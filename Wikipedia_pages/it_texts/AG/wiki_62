{"id": "595409", "revid": "86599", "url": "https://it.wikipedia.org/wiki?curid=595409", "title": "Distretto di Diekirch", "text": "Il distretto di Diekirch \u00e8 stato uno dei tre distretti del Granducato di Lussemburgo.\nGeografia.\nConfina a nord e a ovest con le province belghe di Liegi e del Lussemburgo (Vallonia), a sud con il distretto di Lussemburgo, a sud-est con il distretto di Grevenmacher e a est con il Land tedesco della Renania-Palatinato. \nLa superficie \u00e8 di 1.157 km\u00b2 e la popolazione nel 2012 era di 80.234 abitanti. Il capoluogo \u00e8 Diekirch. \nSuddivisioni.\nComprende 5 cantoni e 36 comuni:"}
{"id": "595410", "revid": "767487", "url": "https://it.wikipedia.org/wiki?curid=595410", "title": "Canzonetta", "text": "La canzonetta era una composizione musicale popolare italiana, che nacque attorno al 1560. Nelle sue prime forme assomigliava al madrigale, ma con toni pi\u00f9 leggeri; solo a partire dal XVIII secolo, specialmente al di fuori dell'Italia, il termine pass\u00f2 ad indicare un brano con accompagnamento, solitamente in stile popolare.\nLe origini.\nInizialmente, la canzonetta era in stretta relazione con la villanella, genere musicale di origine napoletana. I brani trattavano vicende del popolo, e generalmente includevano soggetti pastorali, irreverenti o erotici. Gli schemi delle rime e delle strofe variavano, ma includevano sempre una frase molto incisiva alla fine. Tipicamente le prime canzonette erano scritte per tre voci senza accompagnamento, ed evitavano una complessit\u00e0 contrappuntistica, sebbene avessero un ritmo veloce. La canzonetta era divertente da cantare, e ben presto si diffuse rapidamente in tutta Italia, parallelamente al madrigale, con il quale interag\u00ec in seguito. I primi libri di canzonette vennero pubblicati da Giovanni Ferretti nel 1567 e Girolamo Conversi nel 1572.\nA partire dal 1580, alcuni tra i maggiori compositori di musica secolare in Italia incominciarono a scrivere canzonette, compresi Luca Marenzio e Claudio Monteverdi, che ne diedero le stampe nel 1584; Monteverdi riprese poi la forma delle canzonette nel suo nono ed ultimo libro di madrigali (pubblicato postumo nel 1651). Anche Orazio Vecchi fu un importante compositore di canzonette di quel periodo: le sue spaziavano ampiamente ed alcune includevano una sorta di danza, mentre altre parodiavano ironicamente gli eccessi del madrigale cinquecentesco. Altri compositori ancora, come ad esempio Felice Anerio, ne adattarono lo stile per componimenti religiosi. Sul finire del XVI secolo la maggior parte delle canzonette andavano da quattro fino a sei voci, ed erano divenute nello stile molto pi\u00f9 simili al madrigale rispetto ai brani originari.\nAlcuni compositori stranieri che studiarono in Italia importarono la canzonetta nelle rispettive nazioni, come Hans Leo Hassler, che la diffuse in Germania. In Inghilterra la canzonetta fu introdotta nel tardo Cinquecento. Molti componimenti della English Madrigal School furono definite canzonette, e sebbene Thomas Morley le descrivesse specificamente come una forma pi\u00f9 leggera di madrigale, le canzonette inglesi erano quasi indistinguibili dai madrigali: erano infatti pi\u00f9 lunghe e complesse di quelle italiane.\nSviluppi successivi.\nDurante il Seicento, altri compositori continuarono a produrre canzonette, ma la forma pass\u00f2 gradualmente dal genere madrigale e \"a cappella\" ad uno molto pi\u00f9 simile alla monodia e alla cantata. Alla fine la canzonetta divenne un brano ad una voce con accompagnamento. Un esempio di quest'ulteriore trasformazione \u00e8 dato dal quintetto per voce e pianoforte di Joseph Haydn, scritto nel 1794.\nA volte il termine \"canzonetta\" \u00e8 usato dai compositori per designare un brano strumentale che si avvicina molto ad una canzone. Un noto esempio \u00e8 fornito dal movimento lento del Concerto per violino e orchestra di \u010cajkovskij."}
{"id": "595415", "revid": "228587", "url": "https://it.wikipedia.org/wiki?curid=595415", "title": "Squillo", "text": ""}
{"id": "595416", "revid": "254401", "url": "https://it.wikipedia.org/wiki?curid=595416", "title": "Inno", "text": "L'inno () \u00e8 una composizione poetica, in genere abbinata alla musica, di forma strofica e di argomento elevato: patriottico, mitologico, religioso. Le raccolte di inni vengono dette innari e sono molto diffuse all'interno della liturgia e della preghiera cristiane.\nNell'antichit\u00e0 l'inno era soprattutto un componimento di carattere religioso dedicato alla divinit\u00e0 e alla sua glorificazione. Si svilupp\u00f2 dapprima nel Vicino Oriente (\"Inni Hurriti\") e in seguito nella civilt\u00e0 greca: un po' meno in quella romana, dove fu perlopi\u00f9 elaborato sotto forma di componimento in esametri.\nL'inno assunse dignit\u00e0 letteraria tra l'VIII e il VI secolo a.C. con gli \"Inni omerici\" e venne in seguito sviluppato e variato metricamente da alcuni poeti come Pindaro, Bacchilide e Alceo. \nNell'innografia cristiana gli inni erano formati da strofe che venivano cantate, accompagnate o meno da strumenti musicali.\nNell'et\u00e0 moderna l'inno ha assunto carattere politico oltre che sacro nei componimenti poetici di Foscolo, Monti, Leopardi, Manzoni con gli Inni sacri e Carducci (\"Brindisi\").\nIl metro dell'inno deriva da quello della canzonetta, formata da strofe brevi con un ultimo verso tronco.\nNell'antichit\u00e0.\nInni religiosi si trovano in molte culture dell'antichit\u00e0, tra cui l'\"Inno al Sole\", attribuito al faraone Akhenaton nel contesto dell'antica religione egiziana; i \"Veda\" della civilt\u00e0 religiosa vedica e i \"Salmi\" della religione ebraica.\nLa tradizione occidentale si pu\u00f2 far risalire agli \"Inni omerici\", una raccolta di antichi inni greci, i primi dei quali composti attorno al settimo secolo a.C., in lode delle divinit\u00e0 dell'antica Grecia. Del terzo secolo a.C. vi \u00e8 una raccolta di sei inni letterari () del poeta alessandrino Callimaco.\nInnografia greca antica.\nNell'antichit\u00e0 esistevano due accezioni diverse del termine \"\u1f55\u03bc\u03bd\u03bf\u03c2\": l'accezione pi\u00f9 antica, che sopravvisse per molti secoli arrivando fino all'epoca imperiale, era quella generica di \"poema cantato\"; l'accezione platonica, che arriv\u00f2 anch'essa fino all'et\u00e0 tardo-antica, era quella specifica di \"canto in lode degli dei\".\nIn epoca arcaica il termine \"\u1f55\u03bc\u03bd\u03bf\u03c2\" significava semplicemente \"canto\", quindi indicava i canti simposiali, i canti processionali, i poemi trenodici e i proemi epici (l'esempio pi\u00f9 noto di questi ultimi \u00e8 costituito dai cosiddetti \"Inni omerici\").\nIl primo a distinguere tra \"inni\" (\"canti in onore degli dei\") ed \"encomi\" (\"canti in onore dei mortali\") fu Platone; questa divisione fu seguita dagli alessandrini, che distinguevano gli inni dai peani e dai ditirambi, e poi da Proclo, che considerava come \"inni\" i canti in lode degli dei eseguiti attorno all'altare coll'accompagnamento della cetra e il coro che resta \"immobile\" (forse accennando qualche passo di danza, secondo l'interpretazione di Bernardini) attorno all'altare.\nLa distinzione di Platone, per\u00f2, non entr\u00f2 nell'uso comune del dialetto attico, che probabilmente mantenne l'accezione generica di \"\u1f55\u03bc\u03bd\u03bf\u03c2\", come testimoniato da Giulio Polluce.\nDal punto di vista religioso ci sono due definizioni di \"\u1f55\u03bc\u03bd\u03bf\u03c2\": l\u2019\"Etymologicum Gudianum\" lo definisce \"un discorso (\u03bb\u03cc\u03b3\u03bf\u03c2) che celebra una divinit\u00e0 combinando preghiera (\u03b5\u1f50\u03c7\u03ae) e lode (\u1f14\u03c0\u03b1\u03b9\u03bd\u03bf\u03c2)\"; uno scoliasta a Dionisio Trace, similmente, parla di \"un poema (\u03c0\u03bf\u03b9\u03ae\u03bc\u03b1) che contiene lodi degli d\u00e8i e degli eroi, assieme alla gratitudine (\u03b5\u1f50\u03c7\u03b1\u03c1\u03b9\u03c3\u03c4\u03af\u03b1)\". La differenza tra le due definizioni sta nel fatto che la seconda specifica che si tratta di una forma poetica, che pu\u00f2 lodare anche gli eroi e che esprime la gratitudine del devoto.\nSecondo la classificazione di Menandro Retore (III/IV secolo d.C.), gli inni (intesi come composizioni encomiastiche in lode degli dei) potevano essere distinti a seconda della divinit\u00e0 invocata o a seconda del loro stile e del loro contenuto.\nIn base alla divinit\u00e0 si distinguevano:\nIn base allo stile e al contenuto si distinguevano:\nSecondo Menandro \"nessun inno agli dei pu\u00f2 esistere all'infuori di queste categorie\".\nInnografia cristiana.\nA partire dalle prime comunit\u00e0 cristiane, l'inno \u00e8 stato un canto che ha goduto di molta popolarit\u00e0. Per questo motivo molti autori si sono cimentati nella composizione: per la facilit\u00e0 con cui si riusciva a trasmettere l'insegnamento dei principi dottrinali e spesso anche di quelli eretici.\nQueste composizioni per\u00f2 hanno trovato difficolt\u00e0 ad entrare nelle celebrazioni liturgiche a causa della loro composizione non scritturistica, specialmente nella Roma ufficiale, dove sono entrati solo dopo il XIII secolo.\nAmbrogio \u00e8 considerato il padre dell'innodia latina. Ha composto numerosi inni e se ne \u00e8 servito nella lotta contro le eresie. La semplicit\u00e0 del metro ha riscosso a suo tempo un successo rilevante. In particolare nei suoi inni, scritti in metri classici, si riscontrano in certi passaggi alcune tra le pi\u00f9 antiche rime della letteratura occidentale, rendendo tali testi di enorme importanza per l'evoluzione della lingua e della letteratura. Anche il \"romano\" Benedetto ha accolto gli inni ambrosiani, oltre che il \"Te Deum\" e il \"Te decet laus\" della liturgia orientale, e li ha introdotti nella preghiera della sua comunit\u00e0.\nDurante la rinascita carolingia molti inni sono stati composti secondo i metri classici di Orazio. Curiosamente nei manoscritti medievali, \u00e8 sulle strofe delle Odi che compaiono i primi neumi della notazione gregoriana.\nSpesso non si conoscono gli autori di queste composizioni, la tradizione ci tramanda per\u00f2 i nomi, oltre che di Ambrogio anche di Cesario di Arles di tradizione gallicana e del suo successore Aureliano, la produzione italica conosce Ennodio di Pavia, Venanzio Fortunato, il monaco Pietro Diacono, Adenolfo di Capua ed Alfano di Salerno. Uno dei pi\u00f9 grandi innografi medievali fu Pietro Abelardo di cui ci rimane un intero innario, cinque inni eucaristici di probabile attribuzione a san Tommaso d'Aquino. Si conoscono anche le ingenti produzioni femminili della badessa Ildegarda di Bingen, ma purtroppo quelle di Errada di Landsberg-Hohenburg sono andate quasi tutte perse.\nGli inni nella tradizione liturgica cristiana sono suddivisi in due filoni: quelli in prosa e quelli in versi.\nSull'importanza della preghiera cantata \u00e8 celebre la frase di Agostino da Ippona nei discorsi al popolo di Cartagine (anno 413-414) tradotti in italiano come \"Esposizioni sui Salmi\": \u00abTestamento nuovo, cantico nuovo. Nel vecchio Testamento c'erano delle promesse temporali e terrene: e chiunque ama le cose terrene canta il cantico vecchio. Chi vuol cantare il cantico nuovo deve amare i beni eterni.[...] Se cantiamo in coro dobbiamo cantare d'accordo. Quando si canta in coro, anche una sola voce stonata ferisce l'uditore e mette confusione nel coro stesso. Se la voce di uno che canta in maniera inopportuna disturba l'accordo dei cantanti, non disturber\u00e0 l'eresia con le sue stonature l'accordo delle voci che lodano Dio?\u00bb.\nGli inni in prosa.\nGli inni in prosa hanno goduto da sempre un considerevole successo nell'oriente cristiano. A partire da Sant'Efrem la composizione non si \u00e8 mai interrotta.\nSono componimenti poetici privi di regolari forme di versificazione.\nGli inni in versi.\nL'inno introduce ogni sessione della liturgia delle ore nel rito riformato di Paolo VI.\nSono composizioni poetiche, dal punto di vista musicale sono costituiti da un unico schema melodico che intona tutte le strofe."}
{"id": "595424", "revid": "1543377", "url": "https://it.wikipedia.org/wiki?curid=595424", "title": "Screensaver Lifesaver", "text": "Screensaver Lifesaver \u00e8 un progetto di calcolo distribuito funzionante durante lo screensaver per combattere il cancro.\nIl sito operativo del progetto \u00e8 situato al \"Centre for Computational Drug Discovery\" (Centro computazionale per la scoperta di medicinali) all'Universit\u00e0 di Oxford.\nIl principale finanziatore del progetto \u00e8 la \"National Foundation for Cancer Research\", un'organizzazione no profit con sede nel Maryland.\nIl 27 aprile 2007 il progetto \u00e8 terminato. Nei suoi due anni di vita il progetto ha coinvolto pi\u00f9 di 3 milioni e mezzo di computer dislocati su oltre 200 paesi.\nSoftware.\nIl software del progetto chiamato \"United Devices Agent\" \u00e8 usabile su tutte le versioni di Microsoft Windows tranne Windows 95."}
{"id": "595425", "revid": "287204", "url": "https://it.wikipedia.org/wiki?curid=595425", "title": "Campionato italiano di hockey su ghiaccio 1956-1957", "text": "Il Campionato italiano di hockey su ghiaccio 1956-57 vede il ritorno della serie A che si gioca dopo una stagione di stop, dovuta alla contemporaneit\u00e0 con le Olimpiadi a Cortina.\nSerie A.\nMolte le novit\u00e0: la pi\u00f9 importante riguarda le due societ\u00e0 milanesi (Milano Inter e Diavoli Rossoneri Milano). I rispettivi dirigenti, stanchi di esporsi finanziariamente, intendono chiudere le societ\u00e0, ma al termine di diverse trattative, volute dal Presidente della FISG Remo Vigorelli -(Presidente dal 1952 al 1961)- si giunge alla fusione delle due squadre creando una nuova societ\u00e0, il Milan Inter Hockey Club il cui Presidente \u00e8 Mario Lucioni.\nSempre per motivi economici l'Alleghe cessa l'attivit\u00e0 sportiva e al suo posto, con l'avallo della Federazione, viene creata una nuova societ\u00e0 denominata HC Monte Civetta Alleghe iscritta al Campionato di Promozione (il torneo della serie cadetta).\nFormazioni.\nDopo la defezione dell'Alleghe e la fusione delle due squadre meneghine sono quindi sei le squadre iscritte: HC Milan Inter, SG Cortina, HC Bolzano, Fiat Torino, HC Auronzo ed Ortisei.\nFormula.\nSi gioca un girone all'italiana con partite di andata e ritorno. L'ultima squadra retrocede nella serie cadetta.\nCampionato.\nAlla vigilia le formazioni favorite sono quelle del Milaninter, del Cortina, del Bolzano e del Fiat Torino. Pi\u00f9 staccate Auronzo e Ortisei che potrebbero essere penalizzate dalla mancanza di una superficie artificiale su cui giocare ed allenarsi. Sul ghiaccio, per\u00f2, i pronostici vengono in parte smentiti, l'Auronzo risulta essere pi\u00f9 ostico del previsto, mentre la lotta per la conquista dello scudetto vede in lizza solo Milaninter e Cortina. E sono proprio le gare che mettono di fronte le due formazioni ad essere determinanti: nella gara di andata, giocata a Cortina, le condizioni atmosferiche sono proibitive, a causa di una bufera di neve e della scarsa visibilit\u00e0; nonostante ci\u00f2 gli arbitri (Bruno Stenico e Romano Gasser) decidono di disputare ugualmente la partita che termina 3-1 per i padroni di casa; i milanesi sporgono reclamo alla Commissione Tecnica (di cui lo stesso Bruno Stenico fa parte) che viene respinto.\nLa gara di ritorno ha il sapore di una finale; alla vigilia le due squadre sono appaiate in classifica a 14 punti e con un incontro a testa ancora da disputare. Per il quoziente reti, se per i milanesi \u00e8 obbligatorio vincere, agli ospiti basta un pareggio. La gara risulta essere emozionante e piena di capovolgimenti di fronte. Per ben due volte, nel primo periodo, gli ampezzani si portano in vantaggio con Nebby Thrasher e Gianfranco Da Rin, ma Anthony Poeta annulla il vantaggio con una doppietta. Il periodo centrale si chiude in parit\u00e0 con le reti di Ernesto Crotti e Gianfranco Da Rin. Nell'ultima frazione di gioco Ernesto Crotti porta in vantaggio i milanesi realizzando il 4-3, ma due minuti pi\u00f9 tardi Nebby Thrasher pareggia. All'11' \u00e8 Francesco Macchietto a chiudere l'incontro riprendendo una corta respinta di Vittorio Bolla e insaccando il disco per il definitivo 5-4 che assegna al Cortina il suo secondo titolo. Nelle ultime due gare, contro il Fiat Torino, gli ampezzani vincono per 6-3, mentre il Milaninter pareggia 7-7.\nClassifica Finale.\nL'Ortisei retrocede (tuttavia rimarr\u00e0 in Serie A per la rinuncia a partecipare al massimo campionato da parte dell'HC Torino la stagione seguente).\n La Sportivi Ghiaccio Cortina vince il suo secondo scudetto, 25 anni dopo il primo.\nFormazione Campione d'Italia: Portieri: Elio Alver\u00e0 e Angelo Bernardi. Difensori: Carmine Tucci - Gianfranco Da Rin - Giampaolo Gaspari - Luciano Alberti - Annibale Frener. Attaccanti: Giulio Oberhammer - Francesco Macchietto - Bruno Frison - Alberto Da Rin - Wilfred Thrasher - Luigi Da Rin - Paolo Gaspari."}
{"id": "595433", "revid": "73843", "url": "https://it.wikipedia.org/wiki?curid=595433", "title": "Deep Six (album)", "text": "Deep Six \u00e8 una raccolta di brani di autori vari, pubblicata nel 1986 dalla C/Z Records. Risulta essere anche la prima pubblicazione della casa discografica, qualche mese prima della analoga iniziativa della Sub Pop, con la compilation \"Sub Pop 100\". I gruppi presenti nella compilation diventeranno noti qualche anno dopo, con l'affermazione del grunge. Tra questi ricordiamo i Green River, i Melvins e i Soundgarden. L'album \u00e8 stato ristampato in collaborazione con la A&amp;M Records nel 1994."}
{"id": "595436", "revid": "86599", "url": "https://it.wikipedia.org/wiki?curid=595436", "title": "Distretto di Grevenmacher", "text": "Il distretto di Grevenmacher \u00e8 stato uno dei tre distretti del Granducato di Lussemburgo.\nGeografia.\nConfina a ovest con il distretto di Lussemburgo, a nord-ovest con il distretto di Diekirch, a nord e a est con i L\u00e4nder tedeschi della Renania-Palatinato e della Saarland e a sud con il dipartimento francese della Mosella.\nLa superficie \u00e8 di 525\u00a0km\u00b2 e la popolazione nel 2012 era di 62.818 abitanti. Il capoluogo \u00e8 Grevenmacher. Ha un reddito \"pro capite\" di 57.800$. \nSuddivisioni.\nComprende 3 cantoni e 24 comuni:"}
{"id": "595441", "revid": "287204", "url": "https://it.wikipedia.org/wiki?curid=595441", "title": "Pseudorhipsalis", "text": "Distribuzione geografica.\nLa Pseudorhipsalis \u00e8 diffusa principalmente nell'America latina e nell'America centrale, come in Messico, Costa Rica, Colombia, Venezuela, Guyana, Suriname, Ecuador e Per\u00f9."}
{"id": "595448", "revid": "6923", "url": "https://it.wikipedia.org/wiki?curid=595448", "title": "Arnaldo Frateili", "text": "Biografia.\nLaureato in Lettere a Roma, insegn\u00f2 nelle scuole superiori. Nei primi anni venti partecipa con altri letterati e giornalisti che operano a Roma al gruppo che rileva la casa di produzione cinematografica \"Tespi Film\", per la quale \u00e8 anche regista di alcune pellicole, tra le quali \"La rosa\" (1921), interpretata da Olimpia Barroero, esperienza che si esaurisce a causa della crisi che coinvolge il cinema italiano negli anni venti.\nNel 1924 fonda, insieme a Giuseppe Bottai, il quindicinale romano \"Lo Spettatore Italiano\". Negli anni '30 e '40 si occupa stabilmente di critica letteraria, teatrale e cinematografica sul quotidiano \"La Tribuna\", cambiando leggermente il cognome, \"Fratelli\".\nDopo la morte, la sua biblioteca \u00e8 stata donata dalla famiglia alla Biblioteca Comunale di Terni. Un piccolo \"Fondo Arnaldo Frateili\" (donato da Filomena Luciani nel 1995 e costituito da cronache teatrali scritte dall'autore tra il 1926 e il 1964) \u00e8 consultabile presso il Civico Museo Biblioteca dell'Attore del Teatro Stabile di Genova."}
{"id": "595449", "revid": "547034", "url": "https://it.wikipedia.org/wiki?curid=595449", "title": "Fabrizio Gorin", "text": "Campione d'Italia nel 1976 con il , mor\u00ec a 48 anni per leucemia fulminante a Genova, citt\u00e0 in cui risiedeva e dove lavorava come allenatore.\nCaratteristiche tecniche.\nGiocava come terzino destro o mediano difensivo.\nCarriera.\nGiocatore.\nNativo della frazione veneziana di Pellestrina, mosse i primi passi calcistici nel , segnalandosi subito come un giovane molto promettente. Fece un provino con la con esito per\u00f2 negativo. Acquistato nel 1973 dal seppe mostrare tutto il suo valore in Serie A, dimostrando che la squadra bianconera aveva decisamente sbagliato valutazione su di lui. Fece due stagioni maglia biancorossa con la soddisfazione di guadagnare gradualmente il posto da titolare inamovibile, attirando l'attenzione dei grandi club.\nSe lo accaparr\u00f2 infatti il , che punt\u00f2 su di lui per rinforzare la difesa. Partito come titolare, a causa di un infortunio perse per\u00f2 il posto a favore di Nello Santin. Allo storico Scudetto granata del 1976 Gorin contribu\u00ec comunque con dodici presenze e la rete decisiva nella vittoria interna contro l', dimostrandosi giocatore di grande utilit\u00e0 e capace di adattarsi a diverse situazioni tattiche.\nDopo altre due stagioni in granata sempre come rincalzo, nell'annata 1978-1979 pass\u00f2 in Serie B al , ove trov\u00f2 la sua dimensione ideale indossando la maglia rossobl\u00f9; pass\u00f2 poi al , al e infine al . Concluse la sua carriera di calciatore nel , a Genova, dove intraprese l'attivit\u00e0 di allenatore.\nIn carriera ha totalizzato complessivamente 97 presenze e 3 reti in Serie A, e 114 presenze e 3 reti in Serie B.\nDopo il ritiro.\nUna volta conclusa la carriera sportiva, e stabilitosi a Genova, Gorin intraprese la carriera di allenatore, prima nel Pontedecimo passando poi alla ; successivamente allen\u00f2 l' di Chiavari e l'Angelo Baiardo di Genova, per passare poi nello staff dello come vice del suo vecchio compagno di squadra, Claudio Onofri; in seguito assunse il ruolo di primo allenatore quando Onofri si trasfer\u00ec. Allen\u00f2 poi la . Rientr\u00f2 infine nel Genoa per allenare nei settori giovanili. In seguito divenne secondo allenatore della prima squadra, nuovamente come vice di Onofri.\nMor\u00ec a 48 anni a causa di leucemia fulminante che aveva contratto appena due mesi prima. Sulla sua morte indag\u00f2 il procuratore torinese Raffaele Guariniello, nell'ambito delle \"morti sospette\" di alcuni calciatori."}
{"id": "595452", "revid": "287204", "url": "https://it.wikipedia.org/wiki?curid=595452", "title": "Selenicereus", "text": "Selenicereus \u00e8 un genere di piante succulente della famiglia delle Cactacee, originario dell'America centrale e meridionale.\nDistribuzione e habitat.\nQueste piante sono originarie dell'America Centrale e Meridionale, specialmente in Messico, Brasile, Honduras, Costa Rica, Colombia, Bolivia, Ecuador, Per\u00f9, Suriname, Guyana, Guyana francese e Paraguay.\nTassonomia.\nIl genere comprende le seguenti specie:\nColtivazione.\nEsposizione alla luce solare intensa all'ombra a piacimento, in una posizione abbastanza arieggiata.\nRichiesta una temperatura minima in inverno tra 10 e 13\u00b0 gradi, ma la temperatura minima che pu\u00f2 sopportare \u00e8 di circa 8\u00b0.\nAnnaffiare abbondantemente da maggio a settembre, e bagnare almeno una volta al mese in autunno e inverno.\nConcimazioni copiose nel periodo estivo."}
{"id": "595453", "revid": "695564", "url": "https://it.wikipedia.org/wiki?curid=595453", "title": "The Crusade", "text": "The Crusade \u00e8 il terzo album in studio del gruppo musicale heavy metal Trivium, pubblicato il 10 ottobre 2006.\nDescrizione.\nLe sonorit\u00e0 di questo album sono molto distanti dalle sonorit\u00e0 di \"Ember to Inferno\", abbandonando le sonorit\u00e0 metalcore in favore di una fortissima influenza del thrash metal e speed metal anni ottanta e, in particolare, dello stile dei primi album dei Metallica. \"AllMusic\" definisce lo stile dell'album come una \"forma aggressiva di un sincopato e intenso progressive metal\". Anche \"Blabbermouth\", nella sua recensione del disco, individua influenze \"prog metal europee\".\nRispetto alle prime due produzioni, le parti vocali growl sono drasticamente ridotte, e il canto di Matthew Heafy \u00e8 profondamente ispirato a quello tipicamente utilizzato da James Hetfield dei Metallica."}
{"id": "595455", "revid": "3732", "url": "https://it.wikipedia.org/wiki?curid=595455", "title": "Pineta di San Vitale e pineta di Classe", "text": ""}
{"id": "595456", "revid": "287204", "url": "https://it.wikipedia.org/wiki?curid=595456", "title": "Weberocereus", "text": "Questa cactacea \u00e8 originaria delle Ande del Per\u00f9, e si presenta come grandi piante colonnari irte di grosse spine gialle e alta fino a 2 metri.\nAl suo apice sbocciano grossi fiori estivi e variopinti.\nColtivazione.\nL'esposizione deve essere filtrata dalla luce solare, e il luogo deve essere bene arieggiato. La temperatura minima richiesta per la coltivazione di Weberocereus \u00e8 di almeno 6/8\u00b0.\nAnnaffiature abbondanti in estate ma rare in inverno e concimazioni una volta al mese da aprile a settembre.\nSpecie.\nIl genere \"Weberocereus\" comprende le seguenti specie:"}
{"id": "595464", "revid": "110157", "url": "https://it.wikipedia.org/wiki?curid=595464", "title": "Core Force", "text": "Core Force \u00e8 un Personal firewall Freeware con inclusi moduli di controllo dei processi (quello che in gergo viene detto un HIPS, acronimo di Host Intrusion Prevention System).\nIl software permette sia il controllo dei pacchetti in entrata ed uscita dal PC sia il controllo del comportamento dei programmi: i permessi di scrittura, lettura, esecuzione e cancellazione di file, nonch\u00e9 quelli di scrittura, lettura e cancellazione del registro, possono essere costantemente monitorati e/o limitati.\nNel novembre 2007, gli sviluppatori hanno affermato che il progetto Core Force non sar\u00e0 pi\u00f9 portato avanti, per via del lancio sul mercato di Windows Vista e dell'introduzione di sistemi di protezione simili a Core Force in altri sistemi operativi dekstop (Linux, MacOS). Gli sviluppatori hanno menzionato la possibilit\u00e0 di rendere disponibile il progetto come Open Source, ma nessuna decisione \u00e8 ancora stata presa al riguardo.\nUno degli obiettivi dichiarati di Core Force \u00e8 quello di garantire caratteristiche di sicurezza in grado di proteggere da malware, trojan horse ed attacchi esterni che sfruttino exploit e vulnerabilit\u00e0 nel sistema operativo o nei software in uso.\nCore Force prevede, fin dalla fase di installazione, diversi gradi di sicurezza, che possono riguardare tanto il sistema nella sua globalit\u00e0 quanto i singoli programmi.\nIl software, dalla grafica essenziale ma non spartana, dispone anche di un \"learning wizard\" per la creazione automatica di regole (che per\u00f2, come specificato nella documentazione del programma, andranno quasi sempre perfezionate manualmente).\nLe regole prevedono diverse azioni in base alle attivit\u00e0 rilevate: Core Force pu\u00f2 permettere o bloccare tali attivit\u00e0 autonomamente, o pu\u00f2 alternativamente notificare l'utente tramite popup nei quali viene chiesto il da farsi. L'utente in quest'ultimo caso pu\u00f2 eventualmente decidere di rendere permanente una nuova regola.\nIl programma pu\u00f2 contare su una comunit\u00e0 (in via di sviluppo) di pochi utenti ma di alto profilo.\nLa comunit\u00e0 pu\u00f2 liberamente mettere a disposizione gruppi di regole idonee ad un determinato programma e tali regole possono essere facilmente esportate ed importate dall'utente.\nIl prodotto \u00e8 stato sviluppato a partire dal codice del personal firewall di OpenBSD, ma l'attuale codice non \u00e8 pubblicamente disponibile (da cui la licenza freeware e non Open Source).\nLa natura piuttosto complessa del programma rende Core Force un prodotto probabilmente destinato ad un'utenza con una certa esperienza tecnica."}
{"id": "595469", "revid": "287204", "url": "https://it.wikipedia.org/wiki?curid=595469", "title": "Filadelfo di Pattano", "text": "Esiste una statua lignea del tardo X secolo, conservata provvisoriamente presso il Museo Diocesano di Vallo della Lucania; essa \u00e8 la raffigurazione di un Santo monaco (primo egumeno della Badia di Pattano), vestito con il tradizionale costume monastico bizantino, una sorta di icona del \"genius loci\" che non fu dipinta, ma scolpita, secondo una tendenza occidentale. Prima del trasferimento essa si trovava nella Chiesa di San Filadelfo, facente parte del complesso del monastero italo-greco della Badia di Santa Maria di Pattano."}
{"id": "595472", "revid": "123267657", "url": "https://it.wikipedia.org/wiki?curid=595472", "title": "...e via", "text": "... e via \u00e8 il dodicesimo album in studio del gruppo musicale italiano Banco del Mutuo Soccorso (accreditati solamente come Banco), pubblicato nei primi giorni d'autunno del 1985 dalla CBS Records.\nL'opera contiene un brano dal titolo \"Mexico City\", che fu poi dedicato dal Banco alla citt\u00e0 omonima da poco devastata da un violento sisma."}
{"id": "595476", "revid": "78273", "url": "https://it.wikipedia.org/wiki?curid=595476", "title": "Profezia dei papi", "text": ""}
{"id": "595481", "revid": "181699", "url": "https://it.wikipedia.org/wiki?curid=595481", "title": "Distretto di Nitra", "text": "Il distretto di Nitra (in slovacco: \"okres Nitra\") \u00e8 uno dei distretti della regione di Nitra, nella Slovacchia occidentale. \u00c8 il pi\u00f9 popolato dei 79 distretti della nazione.\nFino al 1918, la maggior parte dell'attuale distretto apparteneva alla contea di Nitra, eccetto Vr\u00e1ble a est che faceva parte della contea di Tekov.\nSuddivisione amministrativa.\nIl distretto \u00e8 composto da 2 citt\u00e0 e 60 comuni:"}
{"id": "595488", "revid": "181699", "url": "https://it.wikipedia.org/wiki?curid=595488", "title": "Distretto di Kom\u00e1rno", "text": "Il distretto di Kom\u00e1rno (in slovacco: \"okres Kom\u00e1rno\") \u00e8 un distretto della regione di Nitra, nella Slovacchia occidentale.\nFino al 1918, il distretto era diviso tra il comitato ungherese di Kom\u00e1rno, eccetto per una zona ad est intorno a B\u00e1torove Kosihy che formava parte del comitato di Esztergom.\nSuddivisione amministrativa.\nIl distretto \u00e8 composto da 3 citt\u00e0 e 38 comuni:"}
{"id": "595489", "revid": "767487", "url": "https://it.wikipedia.org/wiki?curid=595489", "title": "Ibrido F1", "text": "Gli ibridi F1 (dall'inglese \"F1 hybrid\", abbreviazione di \"Filial 1 hybrid\") sono la prima generazione di incroci tra specie o razze diverse.\nBotanica.\nL'interesse principale in botanica \u00e8 per l'effetto \"genetico\" del cosiddetto \"lussureggiamento degli ibridi\", all'interno di una Specie.\nCon tale termine si intende l'effetto di una specifica procedura per produrre semi di particolari caratteristiche.\nLa procedura consiste nel procedere alla coltivazione di due linee riproduttive della stessa specie, completamente separate tra loro, (in luoghi diversi), per diverse generazioni. \nAd ogni generazione si pratica una selezione all'interno della popolazione delle due linee per lo stesso \"carattere\".\nA puro titolo di esempio, si considerino due coltivazioni di pomodori, separate tra loro e isolate dalle altre popolazioni della stessa specie. \nIn ambedue le coltivazioni, ogni anno vengano conservate solo le piante che portano delle caratteristiche desiderate, quale un \"rilevante spessore di polpa\" in una, la \"resistenza\" al fusarium nell'altra. In poche generazioni si avr\u00e0 la selezione mediante segregazione di quella caratteristica. \nDopo un congruo numero di generazioni \"separate\", le due linee sono incrociate tra loro con impollinazione artificiale manuale, permettendo quindi l'impollinazione reciproca tra le piante di una linea con l'altra.\nTale convergenza della stessa caratteristica proveniente da ambedue le segregazioni produce una generazione di semi, (detti appunto F1) che produrranno individui vegetali in cui il carattere ipotizzato, \"alto spessore di polpa\" e resistenza al fusarium, sar\u00e0 vistosamente enfatizzato per l'effetto additivo dello stesso carattere proveniente dalle due linee.\nTale effetto, tuttavia, non si manifester\u00e0 nelle generazioni successive (F2 ecc.), nelle quali si avr\u00e0 un progressivo attenuamento del carattere, mentre, per contro, potranno emergere fattori negativi \"trascinati\" dalla segregazione effettuata. Spesso, nella segregazione di linee resistenti alle malattie si sfavoriscono caratteri quali la produttivit\u00e0; d'altro canto, selezioni che privilegiano la produttivit\u00e0 non contemplano caratteri quali la resistenza alle malattie. I semi prodotti da una variet\u00e0 F1 sono quindi instabili dal punto di vista della conservazione dei caratteri del progenitore F1 e daranno piante con caratteristiche potenzialmente assai diverse tra loro.\nLa produzione di semi F1, per diversi motivi, \u00e8 lenta e costosa da un punto di vista economico, tale da giustificare prezzi di mercato molto pi\u00f9 alti dei semi comuni. Se i caratteri isolati sono di rilievo e molto vistosi (non ultimo per la qualit\u00e0 o quantit\u00e0 dei frutti prodotti), il costo moltiplicato dei semi dovrebbe essere compensato da un aumentato valore qualitativo e quantitativo dei frutti. \nUn metodo per velocizzare il processo e diminuirne i costi \u00e8 quello che utilizza la tecnica della selezione assistita da marcatori.\nIn botanica sono anche possibili ibridi F1 tra specie o genere diversi, che producono, a volte, individui \"sterili\", quindi incapaci di produrre semi (che possono, quindi, essere moltiplicati solo per via vegetativa); la condizione della assenza di semi nei frutti pu\u00f2 essere una caratteristica desiderata: esempio ne sono gli F1 di alcuni agrumi \"apireni\" (senza semi).\nZoologia.\nLa dizione interessa anche l'incrocio di alcune diverse specie di animali (in tal caso oggetto di ibridazione \"interspecifica\", cio\u00e8 tra due specie diverse, ma biologicamente prossime).\nIn tal caso, la generazione F1 pu\u00f2 essere anche unica, facendo insorgere problemi di sterilit\u00e0 per le generazioni successive.\nEsempio di generazione \"F1\" \u00e8 il mulo, che \u00e8 un ibrido F1 tra cavallo e asino."}
{"id": "595494", "revid": "73560", "url": "https://it.wikipedia.org/wiki?curid=595494", "title": "ITunes Music Store", "text": ""}
{"id": "595496", "revid": "827882", "url": "https://it.wikipedia.org/wiki?curid=595496", "title": "Komodo Brothers", "text": ""}
{"id": "595497", "revid": "827882", "url": "https://it.wikipedia.org/wiki?curid=595497", "title": "Komodo Bros", "text": ""}
{"id": "595498", "revid": "827882", "url": "https://it.wikipedia.org/wiki?curid=595498", "title": "Komodo Joe", "text": ""}
{"id": "595500", "revid": "1924342", "url": "https://it.wikipedia.org/wiki?curid=595500", "title": "Loose (Nelly Furtado)", "text": "Loose \u00e8 il terzo album di Nelly Furtado, pubblicato nel 2006 dalla Geffen.\nRispetto ai due precedenti album, \"Loose\" annovera collaborazioni con Timbaland, apparizioni di cantanti come Juanes e Attitude. Il genere \u00e8 cambiato rispetto ai due precedenti album, \"Whoa, Nelly!\" e \"Folklore\", perch\u00e9 \"Loose\" contiene tracce pop pi\u00f9 intense (come \"Afraid\") con sfumature hip hop (\"Promiscuous\"), R&amp;B (\"No hay igual\") e dance (\"Maneater\"). L'album include anche canzoni pi\u00f9 melodiche e tranquille come \"All Good Things (Come To An End)\", \"Say It Right\" e \"In God's Hands\".\nI singoli estratti sono \"Maneater\", \"Promiscuous\", \"No hay igual\" (promo solo in Sud-America), \"All Good Things (Come to an End)\", \"Say It Right\", \"In God's Hands\" (solo in Europa), \"Do It\" e \"Te busqu\u00e9\" (solo in Germania, Spagna e Sud America). Le vendite mondiali a giugno 2008 arrivano a 8.000.000 di copie vendute.\n\u00c8 considerato l'album di maggior successo commerciale nell'intera carriera della cantante.\nIl 4 giugno 2021, in occasione dei 15 anni dell\u2019album, Nelly Furtado rilascia una versione digitale con remix inediti.\nCritiche.\n\"Loose\" ha scatenato alcune polemiche per l'immagine sessuale adottata da Nelly Furtado nella sua promozione, e soprattutto nei video musicali di \"Promiscuous\" e \"Maneater\" in cui balla con il ventre scoperto. Secondo la rivista \"Maclean's\", l'evoluzione di Nelly Furtado \u00e8 il naturale cambiamento di una cantante pop, mentre altri hanno ribattuto che si fosse \"venduta\" per incrementare le vendite del disco, in particolare dopo che il suo secondo album non aveva riscosso la fortuna del primo. La rivista \"Dose\" ha scritto che la nuova immagine \"pesantemente sessuale\" \u00e8 revisionata e non spontanea, e ha posto enfasi il coinvolgimento nel disco di Jimmy Iovine della Geffen, che ha contribuito a lanciare le Pussycat Dolls, un gruppo femminile molto rinomato per le loro provocanti sequenze di ballo.\nSingoli estratti.\nGli otto singoli estratti da \"Loose\" sono stati pubblicati in ordine diverso nelle diverse parti del mondo, e non tutti sono stati pubblicati in ogni paese."}
{"id": "595501", "revid": "74173", "url": "https://it.wikipedia.org/wiki?curid=595501", "title": "Pressburg", "text": ""}
{"id": "595504", "revid": "54370", "url": "https://it.wikipedia.org/wiki?curid=595504", "title": "Classe Saratoga (portaerei)", "text": ""}
{"id": "595505", "revid": "2056951", "url": "https://it.wikipedia.org/wiki?curid=595505", "title": "Acuto", "text": ""}
{"id": "595509", "revid": "1516566", "url": "https://it.wikipedia.org/wiki?curid=595509", "title": "Classe Somers", "text": "I cacciatorpediniere classe Somers erano navi dell'United States Navy, varate nel 1937\u201338, 5 vascelli da circa 1800 tonnellate. Essi si distinguevano per via del loro armamento pesantissimo, costituito da 4 torri di artiglieria binate da 127mm e 3 lanciasiluri quadrupli da 533mm. Si trattava di navi troppo pesantemente armate, secondo la \"moda\" statunitense del periodo prebellico."}
{"id": "595511", "revid": "827882", "url": "https://it.wikipedia.org/wiki?curid=595511", "title": "Pura (personaggio)", "text": ""}
{"id": "595514", "revid": "767487", "url": "https://it.wikipedia.org/wiki?curid=595514", "title": "Classe Farragut (cacciatorpediniere 1934)", "text": "I cacciatorpediniere classe Farragut erano navi statunitensi del periodo interguerra, i primi ad avere una struttura marcatamente moderna rispetto alle navi 'four pipes' del decennio precedente. Esse risentivano molto dell'influenza delle navi coeve britanniche.\nLe navi avevano i nuovi cannoni da 127/38mm in 5 impianti singoli, ma solo i due prodieri erano scudati. Vi erano anche due lanciasiluri quadrupli da 533\u00a0mm anche perch\u00e9 la disponibilit\u00e0 di motori pi\u00f9 compatti aveva ridotto la necessit\u00e0 di avere fumaioli ad appena due, liberando molto spazio a mezzanave. Solo cinque mitragliere da 12,7\u00a0mm raffreddate ad acqua erano presenti per la difesa antiaerea, mentre non mancavano le bombe di profondit\u00e0.\nOtto unit\u00e0 vennero varate nel 1934\u201335, e combatterono per tutta la guerra nel Pacifico, dove tuttavia le esigenze di ridurre ancora il peso resero necessario togliere un cannone. Anche cos\u00ec non si comportarono bene quando la flotta USA incontr\u00f2 un potente tifone nel dicembre del 1944."}
{"id": "595516", "revid": "767487", "url": "https://it.wikipedia.org/wiki?curid=595516", "title": "Simone Dallamano", "text": "Caratteristiche tecniche.\nTerzino sinistro pu\u00f2 giocare anche come esterno sinistro di centrocampo.\nCarriera.\nClub.\nNasce nel comune di Castiglione delle Stiviere nel 1983. Inizia a tirare i primi calci al pallone nell'FC Castiglione del suo paese.\nDella primavera del Brescia, viene ceduto in prestito al nella stagione 2001-2002, squadra con cui partecipa al campionato di Serie C2. Totalizza 29 presenze mettendo a segno 2 reti e l'anno successivo lascia i virgiliani per approdare al in Serie C1 dove viene scarsamente utilizzato (4 presenze).\nNel 2003-2004 serve la causa del , riavvicinandosi cos\u00ec a casa. Nella squadra valgobbina gioca 23 partite e matura al punto giusto tanto da convincere il Brescia a tenerlo per la stagione 2004-2005. Durante questa stagione, fa il suo esordio in Serie A nella partita persa a Lecce per 4-1 contro la formazione locale il 18 settembre 2004 e collezionando 26 presenze.\nDopo la retrocessione rimane a Brescia e nel campionato cadetto totalizza 16 presenze con la maglia delle rondinelle. Ha segnato le prime due reti in serie B il 22 settembre 2007 con una doppietta al Messina.\nIl 12 settembre 2010 ha realizzato la sua prima rete in Serie A, nella partita vinta per 3-2 dal Brescia sul Palermo, con un tiro rasoterra dal limite sinistro dell'area. Il 30 giugno 2012 scade il suo contratto con le Rondinelle, rimanendo svincolato.\nIl 27 novembre 2012 consegue il titolo di Allenatore Uefa-B concesso dal Centro Tecnico Federale di Coverciano.\nIl 23 gennaio 2013 viene ingaggiato dal con un contratto fino a giugno 2013. Successivamente passa nelle file dell'Aquila in Lega Pro Prima Divisione.\nNella stagione successiva entra nella rosa del Castiglione, squadra della cittadina natale, con la quale vince il girone B della Serie D.\nNazionale.\nHa collezionato tre presenze nella Nazionale di calcio dell'Italia Under-21 tra il 2004 e il 2005."}
{"id": "595517", "revid": "1272592", "url": "https://it.wikipedia.org/wiki?curid=595517", "title": "Matteo dall'Isola", "text": "Notizie.\nMatteo dall'Isola nacque a Isola Maggiore (oggi in comune di Tuoro sul Trasimeno) tra il 1480 e il 1485. Le scarse notizie su di lui si desumono dalle lettere, in cui afferma di aver insegnato, tra l'altro, a Foiano della Chiana e di essere stato precettore di Andrea della Corgna. \nDelle sue opere, quasi tutte manoscritte, si ricordano i \"Carmina\" e le \"Epistolae\", ma soprattutto del poema di argomento mitologico \"La Trasimenide\" (tre libri in esametri latini, corredati da glosse dell'autore con numerosi disegni a penna), celebrativo del lago Trasimeno e delle fiorente attivit\u00e0 della pesca (alla cui descrizione \u00e8 dedicato quasi per intero il secondo libro)."}
{"id": "595520", "revid": "15756", "url": "https://it.wikipedia.org/wiki?curid=595520", "title": "Coppettazione", "text": "La coppettazione \u00e8 una forma di medicina alternativa in cui viene creata un'aspirazione locale sulla pelle. Fa parte delle pratiche terapeutiche esterne proprie della medicina cinese (come ad esempio il Massaggio cinese TuiNa o la Moxibustione).\nNon vi \u00e8 alcuna prova valida che la coppettazione abbia alcun beneficio per la salute, mentre vi sono alcune evidenze che possa provocare delle ustioni. Essa \u00e8 considerata una forma di pseudoscienza.\nDescrizione.\nAttraverso un risucchio pressorio, la pelle viene aspirata all'interno del vasetto creando un vuoto nel vasetto posto sulla pelle nella zona desiderata. Il vuoto pu\u00f2 essere creato riscaldando e raffreddando l'aria all'interno del vasetto, oppure attraverso l'uso di una pompa meccanica. Il vasetto rimane in posizione per un intervallo di tempo che va dai cinque ai quindici minuti. Alcuni ritengono che aiuti nel trattamento del dolore, dei tessuti cicatrizzati profondi muscolari, del tessuto connettivo, dei nodi muscolari e del gonfiore: l'efficacia di questa tecnica non \u00e8 per\u00f2 mai stata provata.\nEfficacia.\nAttualmente la pratica della coppettazione \u00e8 scarsamente supportata da prove scientifiche. Simon Singh e Edzart Ernst, nel libro del 2008 Aghi, pozioni e massaggi, affermano che non esistono prove di eventuali benefici della coppettazione per nessun tipo di patologia. Un articolo del 2011 ha individuato una minima azione sulla cura del dolore, ma questo o altri effetti positivi potrebbero essere ricondotti ad un effetto placebo.\nSebbene alcuni propongano la coppettazione come trattamento alternativo contro il cancro, l'American Cancer Society sottolinea come \u201cle prove scientifiche disponibili non supportano l'affermazione che la coppettazione abbia dei benefici per la salute\u201d e inoltre che il trattamento comporta un piccolo rischio di ustioni.\nEffetti collaterali e controindicazioni.\nLa coppettazione \u00e8 in generale sicura quando fatta da professionisti sanitari qualificati su persone che sono in buona salute. Il trattamento non \u00e8 raccomandato per persone con problemi di salute a causa degli effetti collaterali. La sostituzione dei trattamenti tipici con la coppettazione non \u00e8 raccomandata. La coppettazione pu\u00f2 causare lividi, ustioni, dolore oppure infezioni della pelle.\nLe ricerche indicano che questa pratica \u00e8 dannosa, specie nelle persone che sono magre oppure obese. Secondo Jack Raso (1997), la coppettazione causa l'espansione capillare, l'accumulazione eccessiva di liquidi nei tessuti, e la rottura dei vasi sanguini.\nIn linea generale la coppettazione viene evitata nelle persone eccessivamente asteniche, nelle malattie croniche consuntive, nelle persone con pelle troppo flaccida, su zone eritematose, su ferite recenti e su eminenze ossee troppo pronunciate.\nAccettazione.\nLa coppettazione \u00e8 generalmente praticata senza supervisione da persone senza alcun background medico. La medicina tradizionale persiana in Iran applica la tecnica della coppettazione bagnata con la convinzione che la coppettazione con scarificazione pu\u00f2 eliminare le cicatrici mentre la coppettazione senza scarificazione pu\u00f2 purificare il corpo attraverso gli organi (Nimrouzi et al., 2004). Le persone con un profondo interesse in questa pratica sono religiose e cercano purificazione.\nLa coppettazione \u00e8 stata pubblicizzata grazie alla sua popolarit\u00e0 tra le celebrit\u00e0 dello sport americane come ad esempio, DeMarcus Ware, giocatore del National Football League, gli olimpionici Alexander Nadour, Natalie Coughlin e Michael Phelps. Il medico Brad McKay ha scritto che la squadra americana stava facendo un grande disservizio ai loro fan che potrebbero \u201cseguire il loro esempio\u201d, chiamando la coppettazione \u201cuna terapia tradizionale (ma inutile) e antica.\u201d David Gorski, chirurgo praticante dice, \u201c\u00e8 tutto rischio per nessun beneficio. Non c'\u00e8 posto per questa pratica nella medicina moderna.\u201d\nHarriet Hall, Mark Crislip, Simon Singh e Edzard Ernst, critici della medicina alternativa chiamano la coppettazione \u201cpseudoscienza sciocca\u201d, \u201cmoda delle celebrit\u00e0\u201d e \u201cun'assurdit\u00e0\u201d. Essi affermano che non vi \u00e8 alcuna prova che la coppettazione funzioni meglio di un placebo. Farmacologo David Colquhoun scrive che la coppettazione \u00e8 \u201cridicola... e del tutto inverosimile.\u201d\nStoria e caratteristiche.\nIntrodotta verso il II secolo d.C., la coppetta \u00e8 costituita da un vasetto di vetro o ceramica o bamb\u00f9 del diametro di 5\u00a0cm circa che viene applicata sulla cute in precisi punti o aree per ottenere l'effetto terapeutico. Tuttavia, esistono una variet\u00e0 di strumenti utilizzati, i metodi della creazione della bassa pressione e delle procedure seguite durante il trattamento.\nLa coppettazione non ha una base scientifica e sembra efficace solo nel controllo del dolore, nonostante anche per questa indicazione le evidenze di efficacia siano piuttosto deboli. La tecnica non \u00e8 esente da effetti collaterali (anemia, iperpigmentazione, embolia, ustione, panniculite, ascessi cutanei e meningei).\nTecniche e applicazioni.\nIn linea di massima, ci sono due tipologie di coppettazione: coppettazione asciutta e coppettazione sanguinante o bagnata (sanguinamento controllato); la seconda tipologia \u00e8 pi\u00f9 comune. Nessuna delle due tipologie ha alcun beneficio per la salute verificabile. La preferenza di una tipologia varia al variare della cultura e di colui che pratica la tecnica.\nCoppettazione asciutta.\nLa coppettazione generalmente consiste nel creare una piccola zona di bassa pressione dell'aria vicino alla pelle. Tuttavia, esistono una variet\u00e0 di strumenti utilizzati, i metodi della creazione della bassa pressione e delle procedure seguite durante il trattamento.\nLa bassa pressione richiesta pu\u00f2 essere creata riscaldando il vasetto o l'aria al suo interno con una fiamma o con un bagno in oli profumati caldi e poi posizionandolo sulla pelle. Con il raffreddamento dell'aria all'interno del vasetto, si contrae e attira la pelle leggermente all'interno del vasetto. Recentemente, il vuoto viene creato con una pompa meccanica che agisce attraverso una valvola posizionata sopra il vasetto. Sono disponibili dei vasetti di gomma che permettono di eliminare l'aria al loro interno e si adattano a superfici irregolari o sulle ossa.\nGeneralmente, i vasetti sono utilizzate prevalentemente su tessuti morbidi che permettono la formazione di un buon sigillo con il bordo del vasetto. I vasetti possono essere utilizzati singolarmente oppure numerosi per coprire una superfici pi\u00f9 estesa. Possono essere utilizzati soli oppure sopra un ago di agopuntura. La pelle pu\u00f2 essere lubrificata, permettendo al vasetti di spostarsi lentamente sulla pelle.\nDipendendo dal trattamento specifico, la pelle viene segnata alla rimozione del vasetto. Questi segni possono essere una semplice anello rosso che scompare velocemente; la decolorazione lasciata dal vasetto \u00e8 generalmente causata da lividi specialmente se i vasetti vengono spostati sulla pelle per spezzare le fibre muscolari. I trattamenti sono, tipicamente indolori.\nCoppettazione con il fuoco.\nL'applicazione pu\u00f2 avvenire in due modi principali:\nQualsiasi sia stata la metodica utilizzata, la coppetta deve essere applicata perpendicolarmente alla cute per evitare che l'aria circostante penetri da un bordo della coppetta, vanificando la manovra per creare l'effetto aspirante.\nUna volta applicata, la coppetta pu\u00f2 essere:\nUna volta applicata, la coppetta viene fatta scorrere sui punti in modo che possa essere dispersa l'energia stagnante li residente. Essendo una tecnica molto disperdente, il paziente, al termine del trattamento, potrebbe avvertire una discreta spossatezza.\nSolitamente la coppetta viene fatta scorrere a partire dal punto BL 42 Pohu per terminare la corsa al punto BL 52 Zhishi.\nPer effettuare una corretta Coppettazione occorre:\nLa tecnica dello scorrimento si rivela particolarmente efficace anche nel trattamento della cellulite. L'effetto ventosa che si ottiene, infatti, ha il potere di rimuovere i ristagni di liquidi e tossine, di riattivare la circolazione sanguigna e di ridare una salutare energia vitale a tutto l'organismo. La trazione del muscolo, inoltre, assicura un'efficace azione di rimodellamento del corpo.\nCoppettazione bagnata.\nLa coppettazione bagnata conosciuta come Al-Hijamah o sanguinamento medicinale. I primi usi di questa tecnica sono documentati negli insegnamenti del Profeta Maometto. Secondo Muhammad al-Bukhari, Muslim ibn al-Hajjaj e Ahmad ibn Hanbal, Maometto ha approvato il trattamento Hijama.\nUn certo numero di \u02bea\u1e25\u0101d\u012bth sostengono e raccomandano e l'uso della terapia da Maometto. La pratica della coppettazione \u00e8 sopravvissuta nei paesi musulmani. Ad oggi, la coppettazione bagnata \u00e8 un rimedio popolare praticato in molte parti del mondo musulmano.\nAlternativamente, un leggero risucchio \u00e8 creato usando un vasetto e una pompa (o risucchio caldo) su l'area selezionata e lasciato in posizione per tre minuti. Il vasetto \u00e8 poi rimosso e delle piccole incisioni superficiali vengono fatti utilizzando un bisturi di coppettazione. Un secondo risucchio \u00e8 fatto per fare uscire una piccola quantit\u00e0 di sangue.\nNella Finlandia, la coppettazione bagnata \u00e8 praticata tradizionalmente nelle saune dal XVesimo secolo. I vasetti usati erano fatti di corni bovini con un meccanismo che creava un vuoto parziale, evacuando dell'aria dall'interno. La coppettazione \u00e8 ancora praticata in Finlandia come medicina alternativa.\nLa coppettazione e la medicina tradizionale cinese.\nSecondo la medicina tradizionale cinese la coppettazione \u00e8 un metodo per creare il vuoto sulla pelle del paziente per disperdere sangue e linfa stagnanti e cos\u00ec migliorare il flusso del ki, trattare le malattie respiratorie come ad esempio, il raffreddore comune, la polmonite e la bronchite. La coppettazione \u00e8 usata anche sulla schiena, sul collo e altre condizioni dell'apparato locomotore. I sostenitori della tecnica dicono che ha ulteriori applicazioni. La coppettazione \u00e8 sconsigliata sulle zone interessate da ulcere della pelle, nelle zone addominali o sacrali delle donne in gravidanza.\nStoria.\nCi sono delle indicazioni che fanno pensare che la coppettazione era praticata dal 3000 a.C.. Il Papiro Ebers, scritto nel 1550 a.C. \u00e8 uno dei testi medici pi\u00f9 antichi nell'occidente, descrive l'uso della coppettazione dagli egiziani, e cita pratiche simili applicati dai popoli del Sahara. Nell'antica Grecia, Ippocrate (c. 400 a.C.) usava la coppettazione nel trattamento di malattie interne e problemi strutturali. Il metodo era altamente raccomandato dal profeta Maometto e cos\u00ec uno scienziato mussulmano conosciuto ha elaborato e sviluppato ulteriormente il metodo. Successivamente, questo metodo nelle sue forme molteplici si \u00e8 diffuso nella medicina asiatica ed europea. In Cina, l'uso della coppettazione \u00e8 documentata dal famoso alchimista e erborista Taoista, Ge Hong (281-341 a.D.) Il libro di Maimonide sulla saluta menziona la coppettazione e era usata nella comunit\u00e0 ebrea dell'est Europa. La coppettazione viene descritta in un saggio di George Orwell \"How the Poor Die\" (Come muoiono i poveri), sorpreso dall'uso della coppettazione in un ospedale di Parigi:"}
{"id": "595521", "revid": "287204", "url": "https://it.wikipedia.org/wiki?curid=595521", "title": "Classe Porter", "text": "Le 8 cacciatorpediniere classe Porter, da 1800\u00a0t, erano grandi navi dell'United States Navy, varate nel 1934\u201335 come le pi\u00f9 potenti navi della categoria, sebbene ispirate alle navi britanniche. Erano pi\u00f9 lunghe di 12,2\u00a0m e un po' pi\u00f9 larghe rispetto alla Classe Mahan, ma il peso di 8 cannoni da 127\u00a0mm in impianti binati era davvero troppo per essere sostenuto, come anche i lanciasiluri. Inoltre l'armamento antiaereo di piccolo calibro era troppo ridotto e dovette essere aumentato durante il conflitto. Tutto questo comport\u00f2 lo sbarco di 2 delle quattro torri da 127\u00a0mm, nonostante che queste fossero DP, ovvero antinave-antiaerei.\nI loro successori furono i 5 Classe Somers, ma i cacciatorpediniere USA erano troppo armati per i loro scafi e questa tendenza venne saggiamente abbandonata con le navi del periodo bellico."}
{"id": "595525", "revid": "31886", "url": "https://it.wikipedia.org/wiki?curid=595525", "title": "Classe Mahan", "text": "I cacciatorpediniere classe Mahan erano simili alle precedenti classe Farragut, e dislocavano 1500 tonnellate standard, circa 110 in pi\u00f9, perch\u00e9 erano un poco pi\u00f9 larghi e avevano 3 lanciasiluri quadrupli, uno capace di lanciare su ambo i lati, gli altri 2, installati sui lato della sovrastruttura, solo su un fianco.\nDelle 18 navi realizzate, due furono gravemente danneggiate il 7 dicembre 1941, durante l'attacco di Pearl Harbor: la \"Cassin\" e la \"Downes\", che si trovavano nello stesso bacino di carenaggio della corazzata \"Pennsylvania\", rimasero seriamente danneggiati dai bombardieri giapponesi, e in seguito si decise di ricostruirle a partire dai motori, le uniche cose rimaste intatte in quanto finirono subito sott'acqua.\nIl \"Tucker\", che pure si trovava a Pearl Harbor, sopravvisse, ma fu affondato nell'agosto del 1942; il \"Cushing\" fu affondato dalle cannonate e dai siluri giapponesi al largo di Guadalcanal il 13 novembre 1942; il \"Preston\" fu affondato al largo di Guadalcanal da una flotta giapponese il 14 novembre 1942; il \"Perkins\" fu affondato nel Pacifico sudoccidentale il 29 novembre 1943; il \"Mahan\" stesso fu affondato il 7 dicembre 1944; infine il \"Reid\" fu affondato l'11 dicembre 1944. Un'altra nave, il \"Lamson\", fu usata come bersaglio al test atomico dell'atollo di Bikini nel 1946, e il \"Conyngham\" fu usato come nave bersaglio e affondato il 2 luglio 1948.\nI Mahan erano comunque una delle classi pi\u00f9 numerose di cacciatorpediniere statunitensi prebellici e il loro apporto fu assai sentito nelle prime fasi del conflitto.\nNavi.\nPer alcune fonti, le ultime due unit\u00e0 \"Dunlap\" e \"Fanning\", una versione modificata delle Mahan, costituivano una classe a s\u00e9."}
{"id": "595527", "revid": "19580", "url": "https://it.wikipedia.org/wiki?curid=595527", "title": "Lingua finnica", "text": ""}
{"id": "595528", "revid": "287204", "url": "https://it.wikipedia.org/wiki?curid=595528", "title": "Claudiana", "text": "Claudiana (inizialmente il nome della tipografia, mentre la societ\u00e0 si chiamava \"Soci\u00e9t\u00e9 des Trait\u00e9s religieux pour l'Italie\") \u00e8 una casa editrice italiana fondata a Torino il 1\u00ba novembre 1855. Il nome Claudiana \u00e8 un omaggio al vescovo Claudio di Torino (VIII-IX secolo), considerato un \"precursore\" dei valdesi per la sua lotta contro l'introduzione delle immagini sacre nelle chiese e per la sua attivit\u00e0 di commentatore della Bibbia.\nOggi pubblica i classici del Protestantesimo, Martin Lutero, Giovanni Calvino, Filippo Melantone, Karl Barth, Paul Tillich, ecc. Tra gli autori degli ultimi decenni sono da ricordare Rolf Rendtorff, Gerd Theissen, Walter Brueggemann, N.T. Wright, Giovanni Miegge, Vittorio Subilia, Giorgio Spini, Giorgio Tourn, Giorgio Bouchard, Andr\u00e9 Gounelle, Gabriella Lettini, Fulvio Ferrario e Paolo Ricca.\nStoria.\nLa sua storia pu\u00f2 essere suddivisa in base ai suoi spostamenti. Dal 1855 al 1862 ebbe sede a Torino. Poi, sulla scia dello spostamento della capitale italiana a Firenze, nel 1862 si trasferisce nella nuova capitale dell'Italia in via dei Serragli. Nel 1924 si insedia a Torre Pellice, per poi far ritorno a Torino nel 1961. Fondata per volere di un gruppo di Valdesi sulla spinta determinante del pastore di Torino Jean Pierre Meille, venne concepita come casa editrice di tutto l'evangelismo italiano, ma progressivamente strinse sempre pi\u00f9 i suoi rapporti con la Chiesa evangelica valdese fino a divenirne la casa editrice nel 1924. Dal 2005, con una nuova forma societaria, una srl, ritorna ad essere espressione del protestantesimo italiano, essendone soci la Chiesa evangelica valdese, la Chiesa Evangelica Luterana in Italia, l'Unione Cristiana Evangelica Battista d'Italia e l'Opera delle Chiese Evangeliche Metodiste in Italia.\nGli inizi (1855-1862).\nNel 1848 Carlo Alberto di Savoia concesse agli ebrei e ai valdesi del Piemonte i diritti civili mediante le Lettere Patenti. Subito dopo la chiesa valdese avvert\u00ec l'esigenza di un proprio stabilimento tipografico. Tuttavia, solo dopo il 1\u00ba novembre 1855 fu possibile fondare una \u00abSociet\u00e0 dei Trattati religiosi per l'Italia\u00bb con sede a Torino, il cui fine era quello di \u00abfar conoscere in Italia i veri princ\u00ecpi e la pura moralit\u00e0 dell'Evangelo\u00bb.\nNel 1858, grazie al dono delle \u00abdame anglicane\u00bb di Dublino, fu aperta una tipografia, che inizialmente occup\u00f2 otto persone, a cui venne dato il nome Claudiana a ricordo di Claudio, vescovo di Torino dall'816 all'828, considerato un precursore della Riforma per la lotta contro l'introduzione delle immagini sacre nelle chiese.\nOltre a numerosi libri di controversia, nel 1860 Claudiana pubblic\u00f2 il primo Nuovo Testamento (nella versione di Giovanni Diodati) stampato in Piemonte dopo il XVI secolo. Grande fu pure l'impegno per l'evangelizzazione dei soldati della seconda guerra d'indipendenza (1859).\nIl periodo di Firenze (1862-1914).\nNel 1862 Claudiana venne trasferita a Firenze, accanto alla Facolt\u00e0 di Teologia, a Palazzo Ricasoli-Salviati, edificio donato dal pastore scozzese Robert Walter Stewart, che divenne l'anima dell'editrice, retta da un comitato internazionale composto da valdesi, inglesi, scozzesi e americani. Inizialmente il presidente fu valdese (Paolo Geymonat) e il direttore scozzese. Dopo il 1890 ebbe inizio la lunga direzione del pastore valdese Odoardo Jalla.\nFu il periodo di massima espansione: Claudiana pubblicava 80 titoli l'anno, aveva una rete capillare di venditori ambulanti, i \u00abcolportori\u00bb, e di \u00abdonne bibliche\u00bb, che andavano di casa in casa a leggere agli analfabeti (circa il 70% della popolazione). L'editrice comp\u00ec inoltre una scelta popolare producendo un'enorme quantit\u00e0 di opuscoli, trattatelli, porzioni bibliche e cos\u00ec via. Nonostante l'ostilit\u00e0 del clero, in circa quarant'anni vendette 9,5 milioni di libri e oltre 6 milioni di periodici.\nAl centro della produzione restava la Bibbia \u2013 il grande libro proibito del tempo \u2013 nella bella traduzione di Diodati, venduta al prezzo eccezionale di 1 lira (pari a circa 4 euro odierni), per cui ebbe una medaglia d'argento all'Esposizione generale italiana di Torino del 1898. Molti erano anche i sussidi alla lettura: Il Compagno della Bibbia, il Dizionario Biblico, la Chiave Biblica e i Commentari.\nNel settore della controversia si segnalano le 20 opere di Luigi Desanctis, gi\u00e0 parroco della chiesa romana della Maddalena, tra cui la nota Roma Papale, sulla vita nella Roma di Pio IX.\nMolte le pubblicazioni in campo storico grazie all'infaticabile attivit\u00e0 di Emilio Comba, fondatore della \u00abBiblioteca della Riforma in Italia\u00bb. Molti i titoli anche su \u00absocialismo e cristianesimo\u00bb. Nel 1915 Claudiana pubblic\u00f2 un libro sul massacro degli armeni a opera dei turchi e I protestanti e la guerra per rispondere alle accuse contro i paesi protestanti.\nGrande importanza ebbe la pubblicazione dei seguenti periodici:\nPer soli due anni Claudiana pubblic\u00f2 e sostenne anche \u201cL'Avanguardia dei cristiano-sociale\u201d (1908-1910), un foglio coraggioso su cui scrivevano i socialisti cristiani del tempo.\nLa crisi (1914-1945).\nNel 1914 Claudiana fu costretta a cedere la tipografia, divenuta troppo onerosa. Iniziarono tempi difficili: anno dopo anno gli aiuti dall'estero diminuivano, costringendo a frequenti collette. Molte chiese evangeliche in Italia fondarono proprie editrici, perfino i valdesi, che aprirono la libreria editrice \"La Luce\"; nacquero anche importanti case private come Doxa di Giuseppe Gangale, Gilardi e Noto e altre.\nNel 1924 la Tavola valdese rilev\u00f2 quel che restava della gloriosa Claudiana e la trasfer\u00ec a Torre Pellice, fondendola con \"La Luce\". Furono anni di declino.\nNel 1932 l'editrice fu denunciata per vilipendio alla religione dello Stato per aver ripubblicato un vecchio libretto di Giovanni Ribetti, \"La messa in italiano e in latino\". Il processo si concluse con un'amnistia ma la Tavola eman\u00f2 ordini precisi: Claudiana doveva limitarsi a libri di edificazione e piet\u00e0, vale a dire meditazioni, sermoni e narrativa.\nLo sviluppo (1945-1998).\nAlla fine della guerra Claudiana pot\u00e9 riprendere la pubblicazione di libri impegnativi come il Lutero di Giovanni Miegge (poi ceduto a Feltrinelli e ristampato da Claudiana nel 2003). Nel 1960 Luigi Santini, pastore di grande cultura, riport\u00f2 l'editrice a Torino e inizi\u00f2 alcune collane, tra cui la \u00abPiccola collana moderna\u00bb, tuttora esistente.\nNel 1965 assunse la direzione il diacono Carlo Papini, che la resse per 33 anni. Pur proseguendo nelle linee tradizionali, Claudiana si apr\u00ec a nuove problematiche etiche e politico-sociali, tra cui il conflitto arabo-israeliano, la guerra del Vietnam, il rapporto tra cristiani e marxisti, ecologia e fede, l'apartheid, la lettura politica dell'evangelo, la teologia femminista, l'omosessualit\u00e0, il divorzio e l'aborto.\nIn campo storico, oltre ad alcuni saggi fondamentali sull'anabattismo e la Riforma in Italia, fu intensificata la presentazione di testi in italiano o tradotti.\nGrande rilievo fu dato alle problematiche ecumeniche e del confronto con il cattolicesimo. Dopo le opere fondamentali di Vittorio Subilia (tradotte in molte lingue) furono pubblicati: \"Come il papa divenne infallibile\" di A.B. Hasler (che era stato acquistato da Mondadori, ma mai pubblicato), \"Contro il tradimento del Concilio\", curato da Hans K\u00fcng e N. Greinacher, due libri fortemente critici sull'Opus Dei e \"Noi siamo chiesa\", per far conoscere anche in Italia questo movimento critico del cattolicesimo.\nClaudiana cerc\u00f2 di dare spazio e voce a settori del dissenso cattolico (\u00abComunit\u00e0 cristiana di base\u00bb) che non ne avevano, in particolare pubblicando diverse opere di Franco Barbero, prete di Pinerolo.\nDurante gli anni della direzione Papini, Claudiana allacci\u00f2 rapporti pi\u00f9 stretti con i grandi editori protestanti nel mondo partecipando, a partire dal 1970, alla Fiera del libro di Francoforte; si dot\u00f2 inoltre di una rete commerciale di distribuzione in tutta Italia.\nOggi.\nGli ultimi anni dell'editrice Claudiana sono caratterizzati dal tentativo di migliorare la distribuzione commerciale e di allargare il mercato.\nSu questo fronte ricordiamo la produzione di libri per ragazzi, in collaborazione \u2013 tramite il Servizio istruzione ed educazione\u00a0\u2013 con la Federazione delle Chiese Evangeliche in Italia, che con pubblicazioni di grande successo \u2013 \"Il Popolo della Bibbia\", che nel 2001 ha vinto il \"Catholic Press Association Award\" per il libro per ragazzi, \"Navigare nella Bibbia\" e la serie \"Bibbiapuzzle\" \u2013 ha inoltre permesso l'espansione sul mercato internazionale. \"Il Popolo della Bibbia\", in particolare, \u00e8 pubblicato in una ventina di paesi e tradotto in 12 lingue.\nCon pubblicazioni mirate si \u00e8 poi cercato di interessare maggiormente l'area evangelica.\nNon vanno dimenticate le due collane di opere scelte dedicate a Giovanni Calvino e Filippo Melantone, nonch\u00e9 la collana \u00abStrumenti\u00bb, che accoglie i libri teologici e biblici indirizzati alle universit\u00e0 e ai seminari.\nIl 19 giugno 2013, le viene conferito il \"Premio Nazionale della Traduzione 2012\" dal Ministero per i Beni e le Attivit\u00e0 Culturali, per la collana \u00abOpere scelte\u00bb, nelle sue sezioni Martin Lutero, Giovanni Calvino, Filippo Melantone e Huldrych Zwingli.\nIl 1\u00ba gennaio 2017 Claudiana ha acquisito la casa editrice bresciana Paideia.\nLibrerie Claudiana.\nLe librerie Claudiana rappresentano una fondamentale vetrina verso la cultura italiana.\nNate come strumento per la diffusione del libro Claudiana, hanno nel tempo sviluppato questa loro caratteristica. Sono inoltre diventate un luogo di fraternit\u00e0, evangelizzazione e diffusione della Bibbia, nonch\u00e9 polo culturale aperto alle citt\u00e0.\nLa prima libreria apre nel 1937 in un locale del Comune a Torre Pellice (Torino). Nel 1976 si trasferisce negli attuali locali di piazza della Libert\u00e0, dove rappresenta un importante punto di riferimento per la popolazione delle Valli e i turisti. Nel 2008 la Libreria \u00e8 stata ceduta a una societ\u00e0 partecipata, la MAuS srl, concedendo alla nuova societ\u00e0 l'utilizzo del nome Claudiana. Completamente rinnovata subito dopo la cessione, la Libreria dispone oggi di un vasto catalogo di narrativa e saggistica, \u00e8 specializzata in libri per bambini e ragazzi, letteratura straniera in lingua originale, teologia e religioni, e organizza frequenti presentazioni ed eventi culturali.\nLa libreria di Torino (via Principe Tommaso 1) nasce agli inizi degli anni Quaranta del secolo scorso per volont\u00e0 del pastore Teofilo Bert. Negli anni Sessanta ospita l'editrice che poi, negli anni Settanta, si sposter\u00e0 in altri locali. A partire dagli anni Ottanta si specializza progressivamente nella saggistica, soprattutto teologia e scienze bibliche, ebraismo e letteratura per l'infanzia.\nLa Libreria di cultura religiosa di Roma (piazza Cavour 32), entrata a far parte del gruppo Claudiana nel 2004, fu aperta nel 1952 da Vittorio Subilia. Gli stretti contatti con la Facolt\u00e0 valdese di teologia portarono alla specializzazione nei testi di teologia e scienze bibliche.\nLa libreria di Milano (via Sforza 12a), inaugurata nel 1968, dal 1978 \u00e8 ospitata nei locali messi a disposizione dalla chiesa valdese. Ha sviluppato un settore di ebraismo tra i pi\u00f9 importanti in Italia e sul dialogo interreligioso, con particolare attenzione all'islam. Pubblica due bibliografie semestrali \u2013 \"Theologica\" e \"Judaica\" \u2013 reperibili sul sito della Claudiana. Collabora strettamente con il Centro culturale protestante di Milano.\nNel 2000, nasce l'ultima Claudiana, a Firenze (Borgo Ognissanti 14/R), ospitata nei locali della chiesa battista e fortemente voluta dalle chiese locali. Nonostante le piccole dimensioni approfitta in parte del flusso turistico di passaggio e si \u00e8 subito contraddistinta per la vivacit\u00e0 della sua offerta culturale. Nel 2007, su internet, \u00e8 stata aperta la libreria on-line, www.librerieclaudiana.it."}
{"id": "595535", "revid": "81195", "url": "https://it.wikipedia.org/wiki?curid=595535", "title": "Composti organometallici", "text": ""}
{"id": "595536", "revid": "1669094", "url": "https://it.wikipedia.org/wiki?curid=595536", "title": "Siremar", "text": "Siremar, originariamente acronimo di Sicilia Regionale Marittima, \u00e8 una compagnia di navigazione italiana di propriet\u00e0 di Caronte &amp; Tourist Isole Minori, controllata dal gruppo Caronte &amp; Tourist, che assicura i collegamenti tra la Sicilia e le isole minori (Eolie, Ustica, Egadi, Pantelleria e Pelagie) con i traghetti. Collega anche Napoli, le Eolie e Milazzo con traghetti.\nStoria.\nLa Siremar nacque in seguito alla legge 169 del 19 maggio 1975 relativa alla riorganizzazione dei trasporti marittimi, con socio maggioritario la Tirrenia e minoritari i gestori precedenti delle linee di collegamento dalla Sicilia come la \"Si.Re.Na.\". Dipendeva dal Gruppo Tirrenia.\nNel settembre 2010 la societ\u00e0, interamente partecipata da Tirrenia, \u00e8 stata posta in amministrazione straordinaria, con Commissario straordinario Giancarlo D'Andrea. Con la privatizzazione di Tirrenia, nell'ottobre 2011 fu ceduta a \"Compagnia delle Isole S.p.A.\", una societ\u00e0 partecipata al 30,33% dalla Regione siciliana e controllata dalla \"Mediterranea Holding\" dell'armatore napoletano Salvatore Lauro. Nell'accordo viene previsto che la societ\u00e0 ricever\u00e0 convenzioni statali, per le rotte di servizio pubblico, pari a 55,6 milioni l'anno per 12 anni.\nNel 2015 i giudici del Tar del Lazio hanno accolto i ricorsi presentati dalla \u201cSociet\u00e0 di navigazione siciliana Spa\u201d azzerando l'aggiudicazione a Compagnia delle Isole, in quanto basata \u201d su un illegittimo aiuto di Stato consistente nel rilascio di una contro-garanzia bancaria da parte della Regione siciliana\u201d.\nIl 24 marzo 2016 l'amministratore delegato di Liberty Lines, Ettore Morace, ha annunciato che tramite la Societ\u00e0 Navigazione Siciliana avrebbe acquisito la compagnia Siremar gestendola insieme a Caronte &amp; Tourist, operazione costata 55,1 milioni di euro; questa si sarebbe occupata dei collegamenti con i traghetti mentre la Liberty Lines di quelli con gli aliscafi. La cessione \u00e8 divenuta ufficiale ed operativa dal 12 aprile 2016. Azionisti della Caronte &amp; Tourist sono le famiglie Franza, Matacena e quella di Francantonio Genovese, ex deputato PD (poi passato a Forza Italia e successivamente alla Lega) e coinvolto nello scandalo esploso a Messina sui cosiddetti \"corsi d'oro\" e condannato in primo grado a undici anni.\nIl 1\u00ba febbraio 2021 \u00e8 stato firmato con Sefine Shipyard, cantiere navale turco con sede a Yalova, un contratto per la costruzione di un traghetto ro-pax da 8.300 t.s.l con propulsione ibrida a gas naturale liquefatto destinato ai collegamenti con le Isole Eolie, la cui consegna dovrebbe avvenire nel maggio 2023. La nuova costruzione avr\u00e0 una capacit\u00e0 di 800 persone (passeggeri ed equipaggio), avr\u00e0 un solo ponte per i mezzi alto 5 m, la cui parte poppiera sar\u00e0 aperta per lo stivaggio di carichi pericolosi, sar\u00e0 accessibile tramite una rampa di poppa di 10 m x 10 m, con una capacit\u00e0 di 420 metri lineari di corsie merci o 114 auto. La nave vanter\u00e0 18 cabine passeggeri con quattro cuccette e due cabine con due cuccette per i passeggeri a mobilit\u00e0 ridotta. Il traghetto diesel / GNL-elettrico sar\u00e0 alimentato da quattro ausiliari a doppia alimentazione: due con una potenza di 2.900\u00a0kW ciascuno e due con una potenza di 1.300\u00a0kW ciascuno. Due propulsori azimutali da 2.500\u00a0kW forniranno la propulsione, garantendo una velocit\u00e0 di servizio di 16,5 nodi all'80% mcr (18,5 nodi al 100% mcr). Due propulsori di prua con una potenza di 800\u00a0kW ciascuno miglioreranno la manovrabilit\u00e0 richiesta nei piccoli porti delle isole, ed infine un pacco batterie da 1.000\u00a0kW insieme a 250 m\u00b2 di pannelli solari fornir\u00e0 l'elemento ibrido della nave.\nNavi del passato.\nAlcune navi possedute dalla Siremar:\nRotte.\nLa compagnia opera su cinque aree:"}
{"id": "595537", "revid": "122940812", "url": "https://it.wikipedia.org/wiki?curid=595537", "title": "Saint John's (Canada)", "text": "Saint John's, conosciuta in italiano come San Giovanni di Terranova per l'esperimento di Marconi, \u00e8 una citt\u00e0 del Canada, capitale della provincia di Terranova e Labrador, situata nella penisola di Avalon, che fa parte dell'isola di Terranova.\nAbitanti censiti nel 2001: 99.512; popolazione metropolitana: 172.918.\n\u00c8 il pi\u00f9 antico insediamento europeo del Nordamerica, essendo stato scoperto da Giovanni Caboto nel 1497 e ufficialmente nata nel 1528.\nGeografia.\nSaint John's si trova lungo la costa dell'Oceano Atlantico, a nord-est della penisola di Avalon, nel sud-est di Terranova. La citt\u00e0 copre 446,04 km\u00b2 ed \u00e8 la citt\u00e0 pi\u00f9 orientale del Nord America, esclusa la Groenlandia; \u00e8 475 km pi\u00f9 vicina a Londra, Inghilterra che a Edmonton, Alberta. \u00c8 la citt\u00e0 pi\u00f9 grande della provincia e la seconda pi\u00f9 grande delle province atlantiche dopo Halifax in Nuova Scozia. La sua area del centro si trova a ovest e a nord di St. John's Harbour, e il resto della citt\u00e0 si espande dal centro a nord, sud, est e ovest. \nFlora.\nConifere come l'abete rosso, l'abete bianco e l'abete balsamo dominano la vegetazione autoctona. Il pi\u00f9 grande albero a foglie decidue \u00e8 la betulla bianca; specie di bassa statura comprendono l'ontano, il ciliegio e la cenere di montagna. Tra le specie di alberi introdotte, l'acero sicomoro \u00e8 pi\u00f9 abbondante e l'acero norvegese \u00e8 abbastanza comune. L'Abete blu, l'ippocastano comune, il faggio europeo e tiglio piccolo sono tra le altre specie non autoctone coltivate.\nStoria.\nNascita dell'insediamento.\nSebastiano Caboto dichiar\u00f2 in un testo latino scritto a mano nella sua mappa originale del 1545 che la citt\u00e0 ottenne il nome quando lui e suo padre, l'esploratore veneziano Giovanni Caboto, primi europei a navigare nel porto, la mattina del 24 giugno 1494 (contro storici britannici e francesi che affermano il 1497), la festa di San Giovanni Battista. Tuttavia, informazioni sono controverse. Una serie di spedizioni a Saint John's dai portoghesi delle Azzorre ebbero luogo all'inizio del XVI secolo e del 1540 navi francesi, spagnole e portoghesi attraversarono ogni anno l'Atlantico per pescare le acque al largo della penisola di Avalon. Nei Paesi Baschi, \u00e8 opinione comune che il nome di San Giovanni sia stato dato dai pescatori baschi perch\u00e9 la baia cittadina \u00e8 molto simile alla Baia di Pasaia nei Paesi Baschi, dove una delle citt\u00e0 di pescatori si chiama San Juan, e in basco Donibane). \nAppare per la prima volta come S\u00e3o Jo\u00e3o su una mappa portoghese di Pedro Reinel nel 1519. Quando John Rut la visit\u00f2 nel 1527, trov\u00f2 nel porto navi normanne, bretoni e portoghesi. Il 3 agosto 1527, Rut scrisse una lettera a Re Enrico sui risultati del suo viaggio in Nord America; questa \u00e8 stata la prima lettera conosciuta inviata dal Nord America. St. Jehan \u00e8 mostrato sulla mappa del mondo di Nicolas Desliens del 1541 e San Joham si trova nell'Atlante di Jo\u00e3o Freire del 1546. Il 5 agosto 1583, un Sea Dog inglese, Sir Humphrey Gilbert, rivendic\u00f2 l'area come prima colonia d'oltremare dell'Inghilterra sotto la Royal Charter della regina Elisabetta I. Non c'era popolazione permanente, tuttavia, e Gilbert si perse in mare durante il suo viaggio di ritorno, ponendo cos\u00ec fine a qualsiasi piano immediato di insediamento. Il Newfoundland National War Memorial si trova sul lungomare di St. John's, nel presunto sito dello sbarco e dell'annuncio di Gilbert.\nSviluppo.\nDal 1620, i pescatori del West Country inglese controllavano gran parte della costa orientale di Terranova. Nel 1627, William Payne, defin\u00ec Saint John's \"il principale lotto in tutto il paese\". Qualche tempo dopo il 1630, la citt\u00e0 fu istituita come comunit\u00e0 permanente. In precedenza erano espressamente vietati dal governo inglese, su sollecitazione del settore della pesca del West Country, insediamenti permanenti lungo la costa controllata dagli inglesi. La popolazione crebbe lentamente nel XVII secolo: Saint John's era il pi\u00f9 grande insediamento di Terranova quando gli ufficiali navali inglesi iniziarono a fare censimenti intorno al 1675. La popolazione cresceva in estate con l'arrivo di pescatori migratori. Nel 1680, i pescatori (per lo pi\u00f9 del Devon) meridionale) aprirono sale da pesca a St. John's, portando centinaia di irlandesi nel porto per operare su barche da pesca costiera. \nLe prime importanti difese della citt\u00e0 furono probabilmente erette a causa di interessi commerciali, in seguito al sequestro temporaneo della citt\u00e0 da parte dell'ammiraglio olandese Michiel de Ruyter nel giugno 1665. Gli abitanti respinsero un secondo attacco olandese nel 1673, quando fu difesa da Christopher Martin, un capitano mercantile inglese. Martin fece sbarcare sei cannoni dalla sua nave, l'Elias Andrews, e costru\u00ec un pettorale di terra e una batteria vicino a Chain Rock, controllando lo stretto che conduceva nel porto. Con solo 23 uomini, il valoroso Martin sconfisse un attacco di tre navi da guerra olandesi. Il governo inglese progett\u00f2 di espandere queste fortificazioni (Fort William) intorno al 1689, ma la costruzione non inizi\u00f2 fino a quando l'ammiraglio francese Pierre Le Moyne d'Iberville cattur\u00f2 e distrusse la citt\u00e0 nella campagna della penisola di Avalon (1696). Quando 1500 rinforzi inglesi arrivarono alla fine del 1697, trovarono delle macerie al posto della citt\u00e0 e delle fortificazioni. I francesi attaccarono di nuovo Saint John's nel 1705 (Assedio di San Giovanni) e la catturarono nel 1708 (Battaglia di San Giovanni), devastando strutture civili. Il porto rimase fortificato per gran parte dei secoli XVIII e XIX. La battaglia finale della Guerra dei sette anni in Nord America fu combattuta nel 1762, a Saint John's. Dopo una cattura a sorpresa della citt\u00e0 da parte dei francesi all'inizio dell'anno, gli inglesi risposero e, nella battaglia di Signal Hill, i francesi cedettero la citt\u00e0 alle forze britanniche sotto il comando del colonnello William Amherst. \nAlla fine del '700 Fort Amherst e Fort Waldegrave furono costruiti per difendere l'ingresso del porto.\nXIX secolo.\nIl secolo si apr\u00ec con l'Insurrezione irlandese di Terranova che inizi\u00f2 con voci nell'aprile del 1800 che ben 400 uomini prestarono giuramento segreto alla Society of United Irishmen e si ribellarono contro l'esercito britannico. \nIl secolo vide grandi cambiamenti a Terranova: crescita della popolazione, inizio del governo, istituzione di chiese, rafforzamento dei legami commerciali con il resto del Nord America e sviluppo della pesca delle foche, del salmone e delle balene nei Grandi Banchi di Terranova. Sebbene fosse principalmente una stazione di pesca, era anche una guarnigione, un centro di governo e un centro commerciale. Saint John's serv\u00ec come base navale durante la Guerra d'indipendenza americana e la Guerra del 1812. \nEssendo costruita in gran parte con materiali legnosi, sub\u00ec nel corso del XIX secolo ben quattro incendi, l'ultimo nel 1892 che la distrusse quasi interamente.\nXX secolo.\nGuglielmo Marconi ricevette il primo segnale wireless transatlantico a Saint John's il 12 dicembre 1901 dalla sua stazione wireless a Poldhu, in Cornovaglia. St. John's fu il punto di partenza per il primo volo aereo transatlantico non-stop, di Alcock e Brown in un bombardiere Vickers Vimy IV modificato, nel giugno 1919, in partenza da Lester's Field a St. John's e terminando in una torbiera vicino a Clifden, nel Connemara, Irlanda. Nel luglio 2005, il volo fu replicato dall'aviatore e avventuriero americano Steve Fossett su un velivolo Vickers Vimy replica, dall'aeroporto internazionale di St. John che sostituiva Lester's Field (ora una parte urbana e residenziale della citt\u00e0). \nDurante la seconda guerra mondiale, il porto sostenne le navi della Royal Navy e della Royal Canadian Navy impegnate in una guerra antisommergibile. Era il sito di una base dell'Aeronautica militare americana, Fort Pepperrell, istituita nell'ambito dell'Accordo sui cacciatorpediniere \"Lend-Lease\" tra il Regno Unito e gli Stati Uniti. La base comprendeva diverse pistole di difesa costiera presidiate dagli Stati Uniti e una batteria di due cannoni M1888 da 10 pollici Lend-Lease con equipaggio canadese. La base \u00e8 stata trasferita al controllo canadese nel 1960 ed \u00e8 ora conosciuta come CFS St. John's. \nL'incendio del Knights of Columbus Hostel nel dicembre 1942 vide la perdita di 99 vite di civili e militari. \nFu l'ultima citt\u00e0 ad aderire alla Confederazione canadese con il proprio territorio (comprendente oltre all'isola di Terranova, anche la regione del Labrador) nel 1949. \nSaint John's, e la provincia nel suo insieme, furono gravemente colpite negli anni '90 dal crollo della pesca del merluzzo del Nord, che era stata la forza trainante dell'economia provinciale per secoli. Dopo un decennio di alti tassi di disoccupazione e spopolamento, la vicinanza della citt\u00e0 ai giacimenti petroliferi di Hibernia, Terra Nova e White Rose ha portato a un boom economico che ha stimolato la crescita della popolazione e lo sviluppo commerciale. Di conseguenza, l'area ora rappresenta circa la met\u00e0 della produzione economica della provincia. \nA partire dal 2012, St. John's conteneva 21 siti storici nazionali del Canada.\nGli incendi del XIX secolo.\nSaint John's fu distrutta molte volte da gravi incendi come nel 1816, nel 1817, nel 1819, nel 1846 e soprattutto 1892, quando una gran parte della citt\u00e0 fu distrutta. Ci\u00f2 a causa della vasta costruzione in legno della citt\u00e0 \nIl 12 febbraio 1816:\n... verso le otto, un incendio scoppi\u00f2 in una casa in una parte della citt\u00e0 di St. John's a Terranova conosciuta con il nome di King's Beach, e comunic\u00f2 rapidamente alle case adiacenti e bruci\u00f2 con cos\u00ec tanto furia, che centoventi case, le case di circa un migliaio di uomini, donne e bambini, furono consumate prima che la conflagrazione fosse rimasta. \nDue incendi coprirono tutta la citt\u00e0 nel 1817 e nel 1819 conosciuti congiuntamente come Il grande incendio del 1817 \" e \"il fuoco che distrusse 120 case\". \nUn ulteriore grande incendio nel 1846, che ebbe inizio nel negozio di un ebanista di nome Hamlin, situato in George Street, quando una pentola di colla riboll\u00ec e appicc\u00f2 il fuoco dalla parete, Il fuoco si diffuse lungo Water e Duckworth Streets distruggendo tutti gli edifici sul suo cammino aiutato dalle grandi quantit\u00e0 di olio di foca che venivano immagazzinati nei locali dei mercanti. Il fuoco fu aiutato anche dal tentativo di far saltare in aria una casa in Water Street che sparse braci ardenti in tutta la citt\u00e0. \nL'ultimo grande incendio del XIX secolo inizi\u00f2 il pomeriggio dell'8 luglio 1892 in cima a Carter's Hill su Freshwater Road. Inizialmente, l'incendio non caus\u00f2 panico diffuso, tuttavia, una serie di coincidenze catastrofiche caus\u00f2 la propagazione dell'incendio e il divoramento di quasi tutta l'estremit\u00e0 orientale della citt\u00e0, compresa gran parte della sua principale area commerciale, prima di estinguersi.\nIl clima.\nLa citt\u00e0 ha un clima assai mutevole e presenta un ampio ventaglio di fenomeni meteorologici.\nConsiderando una temperatura media del mese pi\u00f9 freddo inferiore ai -3\u00b0, precipitazioni abbondanti tutto l'anno, il mese pi\u00f9 caldo con temperatura media di 16\u00b0 e quattro mesi con temperatura media al di sopra dei 10\u00b0 il clima di Saint John's appartiene ad una zona di transizione tra la fascia climatica Dfb e quella Dfc (classificazione dei climi di K\u00f6ppen).\nInfatti a gennaio la citt\u00e0 ha una media assoluta (cio\u00e8 media tra le massime e le minime giornaliere) di -4,8\u00b0 che sale a 15,5\u00b0 ad agosto. Luglio per\u00f2 ha le medie massime pi\u00f9 alte dell'anno, 20,3\u00b0, mentre febbraio rileva le medie delle minime pi\u00f9 fredde, -9,3\u00b0. Tra novembre e aprile le medie delle minime restano sotto zero e a gennaio e febbraio anche le medie delle massime sono negative.\nSe le stagioni estive sono uggiose e ventose con brevi periodi caldi gli inverni sono molto freddi e nevosi: nei mesi pi\u00f9 gelidi dell'anno la citt\u00e0 pu\u00f2 essere spazzata da blizzard che fanno crollare le temperature di parecchi gradi sotto lo zero, riducono la visibilit\u00e0 e bloccano il traffico sotto diversi cm di neve. Altri fenomeni associati alle basse temperature e che creano difficolt\u00e0 non piccole alla citt\u00e0 \u00e8 la pericolosa pioggia sopraffusa che pu\u00f2 ricoprire alberi, tetti, strade e auto sotto diversi centimetri di pesante ghiaccio.\nLa citt\u00e0 pur essendo sul mare (da qui le abbondanti precipitazioni, le nebbie e le tempeste oceaniche frequenti) ha un clima decisamente continentale perch\u00e9 del tutto aperta ai gelidi venti che scendono dall'artico canadese.\nQuesto non vuol dire che l'estate sia sempre fresca tant'\u00e8 che, dal cuore del continente Nord-Americano, sono possibili rimonte anticicloniche che aiutano a portare le temperature della citt\u00e0 sopra i 25\u00b0 (la citt\u00e0 ha un record di 33,9\u00b0). Tra maggio e settembre, qualche volta anche ad aprile e ottobre, si registrano 48 giorni con temperature massime uguali o superiori ai 20\u00b0.\nL'inverno resta molto freddo soprattutto quando soffiano i venti da nord e nord-ovest.\nDurante l'anno si registrano mediamente 69 giorni di ghiaccio (a gennaio 19 giorni), cio\u00e8 con massime inferiori allo zero, che si distribuiscono tra novembre e aprile, raramente anche all'inizio di maggio. \nPer quanto riguarda le minime sono circa 39 i giorni (quasi tutti concentrati tra novembre e aprile) con valori uguali o inferiori ai -10\u00b0 mentre sono 174 quelli con minime inferiori allo zero.\nLa temperatura pi\u00f9 bassa registrata \u00e8 stata di -29,4\u00b0.\nLe precipitazioni sono ben distribuite tutto l'anno e in totale cadono 1513,7\u00a0mm (minimo di 89,4\u00a0mm a luglio e massimo di 161,9\u00a0mm a ottobre). Solo tra luglio e agosto non sono mai state registrate delle nevicate mentre tra gennaio e febbraio la maggior parte delle precipitazioni sono sotto forma nevosa.\nIl 30 settembre del 1965 si verific\u00f2 la nevicata pi\u00f9 abbondante per il 9\u00ba mese dell'anno (anche se solo 0,3\u00a0cm) mentre la pi\u00f9 copiosa di giugno \u00e8 stata quella del 1959 quando il giorno 10 si accumularono 13,5\u00a0cm.\nMa cos\u00ec come le nevicate sono possibili nella maggior parte dell'anno allo stesso modo le piogge sono frequenti anche in pieno inverno, soprattutto quando i venti soffiano dall'oceano o sono meridionali.\nFebbraio \u00e8 il mese in cui il manto nevoso raggiunge mediamente l'altezza maggiore, 26\u00a0cm di media (il 9 febbraio del 2001 si tocc\u00f2 il valore record di 180\u00a0cm), ma le nevicate possono essere abbondanti anche in primavera tant'\u00e8 che il 5 aprile del 1999 caddero 68,4\u00a0mm di neve (record dell'anno, almeno fino agli anni 90).\nLe precipitazioni tendono ad essere a carattere pi\u00f9 violento, a volte anche con temporali, in estate mentre d'inverno sono pi\u00f9 moderate anche se pi\u00f9 durature. Il 27 luglio del 1947 si riversarono sulla citt\u00e0 121,2\u00a0mm di pioggia.\nA Saint John's sono pi\u00f9 i giorni con precipitazioni che quelli asciutti: durante l'anno i giorni con almeno 0,2\u00a0mm sono ben 216 (mentre sono 12 i giorni con almeno 25\u00a0mm) con un massimo di 22 giorni a dicembre e un minimo di 13 a luglio. Solo luglio e agosto vedono prevalere, se pur di pochissimo, i giorni senza precipitazioni, rispettivamente 18 e 17 giorni.\nDi questi 216 giorni di precipitazioni 84 registrano anche (o solo) fenomeni nevosi con accumuli pari o superiori agli 0,2\u00a0cm. Gennaio \u00e8 il mese con il maggior numero di giorni nevosi, 18 giorni, mentre durante l'anno sono 9 i giorni con accumuli di almeno 10\u00a0cm.\nUno dei fenomeni pi\u00f9 presenti nel clima della citt\u00e0 \u00e8 ovviamente il vento. La citt\u00e0 in questo senso esprime al meglio tutta la sua oceanicit\u00e0 con ventilazione sostenuta e frequenti tempeste o bufere di vento con o senza precipitazioni. Il vento soffia in prevalenza da SW (quindi dall'Oceano Atlantico) con una certa forza, in media per 23\u00a0km/h: il mese pi\u00f9 ventoso \u00e8 gennaio (28\u00a0km/h), quello meno ventilato \u00e8 agosto (20\u00a0km/h). Il 16 febbraio del 1959 si raggiunse un vento orario di 137\u00a0km/h mentre il 15 marzo del 1956 si tocc\u00f2 una raffica record di 193\u00a0km/h. I giorni durante l'anno in cui si registrano raffiche di almeno 52\u00a0km/h sono 57 mentre quelli con venti di almeno 63\u00a0km/h sono 22.\nQuando il vento \u00e8 associato a freddo intenso il wind chill (ossia la temperatura di raffreddamento, diversa da quella reale, avvertita da un corpo su cui soffia il vento) pu\u00f2 scendere di decine di gradi al di sotto dello zero, anche fino a -40\u00b0.\nL'umidit\u00e0 \u00e8 ovviamente molto alta tutto l'anno favorendo frequenti nebbie (visibilit\u00e0 al di sotto di 1\u00a0km): mediamente si registrano 50 ore di nebbie al mese con una punta media di 117 ore ad aprile e \"solo\" 34 ore sia a settembre che ad ottobre.\nProprio la grande variet\u00e0 di condizioni climatiche durante l'anno e l'umidit\u00e0 costantemente elevata, hanno fatto meritare a Saint John's l'appellativo di \"citt\u00e0 con il peggiore clima del mondo\". \n\"Signal Hill\" e l'esperimento di Guglielmo Marconi.\nGuglielmo Marconi, nell'intento di dimostrare la possibilit\u00e0 di inviare messaggi attraverso l'oceano senza l'uso di cavi, nel 1901 decise di impiantare una stazione ricevente provvisoria a San Giovanni di Terranova, localit\u00e0 scelta a causa della sua posizione protesa verso l'opposta sponda oceanica. La stazione fu installata sulla collina che domina il porto, che ora \u00e8 conosciuta come \"Signal Hill\", ossia \"collina del segnale\"; l'impianto ricevente era costituito fondamentalmente da un coesore sotto vuoto contenente limatura di nichel e argento e da un tasto per i messaggi Morse; l'antenna sarebbe stata costituita da un semplice filo di rame portato in alto da un aquilone. Come luogo per installare la stazione trasmittente fu scelta la cittadina di Poldhu, in Cornovaglia, dove si sarebbe usato un aquilone per portare il filo di rame dell'antenna fino a 120 metri di altezza.\nLa trasmissione delle onde radio attraverso l'Atlantico era ritenuta all'epoca impossibile, a causa della curvatura terrestre; si pensava che la stazione ricevente dovesse essere dotata di un'antenna alta pi\u00f9 di un chilometro. Marconi per\u00f2 ricordava che, durante precedenti esperimenti di trasmissione tra la terraferma e le navi, egli aveva continuato a ricevere i segnali, anche quando l'imbarcazione andava sotto l'orizzonte marino.\nIl 12 dicembre 1901 l'esperimento ebbe luogo. Inizialmente i segnali erano confusi; allora Marconi sostitu\u00ec il suo coesore a polveri metalliche di nichel e argento con un altro a goccia di mercurio. Lo stesso Marconi ricord\u00f2 cos\u00ec l'esperimento:"}
{"id": "595539", "revid": "1543377", "url": "https://it.wikipedia.org/wiki?curid=595539", "title": "Classe Gridley", "text": "La classe Gridley fu una classe di cacciatorpediniere della United States Navy, composta da quattro unit\u00e0 entrate in servizio tra il 1937 e il 1938.\nI Gridley erano contemporanei della classe Somers, ma di dimensioni pi\u00f9 modeste, da 1500 t, leggermente pi\u00f9 piccoli e con un armamento di artiglieria inferiore, 4 impianti singoli da 127\u00a0mm anzich\u00e9 binati col quinto pezzo da 127mm che lasci\u00f2 il posto ai lanciasiluri. Per contro erano dotati di ben 16 tubi lanciasiluri in impianti quadrupli da 533\u00a0mm, con la possibilit\u00e0 di fuoco per 8 su ciascun lato. Tale armamento non era mai stato installato su di un solo scafo, per di pi\u00f9 cos\u00ec compatto, ma i lanciasiluri erano pi\u00f9 leggeri in termini di peso degli impianti di artiglieria binati. I lanciasiluri erano un po' troppi, e le navi spesso sostituirono gli impianti quadrupli con quelli tripli, mentre le unit\u00e0 in Atlantico ne sbarcarono due. In pratica, il pesantissimo armamento offensivo ebbe pochissime occasioni di essere usato. Le poche mitragliere da 12,7\u00a0mm che costituivano l'armamento antiaereo iniziale vennero sostituite solo nel 1945 da mitragliere Oerlikon da 20mm.\nL'apparato propulsivo era molto potente, 49.000 HP, e vi era un solo fumaiolo per servire i 2 locali caldaie adiacenti.\nNavi della classe.\nLa classe inizialmente venne costituita da due navi con i fondi stanziati nell'anno fiscale (statunitense) 1934:\nL'anno dopo vennero stanziati i fondi per costruire due nuove unit\u00e0 insieme a quelle della classe Bagley:\nSviluppi.\nDa essi venne sviluppata la classe Sims, 12 navi con uno scafo allungato di 8 piedi (poco meno di 3 metri) che dava loro una migliore idrodinamica, un lanciasiluri in meno per un cannone in pi\u00f9, il quale per\u00f2 venne poi sbarcato. Avevano un nodo in pi\u00f9 di velocit\u00e0 e un'autonomia leggermente maggiore.\nQueste unit\u00e0 erano estremamente armate rispetto al loro dislocamento (12-16 tls contro 6-8 normali delle navi dell'epoca) e ragionevolmente ben equilibrate nell'insieme delle caratteristiche nautiche.\nServizio.\nAll'inizio le quattro unit\u00e0 vennero inquadrate nella Destroyer Division (DESRON) 11 del Destroyer Squadron 6, e il giorno dell'attacco a Pearl Harbor la Divisione era a fare da scorta alla portaerei USS Enterprise (CV-6); successivamente le navi vennero separate con compiti diversi. Il \"Maury\" partecip\u00f2 alla battaglia di Tassafaronga, mentre \"Gridely\" e \"McCall\" vennero inviati nel settore delle Aleutine; il gruppo venne riunito per fare da schermo alla USS Saratoga durante gli sbarchi in Nuova Georgia. Fino a met\u00e0 del 1944 le navi operarono insieme ma poi il \"Craven\" venne inviato nell'Atlantico. Le navi non vennero mai dotate di cannoni antiaerei Bofors da 40mm in installazioni multiple per problemi di peso in alto, e le carenze strutturali furono sempre un problema, cui non venne posto rimedio per le esigenze belliche che richiedevano le unit\u00e0 di scorta sempre operative. Le navi vennero messe in riserva nel 1945, tranne il \"Maury\" che venne radiato per gravi danni strutturali, e demolite nel 1948."}
{"id": "595548", "revid": "1543377", "url": "https://it.wikipedia.org/wiki?curid=595548", "title": "Classe Benson", "text": "La classe Benson fu una classe di cacciatorpediniere della United States Navy composta da 30 unit\u00e0, varate a partire dal 1939 e attive durante la seconda guerra mondiale.\nLe unit\u00e0 di questa classe erano molto simili alla successiva classe Gleaves, da cui si distinguevano solo per pochi dettagli; erano inoltre un derivato della precedente classe Sims, di cui costituivano un potenziamento.\nCostruzione.\nLo scafo era costruito con un alto bordo libero, con un ponte in pi\u00f9 verso prua, che peraltro causava un incremento degli sforzi in certe parti dello scafo durante le tempeste. L'apparato motore, che sfogava su due fumaioli, per motivi di sicurezza era collocato in due locali caldaie separati. Le navi erano armate con cinque cannoni da 127 mm e dieci lanciasiluri da 533\u00a0mm in due impianti quintupli. Poco dopo lo scoppio della guerra venne sbarcato un impianto lanciasiluri e un cannone, per un totale a quel punto di quattro cannoni e cinque tubi lanciasiluri.\nDopoguerra.\nTre unit\u00e0 della classe andarono perdute in azione durante gli eventi della seconda guerra mondiale; nel dopoguerra le unit\u00e0 della classe Benson furono poste in disarmo e vennero progressivamente radiate, con alcune usate come navi-bersaglio.\nTre unit\u00e0 della classe, dismesse dalla US Navy, vennero esportate verso marine di nazioni amiche: la Repubblica di Cina acquis\u00ec due unit\u00e0 (gli ex USS \"Benson\" e USS \"Hilary P. Jones\", ribattezzati rispettivamente \"Lo Yang\" (DD-14) e \"Han Yang\" (DD-15)), mentre la Marina Militare italiana ricevette lo , rinominato \"Artigliere\" con distintivo ottico D 553."}
{"id": "595550", "revid": "1305772", "url": "https://it.wikipedia.org/wiki?curid=595550", "title": "Saint John's", "text": ""}
{"id": "595552", "revid": "2212173", "url": "https://it.wikipedia.org/wiki?curid=595552", "title": "Adema", "text": "Gli Adema sono un gruppo musicale nu metal formatosi a Bakersfield, in California, nel 1998.\nRiuscirono a riscuotere un certo successo con il loro primo album \"Adema\".\nStoria del gruppo.\nIl debutto con \"Adema\" e \"Unstable\" (1998-2004).\nFormatisi nel 1998, gli Adema iniziarono con Mark Chavez, Mike Ransom, Dave DeRoo, Tim Fluckey e Kris Kohls. Il gruppo si fece subito notare e divenne oggetto di attenzioni da parte di molte case discografiche fra le quali l'Arista Records con cui il gruppo firm\u00f2 un contratto.\nPubblicano il loro primo album il 21 agosto 2001 intitolato \"Adema\". Anche grazie al successo dei singoli \"Giving In\" e \"The Way You Like It\", l'album riesce a raggiungere le 600.000 copie vendute. Grazie al successo riscosso dall'album nel 2002 partecipano all'Ozzfest suonando sul palco principale. Successivamente la band pubblica \"Insomniac's Dream\", un EP che vende 50.000 copie, mentre il loro secondo album in studio \"Unstable\", del 2003, ne vende oltre 110.000. Dopo la pubblicazione di quest'ultimo album, il chitarrista Mike Ransom lascia il gruppo. Stessa decisione nel settembre 2004 per il cantante Mark Chavez, che successivamente fonda un gruppo chiamato Midnight Panic, con cui incide un album eponimo, reso disponibile per l'acquisto tramite il loro sito web.\nL'abbandono di Chavez, \"Planets\" e \"Kill the Headlights\" (2005-2008).\nIl gruppo pubblica il suo terzo album \"Planets\" nell'aprile 2005 sotto la Earache Records. In questo album Chavez viene sostituito con Luke Caraccioli, cantante della band Rewind Yesterday. Il primo singolo estratto \u00e8 \"Tornado\" (marzo 2005), e il secondo \"Planets\" (settembre 2005).\nIl 25 ottobre 2005 Luke Caraccioli decide di lasciare il gruppo e al suo posto ritorna Mark Chavez. La band afferma di essere nuovamente in buoni rapporti e che hanno gi\u00e0 steso delle nuove tracce e realizzato alcune demo come \"Human Nature\" e \"Somethin' Better\", ma poche settimane dopo Mark lascia nuovamente la band.\nIl 10 marzo 2006 il gruppo annuncia attraverso MySpace che Bobby Reeves (frontman della band LEVEL) \u00e8 il nuovo cantante. Successivamente il chitarrista Ed Faris (sempre dei LEVEL) diventa il nuovo secondo chitarrista degli Adema. Nell'agosto del 2007 viene cos\u00ec messo in commercio il quarto album della band: \"Kill the Headlights\", prodotto da Marshall Altman e pubblicato dalla Immortal Records. Il primo singolo estratto \u00e8 \"Cold and Jaded\" a luglio dello stesso anno, andando dunque ad anticipare l'arrivo del nuovo album.\nL'inattivit\u00e0 e \"Topple the Giant\" (2009-2018).\nIl 13 agosto 2009 la band ha annunciato sul suo MySpace il ritorno alla formazione originale.\nDopo qualche concerto nel 2010, il chitarrista Mike Ransom lascia una seconda volta la band, seguito da Mark Chavez, che lascia per la terza volta la band durante il loro tour per ragioni non specificate.\nSuccessivamente il turnista Marc DeLeon entra nella band come chitarrista al posto di Ransom, mentre a cantare saranno il bassista Dave DeRoo e il chitarrista Tim Fluckey. Il 2 aprile 2013 la band pubblica un nuovo EP, intitolato \"Topple the Giants\", comunque ignorato dalla critica internazionale.\nNel settembre 2013 viene annunciato che Mike Ransom \u00e8 tornato nuovamente a fare parte della band.\nIl 27 marzo 2017 la band pubblica un video in sala prove con alla voce Mark Chavez: gli Adema ritornano quindi alla loro formazione originaria per la seconda volta. Dopo alcuni tour e nessun materiale inedito pubblicato, tuttavia, nel 2018 la band cade nuovamente in inattivit\u00e0.\nIl ritorno con Ryan Shuck (2019-presente).\nIl 14 giugno 2019 viene annunciato dai membri della band (a eccezione di Chavez, nel frattempo uscito nuovamente dalla formazione) l'inizio di un nuovo tour. Il 19 giugno viene rivelato il nuovo cantante del gruppo, Ryan Shuck, gi\u00e0 cofondatore di Orgy, Dead by Sunrise e Julien-K."}
{"id": "595553", "revid": "848247", "url": "https://it.wikipedia.org/wiki?curid=595553", "title": "Gerbido (Grugliasco)", "text": "Il Gerbido (\"Z\u00e8rb\" in piemontese) \u00e8 una frazione del comune di Grugliasco, agli estremi confini della periferia sud-ovest di Torino, in Piemonte. \nI suoi confini sono :\nNata come territorio totalmente agricolo nel XVII secolo, la regione del \"Gerbo\" (cos\u00ec veniva chiamato anticamente) inizia nei secoli successivi ad essere interessata dalla costruzione di ville e palazzi della nobilt\u00e0 e dell'alta borghesia piemontese. Tuttavia la zona rimane scarsamente popolata fino ai primi decenni del '900, conoscendo solo dalla seconda met\u00e0 del secolo un'intensa urbanizzazione, seppur limitata alla fascia di confine orientale con Torino, ovvero in quella porzione di territorio compreso tra \"Via Crea\", \"Corso Salvemini\" e i limiti di Mirafiori Nord.\nDocumenti storici.\nI primi documenti che attestano l'esistenza del Gerbido sono del 1645, anno in cui avviene l'annessione del territorio al Comune di Grugliasco.\nIntorno alla met\u00e0 del XVIII secolo i terreni del Gerbido vengono poi a far parte del Feudo di Roccafranca, insieme a parte degli attuali quartieri torinesi Mirafiori Nord e Santa Rita, comprendendo la \"Cascina Giaione\" e la \"Villa Amoretti\". Del Feudo rimane oggi il nome Roccafranca, attribuito alla seicentesca cascina Balard, situata nell'attuale \"Via Gaidano\" (continuazione torinese di \"Strada del Gerbido\"-\"Via Moncalieri\") e riqualificata nel 2007 in centro culturale della Circoscrizione 2 di Torino.\nI confini del \"Feudo di Roccafranca\", anche detto \"Feudo del Gerbo\", sono visibili nella \"Carta Corografica Dimostrativa del Territorio di Torino\", realizzata dall'architetto Giovanni Lorenzo Amedeo Grossi a supporto della sua opera pi\u00f9 importante, ovvero \"Guida alle cascine e vigne del territorio di Torino e' suoi contorni\" (1790).\nLa descrizione del Gerbido che il Grossi fa nel primo tomo della guida \u00e8: \u00abRegione infeudata posta sui confini di Torino, verso Grugliasco, con Chiesa in cui vi risiede un Cappellano. Ritrovasi alla destra della Strada d'Orbassano distante tre miglia da Torino, il di cui territorio da tal parte non \u00e8 diviso regolarmente per essersi permesso nella divisione del medesimo dalla Comunit\u00e0 di Grugliasco, a' rispettivi possessori delle cascine n\u00e9 siti limitrofi di fissarsi a lor piacimento in che territorio volevano esser compresi, e n\u00e9 segni, che certe cascine concentrate nel territorio di Torino furon comprese in quello di Grugliasco e viceversa\u00bb.\nLa frazione \u00e8 citata successivamente anche nel \"Dizionario geografico-storico-statistico-commerciale degli stati del re di Sardegna\" (1841) a cura di Goffredo Casalis. In questo testo \u00e8 presente una definizione del territorio di Grugliasco, nella quale il Gerbido \u00e8 menzionato in tal modo: \u00abGli \u00e8 unita una frazione detta il Gerbido, distante un miglio, a scirocco, dal villaggio. Questa frazione \u00e8 provveduta di una cappella, ov'\u00e8 eretto un beneficio\u00bb. Inoltre \u00e8 descritta anche l'antica e tuttora esistente strada che attraversa la frazione, ovvero \"Strada del Gerbido\", che poco prima del confine con Torino cambia nome in \"via Moncalieri\" per la sua antica direzione proprio verso il comune di Moncalieri. Tutto ci\u00f2 si evince effettivamente dal testo di Casalis, che la descrive cos\u00ec: \u00abLa terza [strada], a scirocco, detta del Gerbido, di non agevole tragitto, passa pel Gerbido, pel Lingotto, taglia la via di Pinerolo (attuale \"Via Nizza\"), la strada reale di Stupinigi (Attuale \"Corso Unione Sovietica\"), e conduce pel tratto di miglia quattro a Moncalieri: \u00e8 assai frequentata nei giorni di mercato\u00bb.\nOrigini del nome.\nIl toponimo \"gerbido\" \u00e8 molto diffuso nel nord Italia; un tempo, con questo termine si indicavano le terre pi\u00f9 ventose e fredde (brughiera) e di conseguenza le pi\u00f9 incolte. Allo stesso modo i termini \"Gerbo\" (antico nome della frazione), \"Gerbole\" (frazione del vicino comune di Rivalta di Torino), \"Gerbaia\" e \"Gerbaio\" assumono il significato di \"sterpaglia\", \"erba di palude\" o \"luogo molto erboso\".\nNonostante il significato negativo dal punto di vista agronomico, i primi contadini insediati in questo territorio riuscirono con impegno e dedizione a raggiungere ottimi risultati, in particolar modo nella coltivazione del ravanello, da cui deriva il nome della maschera cittadina \"Mons\u00f9 Ravanin\".\nIl termovalorizzatore.\nIl territorio del Gerbido \u00e8 noto per la presenza del \"termovalorizzatore per il trattamento dei rifiuti metropolitani\", posto in realt\u00e0 oltre al confine di Grugliasco e gi\u00e0 sul territorio di Torino, ma comunemente noto come \"Inceneritore del Gerbido\". Per la precisione \u00e8 situato tra il \"Cimitero Parco\" di Torino (a Sud) e la direttrice ferroviaria dell'Interporto \"S.i.to\" (a Nord), al di l\u00e0 della quale \u00e8 posta la bellissima e antica \"Cascina Bellezia\".\nEntrato in funzione nell'Aprile del 2013, la sua costruzione \u00e8 stata accompagnata da diverse polemiche sulla sua compatibilit\u00e0 ambientale da parte di alcuni gruppi di ambientalisti, partiti politici e cittadini non solo grugliaschesi.\nMonumenti e luoghi d'interesse.\nChiesa dello Spirito Santo.\nGerbido di Grugliasco ha una sua antica chiesa tuttora esistente, denominata \"chiesa parrocchiale dello Spirito Santo\" e situata proprio al confine con il comune di Torino, tra Via Moncalieri e Via don Giuseppe Borio. Le origini di una prima cappella risalgono probabilmente alla seconda met\u00e0 del XVI secolo, sostituita, agli inizi del XVII secolo, da una di maggiori dimensioni, di cui si pu\u00f2 ancora notare l'antico campanile. All'incirca della stessa epoca \u00e8 la facciata, di scuola barocca piemontese, con mattoni a vista, sulla quale \u00e8 posta una meridiana con la frase in latino \"Sic mea vita fugit\" ( \"Cos\u00ec la mia vita fugge via\" ). All'interno della chiesa vi \u00e8 un pulpito, il cui disegno \u00e8 attribuito al celebre Filippo Juvarra, pi\u00f9 alcune splendide tele, sempre di scuola barocca. Tra il 1984 e il 1987 l'edificio fu ampliato dal lato absidale, per accogliere i fedeli aumentati nel corso degli anni. La festa patronale si celebra la domenica di Pentecoste.\nSulla facciata dell'edificio religioso \u00e8 inoltre posta un'epigrafe recante i nomi degli abitanti del Gerbido caduti durante la Prima guerra mondiale. Su di essa \u00e8 infatti presente la data indicante la durata del conflitto a partire dall'entrata in guerra del Regno d'Italia, 24 maggio 1915-4 novembre 1918, mentre di seguito vi \u00e8 una dedica che reca le seguenti parole: \"Il Popolo Gerbidese ai suoi modesti eroi che sacrificarono la vita per la salvezza della patria\". \nAncora pi\u00f9 in basso vi \u00e8 un'altra epigrafe in memoria di due uomini del luogo caduti invece durante la Seconda guerra mondiale.\nVilla Il Palazzo.\n\"Il Palazzo\" \u00e8 un'antica villa con cascinale, il cui muro di cinta dell'adiacente parco costeggia \"Via Moncalieri\", mentre sul retro presenta un giovane viale alberato che si collega con \"Strada del Barocchio\".Edificata nella seconda met\u00e0 del XVII secolo e tuttora molto ben conservata, fu una delle residenze dei nobili appartenenti alla famiglia di Filippo San Martino di Agli\u00e8.\nCascina Villanis e Villa Ceresole.\nUn po' pi\u00f9 a ovest, in \"Strada del Gerbido\" 36 (continuazione di Via Moncalieri\"), \"vi \u00e8 una grande cascina, i cui allevamenti di bovini, ovini ed equini sono facilmente visibili dal vastissimo campo privato che si affaccia su la parte Ovest di Via Crea. Del complesso storico fanno parte una palazzina, un giardino e una cappella a pianta quadrata di scuola juvarriana, inizialmente di propriet\u00e0 dei commercianti Villanis (inizi del XVIII secolo), successivamente dalla Famiglia Ceresole (met\u00e0 del XIX secolo). Anche questa cascina presenta un viale di platani plurisecolari sul lato sud, denominato La Lea.\nCascina e Cappella Mandina.\nDispersa nelle campagne di \"Via Unit\u00e0 d'Italia\", una traversa di \"Strada del Gerbido\", si trova la \"Cappella Mandina\", antica e bellissima cappella d'ispirazione barocca. Essa fa parte del cascinale dei \"Mandina\" (XVIII secolo), le cui antiche mura sulla parte opposta della strada accompagnano verso l'entrata principale, posta su \"Via S.Paolo\". Il territorio circostante, pur trovandosi all'interno dei confini del Gerbido, pu\u00f2 essere considerato come una localit\u00e0 a s\u00e9 (\"Localit\u00e0 Mandina\").\nVilla Il Maggiordomo.\nImmersa tra i vasti campi delle cascine adiacenti, in una zona divisa tra agricoltura e industria, si trova la seicentesca villa \"Il Maggiordomo\", idealmente accessibile da \"Via Bertone\", traversa della pi\u00f9 nota \"Strada del Portone\" a Grugliasco. Essa \u00e8 considerabile come il bene architettonico pi\u00f9 rilevante della frazione dal punto di vista storico-artistico, ma paradossalmente risulta essere anche il pi\u00f9 trascurato.La villa \u00e8 appartenuta a \"Valeriano Napione\", maggiordomo alla corte del Principe Emanuele Filiberto di Savoia-Carignano e proprio per le somiglianze architettoniche con il famoso Palazzo Carignano di Torino, molti attribuiscono il progetto della villa al suo celebre architetto: Guarino Guarini, maggior esponente, insieme a Filippo Juvarra, del Barocco Piemontese.L'area, compresa di una cappella, una cascina e un vasto giardino con viale d'accesso in lecci e pioppi, \u00e8 attualmente oggetto di massicce operazioni di restauro, con finalit\u00e0 di fruizione del luogo che, dopo anni di incuria e diversi progetti comunali, rimangono ancora incerte.\nCascina Duc.\nIn \"Strada del Portone\", poco pi\u00f9 a est di \"Villa Il Maggiordomo\", \u00e8 situata l'antica \"Cascina Duc\", di cui si ha notizia a partire dal 1677. Essa prende il nome da quello della contessa \"Diana Ducco\", proprietaria della cascina dal 1690 e proveniente da un'antica famiglia astigiana.\nNell'area \u00e8 presente una Cappella risalente alla met\u00e0 del XVIII secolo, che ospita le reliquie di Papa Antero, trasportate da Roma a Giaveno nel 1611 e donate alla famiglia \"Claretta\" (Proprietari della cascina dal 1845) nel 1869. Vi \u00e8 inoltre una particolare struttura ottocentesca a pianta ottagonale, che si sviluppa in altezza su tre piani ed \u00e8 rivestita di mattoni a vista; essa funge da collegamento tra la cascina e la parte abitativa.\nOggi la Cascina Duc offre servizi turistici e gastronomici, offrendosi come agriturismo, bed and breakfast, agrimacelleria e pastificio, oltre a produrre numerosi prodotti a base di lavanda, di cui vanta un'efficiente coltivazione in loco.\nCascina Il Trotti.\nSempre in \"Strada del Portone\", vicino all'incrocio con \"Corso Orbassano\", \u00e8 situata la \"Cascina Il Trotti\", che prende il nome dall'antica famiglia torinese Trotti, proprietari del luogo dal 1706. vicino all'entrata, tramite cui si accede percorrendo un bellissimo viale alberato, \u00e8 presente una piccola Cappella Settecentesca, rimaneggiata nel corso del XX secolo. Di fronte al \"Trotti\", dalla parte opposta di \"Strada del Portone\" e gi\u00e0 dunque in territorio di Torino, \u00e8 presenta l'altrettanto storica \"Cascina Carassio\", unica rimasta di un complesso di tre cascine denominato dal 1820 \"Tre tetti Nigra\", ma oggi scomparso.\nIl Barocchio.\nAssociabile al Gerbido \u00e8 la localit\u00e0 del \"Barocchio\", situata nella parte Sud-Ovest dell'incrocio tra \"Via Crea\" e \"Corso Allamano\", al confine con Borgata Lesna di Grugliasco e a pochi passi dal centro commerciale \"Shopville Le Gru\".\nAttraversando la rurale \"Strada del Barocchio\", si pu\u00f2 notare una cappella sconsacrata con facciata in stile neogotico, occupata, insieme al piccolo rustico retrostante, nel 1992 e trasformata nell'attuale casa occupata \"Barocchio Squat Garden\".\nAccanto ad essa, vi \u00e8 la cancellata di ingresso della Villa di cui fa parte, una palazzina del '700 ottimamente conservata e oggi adibita ad Azienda sanitaria locale.\nL'antica propriet\u00e0 del complesso storico \u00e8 attribuibile secondo il Grossi al conte Sclopis Del Borgo e vi faceva parte un grande cascinale a corte chiusa \noggi soppiantato dagli impianti sportivi di propriet\u00e0 del Cus Torino.\nCascine scomparse.\nL'antico territorio agricolo del Gerbido contava numerose cascine, alcune delle quali non hanno lasciato traccia di s\u00e9, mentre di altre \u00e8 presente qualche resto, soffocato dall'urbanizzazione. Per le cascine scomparse possiamo fare ancora una volta riferimento agli scritti di Amedeo Grossi, che cita le cascine \"Beneficio\" (cascina della chiesa del Gerbido), \"La Cascinetta\" (appartenente all'Ordine Mauriziano e situata dietro la chiesa del Gerbido) \"L'Annunziata\" (nei pressi del \"Barocchio\"), \"L'Anselmetti\" (di cui rimane la cappella in \"Via Gaidano\") e le cascine \"Bianco\", \"Tomasina\" e \"San Paolo\" (nell'attuale \"Via Veglia\"; dell'ultima rimane un pilone votivo) .\nA sopravvivere parzialmente sono invece \"Il Blan\", con un piccolo rustico situato in \"Via Volta 16\" (poco visibile a causa delle costruzioni moderne che l'accerchiano) e \"La Cittadella\", in \"Via Unit\u00e0 d'Italia, \"poco dopo l'incrocio con \"Strada Del Gerbido\". Infine, all'estremit\u00e0 Sud di \"Via Crea\" , vi sono i resti di un cascinale di pi\u00f9 grosse dimensioni, che sembrano rispondere, secondo il Catasto Rabbini del 1859, al nome di \"Cascina Nigro\", oggi utilizzata come carrozzeria.\nParchi e infrastrutture.\nNella zona pi\u00f9 moderna e urbanizzata del Gerbido, quella confinante con Mirafiori Nord, \u00e8 presente un complesso scolastico formato dalla Scuola primaria Francesco Baracca e dalla Scuola dell'infanzia Carlo Casalegno.\nQuesta zona vanta inoltre un buon numero di aree verdi e giardini pubblici, tra i quali il pi\u00f9 vasto \u00e8 senz'altro il \"Giardino Kimberley\", che ospita, grazie all'organizzazione del Centro ricreativo \"Kimberly House\", alcuni eventi annuali dedicati agli abitanti del luogo. Di dimensioni ancora maggiori \u00e8 il Giardino Don Filippo Rinaldi (comunemente chiamato \"Palatucci\"), situato per\u00f2 immediatamente oltre al confine torinese e appartenente dunque alla zona di Citt\u00e0 Giardino.\nQuasi tutto il Gerbido \u00e8 attraversato da un'efficiente rete di piste ciclabili, dall'anno 2000 in continua espansione e grazie alle quali \u00e8 possibile accedere ai confinanti quartieri torinesi ed alle adiacenti localit\u00e0 e borgate di Grugliasco.\nTrasporti pubblici.\nIl Gerbido \u00e8 servito da tre linee di autobus: la 55, 44 e 74. \nLa linea 55 fa capolinea nella piazza della frazione, in \"Via Don Borio\" (unica fermata suburbana), attraversando i quartieri torinesi Mirafiori Nord, Santa Rita, Borgo San Paolo, Cenisia, Cit Turin e Centro storico di Torino arrivando fino a Vanchiglia.\nLa linea 44, quasi totalmente suburbana, parte invece da Mirafiori Nord, per attraversare il comune di Grugliasco e quello di Collegno, fino al confine con Pianezza.\nIn \"Via Don Borio\" \u00e8 inoltre presente la stazione n.301 di un servizio di Bike sharing, TOBike, con 9 postazioni disponibili.\nLa linea 74 fa capolinea in Via Gorini e collega Gerbido con gli ospedali in Via Ventimiglia passando per la Stazione di Torino Lingotto.\nIl Palio della gru.\nIl Gerbido partecipa, insieme alle altre borgate della citt\u00e0 di Grugliasco, al Palio della gru e i suoi colori sono il turchese e il nero.\nLa prima vittoria della squadra gerbidese \u00e8 stata nell'edizione del 2009, replicando nel 2014 con il secondo titolo."}
{"id": "595557", "revid": "729795", "url": "https://it.wikipedia.org/wiki?curid=595557", "title": "Destroyer Escort", "text": ""}
{"id": "595561", "revid": "92723", "url": "https://it.wikipedia.org/wiki?curid=595561", "title": "Giorgio Lago", "text": "Biografia.\nGiornalismo.\nFiglio di un segretario comunale, inizia la carriera giornalistica nel 1963 a Milano al giornale sportivo \"Supersport\", diretto da Gianni Reif, per poi passare alla redazione milanese di \"Tuttosport\". Nel 1968 ritorna in Veneto per entrare nella redazione sportiva de \"Il Gazzettino\". Lago fu inviato speciale a cinque campionati del Mondo di calcio e quattro edizioni dei giochi olimpici trascorrendo mesi all'estero. Il giornalismo sportivo rimase poi sempre una sua passione. Il 20 giugno 1984 subentr\u00f2 a Gustavo Selva alla direzione del giornale veneto. . Nel 1996 lascia \"Il Gazzettino\" e diventa editorialista per i quotidiani locali del Gruppo L'Espresso.\nDopo l'esperienza del Gazzettino, Lago continu\u00f2 a fare il giornalista, ma in veste di editorialista del Gruppo Espresso per \"la Repubblica\" (in particolare sui fenomeni del Nord-est e sulla Lega Nord di Umberto Bossi) e per i quotidiani veneti del Gruppo Finegil (\"Il Mattino di Padova\", \"la Nuova Venezia\" e \"La Tribuna di Treviso\").\nPolitica.\nNel settembre del 1995 scrive la \"Lettera aperta ad un sindaco del Nord-est\". Da l\u00ec a pochi mesi lancia il Movimento dei Sindaci assieme a Massimo Cacciari, sindaco di Venezia, e Giuseppe Covre, sindaco di Oderzo. Lago lancia attraverso il Movimento l'idea di un \"\u00abfederalismo che parte dal basso, dai sindaci di paese e di citt\u00e0\u00bb\".\nGiorgio Lago si \u00e8 sempre definito un liberale federalista: sosteneva infatti la necessit\u00e0 di riformare l'Italia in senso federale. Ha lanciato l'idea del Nord-est come modello socio-economico fondato sul lavoro, l'autonomia, la piccola impresa e il riformismo dal basso. Su questi temi ha pubblicato con Gianni Montagni il libro-intervista \"Nordest chiama Italia\".\n\u00c8 morto a Castelfranco Veneto il 13 marzo 2005.\nMemoria.\nNel 2006 viene pubblicato il libro \"Il facchino del nordest. Giorgio Lago, un'eredit\u00e0 da raccogliere. Trent'anni di giornalismo critico\" edito da Marsilio. Si tratta di una raccolta di articoli di Lago sul fenomeno Nord-est.\nNello stesso anno viene istituito presso l'Universit\u00e0 degli Studi di Padova il Centro Studi Interdipartimentale Giorgio Lago. Nasce dall'idea della famiglia di mettere a disposizione della comunit\u00e0 il suo ricco patrimonio di documentazione. Fortemente voluto dal rettore dell\u2019Ateneo Vincenzo Milanesi e dal prorettore vicario Giuseppe Zaccaria, che con Lago avevano condiviso ideali e battaglie, \u00e8 stato diretto dal Prof. Gianni Riccamboni ed ora \u00e8 diretto dalla Prof.ssa Patrizia Messina. Lo scopo del centro \u00e8 quello di monitorare l\u2019evoluzione del Nord-est con particolare attenzione al coinvolgimento di giovani studenti.\nNel 2007 Paolo Possamai, direttore dei quotidiani veneti Finegil/Espresso, cura a pubblicazione del volume \"L'Inguaribile Riformista\". una raccolta dei migliori articoli scritti da Lago dal 1996 al 2005 per il Gruppo Espresso Repubblica.\nNel 2008 su iniziativa della famiglia Lago e dei pi\u00f9 cari amici e colleghi di Giorgio nasce l'Associazione Amici di Giorgio Lago: un'Associazione privata, senza fini di lucro, che ha per scopo esclusivo la promozione di iniziative che ricordino l'opera culturale e civile di Giorgio Lago.\nDal 2005 al 2009 la citt\u00e0 di Jesolo ha organizzato, in collaborazione con l'Ordine dei giornalisti del Veneto, il Premio Giornalistico Giorgio Lago. Tra i premiati Mario Rigoni Stern, Gianni Mura, Candido Cannav\u00f2, Ferruccio De Bortoli. Dal 2011 al 2015 il Premio viene trasferito a Castelfranco Veneto e viene ampliato a cinque categorie (giornalismo, impresa, volontariato, sport, cultura). Tra i premiati Renzo Rosso, Paolo Mieli, Giovanni Rana, Marco Paolini e Miki Biasion.\nIl 13 marzo 2015, in occasione del decimo anniversario della scomparsa, nell'Aula Magna del Palazzo del Bo dell\u2019Universit\u00e0 di Padova viene presentato il volume \"C'era una volta il Nordest. Giorgio Lago, vent'anni di giornalismo razza Piave\" (edito dalla Padova University Press). Nato su iniziativa dell\u2019Associazione Amici di Giorgio Lago, il libro, a cura di Francesco Jori e Gianni Riccamboni, \u00e8 una raccolta dei migliori articoli di Lago scritti tra il 1984 e il 2005 sul Nordest. \"Razza Piave\" \u00e8 un\u2019immagine che a Giorgio Lago era particolarmente cara, perch\u00e9 egli stesso vi si identificava: per storia personale e professionale al tempo stesso. Il testo \u00e8 stato presentato nel 2016 anche a Castelfranco Veneto e all'Ateneo Veneto di Venezia.\nIl 20 maggio 2017 il comune di Vazzola, in cui nacque Giorgio Lago il 1\u00ba settembre 1937, inaugura la nuova biblioteca e un auditorium da 225 posti intitolata al giornalista scomparso. La struttura, all'interno del Parco Rossi, terr\u00e0 a disposizione della cittadinanza una mostra permanente su Lago e una serie di testi che la famiglia Lago ha donato."}
{"id": "595563", "revid": "105826", "url": "https://it.wikipedia.org/wiki?curid=595563", "title": "Francesco Da Molin", "text": ""}
{"id": "595567", "revid": "1576978", "url": "https://it.wikipedia.org/wiki?curid=595567", "title": "Fucile anticarro", "text": "I fucili anticarro sono armi da fanteria, utilizzate a partire dalla prima guerra mondiale per contrastare le unit\u00e0 meccanizzate e corazzate che fecero la propria comparsa sui campi di battaglia. Date le dimensioni, sono noti anche come \"fuciloni anticarro\".\nI fucili anticarro classici erano armi potenti, considerati dei \u00abfucili per elefanti\u00bb, capaci di perforare con munizioni ad alta velocit\u00e0 le corazze leggere dei carri in uso negli anni trenta e nei primi anni quaranta, ma presto resi obsoleti dall'aumento delle prestazioni delle corazze e dall'apparizione dei razzi anticarro come il bazooka.\nTra questi fuciloni vi erano:\nSituazione attuale.\nAlla fine del XX secolo i fucili anticarro hanno ricominciato ad apparire, con il compito stavolta di armi di precisione a lungo raggio, antiuomo ma soprattutto anti-materiale. In genere hanno calibro 12,7\u00a0mm, ma qualche modello pu\u00f2 usare un calibro da 14,5 e persino 20\u00a0mm.\nI modelli attuali vennero rielaborati dall'esperienza da parte di amatori americani con fucili anticarro del periodo bellico, come quelli inglesi o sovietici (gli americani non ebbero mai armi simili, nonostante le loro fabbriche di armamenti fossero certo in grado di produrne).\nDal momento che vi erano state alcune sensazionali rapine ai caveau e casseforti delle banche, il massimo calibro detenibile da un privato cittadino venne limitato a 12,7\u00a0mm. Cos\u00ec questi fuciloni vennero dotati di una canna e munizioni della mitragliatrice M2HB.\nL'applicazione di un mirino telescopico e la selezione delle munizioni di migliore qualit\u00e0 ebbero un notevole effetto che questi fuciloni, pensati con criteri di potenza e non di accuratezza, non avevano mai avuto: diventarono armamenti di precisione. Mirini 10x e munizioni speciali furono usate anche su mitragliatrici M2HB in Vietnam. Degno di nota \u00e8 il fatto che con una di queste venne ucciso un vietcong a oltre 2.000\u00a0m, da parte del tiratore scelto Carlos Hathcock.\nI proiettili utilizzabili sono di vari tipi, come gli HE (\"high explosive\", esplosivo ad alto potenziale), AP (\"armour piercing\", perforanti), ma vi sono anche gli APDS (decalibrati, con proiettile sistemato dentro una incamiciatura detta sabot che si perde al momento di lasciare la bocca da fuoco), che arrivano a perforare 40\u00a0mm di acciaio a centinaia di metri di distanza, e che danno la capacit\u00e0 di perforare anche i mezzi per la fanteria meccanizzata.\nQuesto fatto, combinato con la precisione a lunga distanza, rende questi fucili armi estremamente pericolose, specie per azioni di tipo guerriglia o terroristiche: tuttavia sono note per avere una precisione inferiore a quella dei normali fucili di precisione da cecchino, ma questo dipende molto dalle munizioni impiegate. In alcuni stati degli Stati Uniti alcuni modelli di armi di questo tipo sono tuttora di libera vendita, o sono state regolamentate di recente solo dopo che le forze antiterrorismo hanno avanzato l'ipotesi di un uso di queste armi contro aerei di linea in fase di decollo o atterraggio.\nAnche se la loro potenza pu\u00f2 sembrare limitata, bisogna dire che gli altri tipi di armi non sono contemporaneamente cos\u00ec potenti, precise e portatili. Con un RPG-7 non si pu\u00f2 colpire un bersaglio a oltre 1000 metri, per esempio, e certamente non con precisione. Un cannone da carro armato non \u00e8 portatile, mentre un fucile da cecchino non ha usualmente molte possibilit\u00e0 contro una blindatura."}
{"id": "595568", "revid": "583847", "url": "https://it.wikipedia.org/wiki?curid=595568", "title": "Trevor Dunn", "text": "Suona sia il basso elettrico che il contrabbasso.\nBiografia.\nDunn inizia a suonare all'et\u00e0 di 13 anni, e all'universit\u00e0 consegue la laurea in musica, imparando a suonare il contrabbasso durante gli studi. All'et\u00e0 di 18 anni forma il suo primo gruppo, i Mr. Bungle, insieme a Mike Patton alla voce, Trey Spruance alla chitarra, e Jed Watts alla batteria. La musica dei Mr. Bungle era un misto di heavy metal, hard rock, funky, ska ed altro ancora, ma Dunn d\u00e0 prova di riuscire anche a cimentarsi in generi completamente diversi da quelli appena citati, come il jazz. Intorno al 1992 infatti si trasferisce a San Francisco ed inizia a suonare con musicisti jazz locali. Da quel momento in poi inizia una lunga serie di collaborazioni con vari musicisti, tra i quali vanno menzionati John Zorn per l'area jazz, mentre per l'area metal i Fant\u00f4mas ed i Melvins. Ha anche formato un suo gruppo jazz, il Trevor Dunn's Trio Convulsant, gruppo con il quale ha pubblicato gli album \"Debutantes &amp; Centipedes\" nel 1998 e \"Sister Phantom Owl Fish\" nel 2004.\nDiscografia.\nCon John Zorn.\n2000 \u2212 The Big Gundown \u2013 15th Anniversary Special Edition"}
{"id": "595590", "revid": "131358", "url": "https://it.wikipedia.org/wiki?curid=595590", "title": "St. Johns", "text": ""}
{"id": "595591", "revid": "1904508", "url": "https://it.wikipedia.org/wiki?curid=595591", "title": "Carlo Contarini", "text": "Ascese al soglio dogale il 27 marzo 1655, dopo ben 68 scrutini. Uomo di grande rettitudine e moralit\u00e0, come molti dei suoi predecessori (e successori) venne eletto in tarda et\u00e0, ed i pesanti obblighi che imponeva la carica dogale presto minarono la sua salute.\nBiografia.\nInfanzia.\nNacque, unico figlio maschio, da Andrea Contarini \"di San Felice\" e da Elisabetta Morosini. Ad appena dieci giorni di vita rimase orfano del padre.\nCarriera diplomatica.\nDi famiglia ricca e prestigiosa, compare nella vita pubblica nel giugno 1598, come componente di un'ambasceria straordinaria inviata a papa Clemente VIII che, con la morte di Alfonso II d'Este, aveva assunto il controllo di Ferrara. Durante l'estate successiva accompagn\u00f2 Angelo Badoer a Milano per omaggiare Alberto d'Austria e Isabella di Barcellona.\nNel 1600 ancora al seguito di quest'ultimo, inviato al matrimonio di Ferdinando II d'Asburgo e Maria Anna di Baviera. Secondo una biografia scritta da un anonimo, in quest'occasione il giovane Contarini diede prova della sua arguzie risolvendo attraverso un brillante espediente una lite insorta tra il Badoer e l'elettore palatino Federico IV, che durante la cerimonia aveva trovato da ridire su questioni di precedenza.\nMatrimonio.\nIl 20 febbraio 1601 spos\u00f2 Paolina Loredan, la quale gli rec\u00f2 una cospicua dote. Da lei ebbe quattro figli e quattro figlie.\nCarriera politica.\nNel 1606 fu eletto podest\u00e0 di Feltre. Nei due anni di durata della carica ebbe modo di distinguersi con iniziative a favore delle classi pi\u00f9 umili. Appian\u00f2 le tensioni in seno al ceto popolare che rivendicava una maggiore rappresentanza in consiglio e non limit\u00f2 l'approvvigionamento di grano nonostante l'imperversare di una carestia.\nCuriosamente negli ultimi anni s'era quasi ritirato a vita privata e non aveva neppure pensato di candidarsi per diventar procuratore.\nDogato.\nDinanzi all'ennesimo numero eccessivo di concorrenti gli elettori dogali si divisero e, vedendo che non si raggiungeva una maggioranza, optarono su un uomo di compromesso: abbastanza modesto da esser poco allineato con le fazioni che si dividevano il potere veneziano, ed abbastanza vecchio da \u201ctogliere il disturbo\u201d in fretta.\nAl momento dell'elezione il Contarini aveva gi\u00e0 settantacinque anni e soffriva di gravi problemi di salute. Il poco tempo che la sorte gli mise a disposizione gli imped\u00ec di diventare un doge importante, eppure egli si distinse per l'estrema dedizione al lavoro e la capacit\u00e0 di mediare i contrasti pi\u00f9 accesi all'interno della nobilt\u00e0 veneziana. Sotto il suo dogato prosegu\u00ec la perenne guerra per il possesso di Creta.\nMorte.\nA causa delle condizioni pesanti di lavoro che si imponeva si ammal\u00f2 fatalmente e, curato male dai medici di corte che tentarono numerose ed infruttuose cure, il 1\u00ba maggio 1656 mor\u00ec dopo solo tredici mesi di dogato."}
{"id": "595592", "revid": "124996156", "url": "https://it.wikipedia.org/wiki?curid=595592", "title": "Rod Evans", "text": "Biografia.\nDopo aver suonato con Ian Paice nei MI 5 e nei Maze, \u00e8 cofondatore dei Deep Purple nel 1968, band nella quale milita sino all'arrivo di Ian Gillan, nel 1969. Con i Deep Purple realizza i primi tre album; da segnalare inoltre che nel 2002 la Purple Records ha pubblicato il CD \"Inglewood - Live in California\", che contiene un concerto della band del 1968.\nIn seguito, dopo la pubblicazione di un singolo come solista (Hard To Be Without You/You Can\u00b4t Love A Child Like A Woman) il cantante entra a far parte dei Captain Beyond, formati da ex componenti di band illustri, con i quali registra i primi due album, prima di lasciare il gruppo nel 1973. Nel 1980 forma una band chiamata \"Deep Purple\" (che non aveva nulla a che fare con l'omonima band, tra l'altro si era sciolta nel 1976), e questo gli procura qualche problema legale (risarcimento di $672,000 alla band ed esclusione dai futuri profitti derivanti dai primi tre album della band). Nel 2002 \u00e8 stato pubblicato un album live dei Captain Beyond, intitolato \"Far Beyond a Distant Sun\". Il materiale \u00e8 del 1973, quando Evans era ancora nel gruppo. In data 8 aprile 2016 \u00e8 entrato nella Rock and Roll Hall of Fame come membro dei Deep Purple."}
{"id": "595593", "revid": "93556", "url": "https://it.wikipedia.org/wiki?curid=595593", "title": "Loacker", "text": "La Loacker S.p.A. (in tedesco Loacker AG) \u00e8 un'impresa dolciaria italiana produttrice di wafer, cioccolato e derivati, sita in Alto Adige.\nStoria.\nLoacker \u00e8 stata fondata nel 1925 a Bolzano, nella centrale piazza Domenicani, da Alfons Loacker (1901-1970), nativo di G\u00f6tzis, come pasticceria che produceva wafer e cioccolato, ed \u00e8 da allora un'impresa familiare. Alla fine degli anni '50 entr\u00f2 in azienda il figlio di Alfons, Armin (scomparso il 21 gennaio 2019 all'et\u00e0 di 78 anni),\nseguito alcuni anni dopo dalla sorella Christine e dal fratello Rainer (che lascer\u00e0 l'azienda alla fine degli anni '70 per dedicarsi alla viticoltura). Alla morte del fondatore, nel 1970, l'azienda era oramai divenuta una realt\u00e0 industriale. Quando il laboratorio divenne troppo piccolo, nel 1974 la sede venne trasferita ad Auna di Sotto/Unterinn, nel comune di Renon: pur essendo logisticamente una scelta pi\u00f9 scomoda rispetto a Bolzano, avrebbe garantito un'aria pi\u00f9 salubre rispetto ad un trasferimento nella zona industriale cittadina. Oltre ai due stabilimenti produttivi, uno sul Renon sopra Bolzano e uno nel Tirolo austriaco, Loacker gestisce anche sette Loacker Stores. A partire dal 1996 \u00e8 entrata in azienda la terza generazione.\nSituazione attuale.\nI prodotti della Loacker, in particolare wafer e cioccolato, vengono esportati in quasi tutti i paesi del mondo. Grazie al logo che riporta la forma dello Sciliar, uno dei simboli naturali della regione, non distante dalla sede della compagnia, i prodotti esportano anche l'immagine dell'Alto Adige-S\u00fcdtirol. Ogni giorno dall'azienda vengono lavorate circa 5 tonnellate di nocciole tostate. Nel 2019 sono stati fabbricati complessivamente 957 milioni di pezzi: di questi ne sono stati vendute 38.796 tonnellate, il 30% delle quali sul mercato italiano e il restante 70% sui mercati esteri. Sul podio dei Paesi dove si consumano pi\u00f9 prodotti Loacker alle spalle dell'Italia si piazzano l'Arabia Saudita e l'Australia. Il Gruppo nel 2019 ha realizzato un fatturato complessivo di \u20ac355,64 milioni.\nProdotti.\nInoltre distribuisce in Italia i prodotti a marchio Twinings, Ritter e Lorenz\nLoacker Moccaria e Loacker Shop.\nNel centro storico di Bolzano, in piazza Walther, \u00e8 situato un negozio gestito dalla Loacker che offre direttamente i propri prodotti similmente a quanto avviene a Vienna con il negozio Manner, al passo del Brennero presso l'outlet DOB e ad Heinfels presso lo stabilimento austriaco.\nI negozi che hanno il nome di Loacker Moccaria offrono anche, oltre alla vendita diretta dei prodotti, i servizi di caffetteria e pasticceria.\nFino al 2020 vi erano dei punti vendita anche a Trento, in Piazza Fiera, a Verona in corso Sant'Anastasia ora chiusi e a Trieste in via Roma, ancora in attivit\u00e0.\nConcorrenza.\nAlcuni \"competitor\" sui mercati nazionali e internazionali di Loacker:"}
{"id": "595599", "revid": "2194416", "url": "https://it.wikipedia.org/wiki?curid=595599", "title": "Giancarlo Siani", "text": "La sua uccisione fu ordinata dal boss Angelo Nuvoletta, per volont\u00e0 del mafioso Tot\u00f2 Riina, capo di Cosa nostra, a cui il clan di Marano era affiliato. Il motivo dell'assassinio fu un articolo del 10 giugno 1985, in cui Siani inform\u00f2 l'opinione pubblica che l'arresto del boss oplontino Valentino Gionta era stato possibile grazie a una soffiata degli storici alleati Nuvoletta, che tradirono Gionta in cambio di una tregua con i nemici casalesi.\nBiografia.\nOrigini e formazione.\nAppartenente a una famiglia della media borghesia partenopea del quartiere Vomero, frequent\u00f2 le elementari presso la scuola \"Vincenzo Cuoco\", le medie presso la Scuola media statale \"Michelangelo Schipa\", e le superiori presso il Liceo classico G. B. Vico, partecipando ai movimenti studenteschi del 1977. Consegu\u00ec la maturit\u00e0 classica nel 1978 con il massimo dei voti (60/sessantesimi). Una volta iscritto a Sociologia all'Universit\u00e0 degli Studi di Napoli Federico II, inizi\u00f2 a collaborare con alcuni periodici napoletani mostrando particolare interesse per le problematiche dell'emarginazione; proprio all'interno delle fasce sociali pi\u00f9 disagiate si annidava, infatti, il principale serbatoio di manovalanza della criminalit\u00e0 organizzata.\nIn quel periodo fond\u00f2 assieme ad altri giovani giornalisti, tra i quali Gildo De Stefano e Antonio Franchini, il \"Movimento Democratico per il Diritto all'Informazione\" (M.D.D.I.), di cui fu portavoce nei diversi convegni nazionali sulla libert\u00e0 di stampa. Scrisse i suoi primi articoli per il mensile \"Il lavoro nel Sud\", testata dell'organizzazione sindacale Cisl, e poi inizi\u00f2 la sua collaborazione presso la redazione di Castellammare di Stabia come corrispondente da Torre Annunziata per il quotidiano \"Il Mattino\" di Napoli. Fu attivista del Partito Radicale durante la segreteria di Giuseppe Rippa.\nL'attivit\u00e0 giornalistica.\nDa Torre Annunziata si occup\u00f2 principalmente di cronaca nera e quindi di camorra, studiando e analizzando i rapporti e le gerarchie delle famiglie camorristiche che controllavano il comune e i suoi dintorni. Fu in questo periodo che inizi\u00f2 anche a collaborare con l'Osservatorio sulla Camorra, periodico diretto dal sociologo Amato Lamberti. Al quotidiano \"Il Mattino\" faceva riferimento alla redazione distaccata di Castellammare di Stabia. Pur lavorando come corrispondente, da giornalista frequentava stabilmente la redazione del comune stabiese: il suo sogno era strappare il contratto da praticante giornalista per poi poter sostenere l'esame e diventare giornalista professionista. Un titolo che gli verr\u00e0 riconosciuto ad honorem, nel giorno del 35\u00ba anniversario dall'uccisione, da parte dell'Ordine dei giornalisti che ha consegnato il tesserino ai suoi familiari, durante una cerimonia a Napoli.\nLavorando per \"Il Mattino\", Siani riusc\u00ec ad approfondire la conoscenza del mondo della camorra, dei boss locali e degli intrecci tra politica e criminalit\u00e0 organizzata, scoprendo una serie di connivenze che si erano stabilmente create, all'indomani del terremoto in Irpinia, tra esponenti politici oplontini e il boss locale, Valentino Gionta, che, da pescivendolo ambulante, aveva costruito un business illegale. Gionta era partito dal contrabbando di sigarette, per poi spostarsi al traffico di stupefacenti, e infine controllando l'intero mercato di droga nell'area torrese-stabiese.\nLe inchieste sulla camorra.\nLe vigorose denunce del giovane giornalista lo condussero a essere regolarizzato nella posizione di corrispondente dal quotidiano nell'arco di un anno. Le sue inchieste scavavano sempre pi\u00f9 in profondit\u00e0, tanto da arrivare a scoprire la moneta con cui i boss mafiosi facevano affari. Siani con un suo articolo accus\u00f2 il clan Nuvoletta, alleato dei Corleonesi di Tot\u00f2 Riina, e il clan Bardellino, esponenti della \"Nuova Famiglia\", di voler spodestare e vendere alla polizia il boss Valentino Gionta, divenuto pericoloso, scomodo e prepotente, per porre fine alla guerra tra famiglie. Ma le rivelazioni, ottenute da Giancarlo grazie a un suo amico carabiniere e pubblicate il 10 giugno 1985, indussero la camorra a sbarazzarsi di questo scomodo giornalista.\nIn quell'articolo Siani ebbe modo di scrivere che l'arresto del boss Valentino Gionta fu reso possibile da una \"soffiata\" che esponenti del clan Nuvoletta fecero ai carabinieri. Il boss oplontino fu infatti arrestato poco dopo aver lasciato la tenuta del boss Lorenzo Nuvoletta a Marano di Napoli, comune a nord di Napoli. Secondo quanto successivamente rivelato dai collaboratori di giustizia, l'arresto di Gionta fu il prezzo che i Nuvoletta pagarono al boss Antonio Bardellino per ottenerne un patto di non belligeranza.\nLa pubblicazione dell'articolo suscit\u00f2 le ire dei fratelli Nuvoletta che, agli occhi degli altri boss partenopei e di Cosa nostra (di cui erano con i Gionta gli unici componenti non siciliani), facevano la figura degli \"infami\", ossia di coloro che, contrariamente al codice degli uomini d'onore della mafia, intrattenevano rapporti con le forze di polizia. Da quel momento i capo-clan Lorenzo e Angelo Nuvoletta tennero numerosi summit per decidere in che modo eliminare Siani, nonostante la reticenza di Valentino Gionta, in quegli anni incarcerato. A ferragosto del 1985 i Nuvoletta decisero di uccidere Siani, che doveva essere assassinato lontano da Torre Annunziata per depistare le indagini. Giancarlo lavorava sempre alacremente alle sue inchieste e stava per pubblicare un libro sui rapporti tra politica e camorra negli appalti per la ricostruzione post-terremoto.\nL'agguato e la morte.\nGiancarlo Siani venne ucciso intorno alle 20:30 del 23 settembre 1985 sotto casa sua, in via Vincenzo Romaniello, a pochi passi da piazza Leonardo, nel quartiere napoletano dell'Arenella, mentre era ancora a bordo della sua Citro\u00ebn M\u00e9hari con capote in tela. Gli assassini, con i volti scoperti, lo colpirono 10 volte alla testa con i colpi di due pistole Beretta 7,65.\nLe indagini e i processi.\n\u00c8 stato acclarato che gli assassini scapparono in moto. Siani, trasferito dalla redazione di Castellammare di Stabia a quella centrale de \"Il Mattino\", all'epoca diretto da Pasquale Nonno, proveniva dalla sede del quotidiano di via Chiatamone. Il giorno della sua morte telefon\u00f2 al suo ex-direttore dell\"Osservatorio sulla Camorra\", Amato Lamberti, chiedendogli un incontro per parlargli di cose che \"\u00e8 meglio dire a voce\". Non si \u00e8 per\u00f2 mai saputo di cosa si trattasse e se Giancarlo avesse iniziato a temere per la sua incolumit\u00e0. Lo stesso Lamberti, nelle diverse escussioni testimoniali cui \u00e8 stato sottoposto, ha fornito versioni diverse della vicenda che non hanno mai chiarito quell'episodio.\nIl 15 aprile 1997 la seconda sezione della corte d'assise di Napoli condann\u00f2 all'ergastolo i mandanti dell'omicidio (i fratelli Lorenzo e Angelo Nuvoletta, e Luigi Baccante) e i suoi esecutori materiali (Ciro Cappuccio e Armando Del Core). In quella stessa condanna appare, come mandante, anche il boss Valentino Gionta. La sentenza \u00e8 stata confermata dalla Corte di Cassazione, che per\u00f2 dispose per Valentino Gionta il rinvio ad altra Corte di assise di appello: si \u00e8 svolto un secondo processo di appello che il 29 settembre 2003 l'ha di nuovo condannato all'ergastolo, mentre il giudizio definitivo della Cassazione lo ha definitivamente scagionato per non aver commesso il fatto.\nNel 2014 un libro-inchiesta del giornalista napoletano Roberto Paolo ha sollevato dubbi sui reali esecutori dell'omicidio e ha indicato i nomi di altri mandanti ed esecutori. Sulla base di queste rivelazioni, l'allora coordinatore della Direzione antimafia della Procura di Napoli, Giovanni Melillo, ha riaperto le indagini sull'omicidio Siani: il fascicolo \u00e8 affidato ai sostituti procuratori Enrica Parascandolo e Henry John Woodcock.\nRiconoscimenti.\nTributi.\nL'attore Alessandro Esposito ha scelto il suo cognome come pseudonimo in sua memoria.\nIl murale a Napoli.\nIl 19 settembre 2016, a trentuno anni dalla morte di Giancarlo Siani, \u00e8 stata inaugurata un'opera di street art dedicata alla vita del giovane giornalista. Il murale \u00e8 stato realizzato dal duo di artisti italiani Orticanoodles con la tecnica dello stencil ed \u00e8 caratterizzato da due colori predominanti: il verde della Citro\u00ebn Mehari e il grigio seppia come l'inchiostro della sua Olivetti M80. L'opera ha anche una funzione didattica, in particolar modo nella sovrapposizione di sette citazioni legate a sette grandi personaggi che descrivono il pensiero, le azioni e la vita di Giancarlo: Alda Merini, Nelson Mandela, Wilbur F. Storey, Albert Camus, Benjamin Constant, Alexis de Tocqueville e Vasco Rossi. \nIl progetto \u00e8 stato realizzato grazie a una campagna di crowdfunding dal titolo \"Un murale per Giancarlo Siani\" ed \u00e8 stato curato da INWARD Osservatorio sulla Creativit\u00e0 Urbana con la collaborazione degli amici di Giancarlo, il dottor Paolo Siani, fratello di Giancarlo, e i condomini che tuttora vivono in via Vincenzo Romaniello, la stessa strada in cui il giornalista visse i suoi 26 anni, a pochi metri dalla quale fu ammazzato."}
{"id": "595602", "revid": "4106", "url": "https://it.wikipedia.org/wiki?curid=595602", "title": "Egadi", "text": ""}
{"id": "595604", "revid": "4106", "url": "https://it.wikipedia.org/wiki?curid=595604", "title": "Pelagie", "text": ""}
{"id": "595606", "revid": "28057", "url": "https://it.wikipedia.org/wiki?curid=595606", "title": "Cartolina postale", "text": "Una cartolina postale \u00e8 un \"intero postale\" (di solito un cartoncino leggero di forma rettangolare) usato per la corrispondenza tramite posta.\nStoria.\nL'invenzione.\nLa prima proposta di cartolina postale fu enunciata durante la conferenza postale di Karlsruhe, nel 1865, dal consigliere delle poste prussiano Heinrich von Stephan, ma la sua idea decadde a causa dell'affrancatura troppo costosa.\nLa prima cartolina postale del mondo fu la \"Correspondenz-Karte,\" emessa dalle poste dell'Impero Austro-Ungarico il 1\u00ba ottobre 1869. Essa fu inventata da Emanuel Herrmann, professore d'economia all'accademia militare teresiana, con l'intento di sostituire, per la breve corrispondenza, le pi\u00f9 onerose lettere. Herrmann scrisse un lungo articolo sul \"Neue Freie Presse\" intitolandolo \"Nuovo mezzo di corrispondenza postale\" con il quale attir\u00f2 l'attenzione del direttore generale delle poste austriache, il barone Od-Maly. Il 25 settembre 1869 Od-Maly ottenne il decreto di emissione delle cartoline postali che apparve nel \"Bollettino delle leggi dell'Impero\", con il quale si fissava la data di emissione nel primo ottobre.\nSi trattava di un cartoncino color avorio: su un lato, destinato all'indirizzo del destinatario, era impresso il francobollo, mentre l'altro, privo di fregi, conteneva il messaggio che non doveva superare le venti parole. L'emissione si divideva in due tipi: quello per la Cisleitania (austriaco) e quello per la Transleitania (ungherese). Sul primo era presente l'aquila bicipite e sul secondo la corona di Santo Stefano.\nLe cartoline postali dell'epoca erano degli interi postali, cio\u00e8 dei cartoncini pre-affrancati; solo successivamente comparirono le versioni con gli spazi per l'apposizione del francobollo.\nL'illustrazione delle cartoline.\nIl titolo di fautrice della cartolina illustrata and\u00f2 invece alla Francia nel 1870, per merito del libraio Bernardeau de Sill\u00e9-le-Guillaume che per primo ebbe l'idea di ornare di disegni e figure le cartoline. Nel 1891 un altro francese, Dominique Piazza, ide\u00f2 le cartoline illustrate con fotografie. Nel 1872 per la prima volta le cartoline illustrate vennero utilizzate per propagandare le bellezze turistiche di un paese, la Svizzera per la precisione, grazie all'idea del tedesco Franz Borich, che raccolse un enorme successo e una lunga serie di imitatori.\nUna significativa variante della cartolina fu la cosiddetta \"Christmas-card\", da spedire abitualmente a Natale, che ebbe un'origine inglese e fu dovuta all'intraprendenza di un pittore di nome Dobson che nella seconda met\u00e0 dell'Ottocento ebbe l'idea di dipingere su una cartolina figure festose assieme a scritte di auguri, prima di spedirla a un amico. Questo quadretto piacque cos\u00ec tanto da riscuotere un immediato grande successo.\nNel 1902 la Gran Bretagna fu il primo paese a permettere il \"divided-back\", ovvero la linea verticale che separa l'indirizzo del destinatario dal messaggio vero e proprio sul retro della cartolina, consentendo la nascita della moderna cartolina illustrata, con la figura al recto. Le cartoline di questo tipo furono ammesse alla corrispondenza internazionale dal Congresso Postale Universale di Roma a partire dal 1\u00ba ottobre 1907.\nIn Italia.\nIl 23 giugno 1873, con legge n. 1442, anche l'Italia introduceva la \"Cartolina postale di Stato\", che rappresentava un oggetto nuovo nel panorama dei servizi postali italiani. Inizialmente l'introduzione delle cartoline postali venne giudicata antieconomica dal ministro delle finanze Quintino Sella ma alla fine egli dovette cedere alle insistenze del presidente del Consiglio Giovanni Lanza, che costrinse il direttore delle Poste Barbavara a fissare la tariffa a 10 centesimi di lira per l'interno e 5 per il distretto: non vi furono variazioni fino al 1919. Inizialmente la cartolina era un cartoncino rigido di 11,4\u00d78 cm col profilo del Re stampigliata in alto a sinistra e la dizione \"Cartolina postale\", il valore dell'affrancatura in lettere e lo stemma Sabaudo in alto centrati. Il formato cambi\u00f2 diverse volte nel corso degli anni ed era consentito ai privati di usufruire dello stesso tipo di cartoncino per personalizzare a mezzo stampa le proprie cartoline, ma la tariffa da applicare per l'inoltro passava da 10 a 20 centesimi. \nLe Poste italiane - dopo una pausa dal 2014 - nel dicembre 2017 hanno ripreso l'emissione di cartoline postali (intese come interi postali e quindi con valore d'affrancatura intrinseco).\nSviluppi recenti.\nNegli ultimi due decenni del XX secolo la rivoluzione nei mezzi di comunicazione port\u00f2 un cambiamento profondo nella funzione della cartolina: dagli anni novanta del XX secolo cominci\u00f2 a decadere il suo uso come scambio di saluti, soppiantato dal cellulare o dalle e-mail, e prevalsero con forza due tendenze: da un lato venne sempre pi\u00f9 spesso utilizzata come veicolo promozionale o pubblicitario, diventando promocard e, nel gergo giovanile, spesso coincide erroneamente con alcuni tipi di \"flyer\", piccoli manifesti pubblicitari che richiamano per grammatura e dimensione le cartoline, ma che cartoline non sono in quanto privi di spazio per l'affrancatura e per scrivere l'indirizzo del destinatario."}
{"id": "595607", "revid": "6066", "url": "https://it.wikipedia.org/wiki?curid=595607", "title": "Pattisti", "text": ""}
{"id": "595613", "revid": "121840108", "url": "https://it.wikipedia.org/wiki?curid=595613", "title": "Duomo di Pietrasanta", "text": "La collegiata di San Martino \u00e8 il principale luogo di culto cattolico di Pietrasanta, in Versilia, nella provincia di Lucca.\nLa prima notizia sulla chiesa risale al 1223, mentre alcuni lavori di ampliamento furono registrati nel 1330. Papa Urbano VI nel 1387 la dot\u00f2 di un capitolo di canonici e la elev\u00f2 a chiesa collegiata dotandola del fonte battesimale.\nDescrizione.\nEsterno.\nL'esterno \u00e8 rivestito di marmi bianchi che abbondano nella zona, con una facciata a salienti, dalla quale si intuisce il profilo interno con le tre navate.\nSui ognuno dei tre portali sono lunette scolpite che riportano altrettante scene della \"Passione e Resurrezione di Cristo\", attribuite genericamente alla scuola pisana. Nel transetto destro si apre un'altra porta su Via Garibaldi, anche questa sormontata da una lunetta scolpita che raffigura \"San Giovanni Battista\", opera trecentesca di Bonuccio Pardini. &lt;br&gt;Gli stemmi sulla facciata ricordano la dominazione genovese e fiorentina sulla citt\u00e0, oltre al grande stemma di papa Leone X. Il pregevole rosone in marmo \u00e8 attribuito a Riccomanno Riccomanni (XIV secolo).\nCampanile.\nIl campanile che fiancheggia la collegiata \u00e8 alto circa 36 metri, con una pianta a base quadrata con lato di 8 metri, e si presenta con una semplice superficie a mattoni a vista, anche se il progetto originario ne prevedeva un rivestimento in marmo, mai completato.\nL'interno \u00e8 provvisto di una particolare scala elicoidale. \nIl campanile ospita uno dei pi\u00f9 prestigiosi concerti di campane di tutta la Versilia. Fabbricate dalla storica Fonderia Lorenzo Lera di Lammari (Lucca) nel 1887, ogni campana ha particolari dediche o denominazioni. Il campanone \u00e8 dedicato alla \"Madonna del Sole\", la mezzanona a San Martino (titolare del Duomo), la mezzanella \u00e8 dedicata a San Costanzo di Perugia e la piccola \u00e8 denominata \"Ave Maria\" (o \u201cAve Marietta\u201d in vulgo). Molto curioso il fatto che, quando le campane suonano a distesa, il campanile inizi ad oscillare notevolmente a causa della sua struttura interamente in laterizio. Questa elasticit\u00e0 conferisce inoltre alla torre un\u2019ottima resistenza alle scosse sismiche.\nIl campanile, commissionato dalla collegiata di San Martino \u00e8 stato terminato intorno al 1520 ed \u00e8 attribuito all'architetto fiorentino Donato Benti, ma alcune fonti sostengono che alla sua costruzione abbia contribuito anche Michelangelo Buonarroti, soprattutto nella costruzione della complessa e caratteristica scala elicoidale.\nInterno.\nLa pianta della chiesa \u00e8 a classica croce latina con tre navate e transetto. \n&lt;br&gt;Le opere conservate risalgono a varie epoche, ma il periodo che ha maggiormente influenzato l'aspetto attuale \u00e8 quello legato alla Granduchessa Cristina di Lorena che, nel 1627, commission\u00f2 ad artisti fiorentini la ristrutturazione della chiesa: furono creati gli altari laterali, che vennero decorati da grandi pale devozionali (si contano opere di Matteo Rosselli, Francesco Curradi, Jacopo Vignali, Pietro Dandini, Bastiano Bitozzi, Jacopo Chiavistelli e Alessandro Cominotti), mentre gli apparati scultorei furono curati da Giovan Battista Stagi e Ferdinando Tacca.\nAl secolo precedente risalgono il pulpito marmoreo, pregevole opera di Donato Benti e Lorenzo Stagi (1508) e le due acquasantiere di Stagio Stagi. &lt;br&gt;Le pareti e i soffitti sono stati dipinti con vari soggetti a colori o a chiaroscuro dal pittore milanese Luigi Ademollo tra il 1823 e il 1825. La cupola era originariamente ottagonale (1453), ma venne ricostruita a pianta circolare nel 1820.\nNella cappella del transetto alla destra dell'altare maggiore si trova la venerata immagine della cosiddetta \"Madonna del Sole\", un dipinto su tavola con una \"Madonna con Bambino tra santi\" di un anonimo pittore tardogotico, datato 1424 e che viene esposto solo durante particolari celebrazioni.\nOrgano a canne.\nNel 1784 venne trasferito nella collegiata l'organo a canne dell'oratorio della confraternita della Santissima Trinit\u00e0 di Pistoia, per il quale era stato costruito da Domenico Francesco Cacioli insieme ad Antonio e Filippo Tronci tra il 1748 e il 1749; tale strumento fu a sua volta venduto nel 1833 alla pieve di San Michele a Farnocchia e sostituito da un altro appositamente costruito da Giosu\u00e8 Agati; quest'ultimo disponeva di 48 registri su due manuali e pedale ed era racchiuso all'interno di una cassa in stile neogotico riccamente ornata. Venne restaurato da Odoardo Landucci nel 1852 e rifatto dalla ditta Agati-Tronci alla fine del XIX secolo.\nL'organo ottocentesco fu demolito e sostituito nel 2017-2018 da uno nuovo costruito dalla ditta Chichi; quest'ultimo \u00e8 a trasmissione elettronica e dispone di 54 registri (su tre manuali e pedale) per un totale di 2663 canne. Lo strumento si articola in tre corpi: quello principale \u00e8 sulla cantoria nella controfacciata mentre gli altri due sono collocati dietro l'altare maggiore e nel vano sottostante il transetto di destra."}
{"id": "595615", "revid": "1305772", "url": "https://it.wikipedia.org/wiki?curid=595615", "title": "Duomo di San Martino", "text": ""}
{"id": "595628", "revid": "729019", "url": "https://it.wikipedia.org/wiki?curid=595628", "title": "Mario Calderara", "text": "\u00c8 stato il primo italiano a conseguire il brevetto di volo nel 1909, ed a costruire il primo idrovolante italiano nel 1911.\nBiografia.\nFiglio maggiore del generale degli alpini Marco Calderara e di Eleonora Tantini, fin da bambino fu attirato dalla vita marinara.\nNel 1898 fu ammesso all'Accademia Navale di Livorno, e fu promosso guardiamarina nel 1901. Era fortemente attratto dalla possibilit\u00e0 dell'uomo di volare, cosa che in quegli anni cominciava pian piano a trasformarsi da pura fantasia a realt\u00e0.\nSono di quel periodo infatti i tanti studi e i primi successi di Otto Lilienthal e dei fratelli Wright.\n\u00c8 proprio con questi ultimi che Calderara ebbe un'intensa corrispondenza. Nel 1905, dopo aver appreso la notizia che avevano effettuato con successo il primo volo con il proprio aereo, egli chiese loro alcuni lumi e dettagli tecnici. Ricevette le risposte che cercava, e negli anni nacque tra loro un'intensa amicizia\nCon le informazioni dei fratelli Wright nel 1907 inizi\u00f2 i primi esperimenti di volo a vela nel golfo della Spezia. Nel corso degli esperimenti con un biplano trascinato da una nave, raggiunse prima un'altitudine di oltre quindici metri, poi per\u00f2 cadde nell'acqua e rischi\u00f2 la morte per annegamento.\nNel 1908, a seguito di una visita a Roma del pilota L\u00e9on Delagrange, Calderara conobbe il costruttore francese Gabriel Voisin. Per poter lavorare con lui chiese ed ottenne una licenza di sei mesi, si trasfer\u00ec in Francia, ad Issy-les-Moulineaux nel luglio dello stesso anno e collabor\u00f2 con Voisin come progettista di aeroplani.\nGrazie al contributo economico di Ambroise Goupy progett\u00f2 e costru\u00ec il Calderara Goupy, un aereo innovativo, biplano, ad elica traente, che vol\u00f2 con successo a Buc l'11 marzo 1909.\nFu in quei mesi, a Le Mans, che Calderara conobbe Wilbur Wright invitato in Francia con il suo Flyer.\nL'aereo dei Fratelli Wright era in grado di compiere voli di oltre 30 o 60 minuti, a differenza di quanto riuscivano volare gli aerei fino allora costruiti da Louis Bl\u00e9riot, Gabriel Voisin o Henri Farman.\nL'Aero Club d'Italia, di concerto con il maggiore Maurizio Mario Moris, invitarono Wright a Roma. Nel mese di aprile del 1909 diede alcune lezioni di volo con il suo aereo a Mario Calderara, in quello che diventer\u00e0 l'aeroporto di Centocelle. Nel settembre del 1909, in seguito ai trionfi di Calderara sul circuito di Brescia, organizzati dall'Aero Club d'Italia, gli venne assegnato il brevetto di pilota n\u00b0 1.\nNel 1911 progett\u00f2 e costru\u00ec un suo idrovolante, il pi\u00f9 grande del mondo a quel tempo, che si alz\u00f2 in volo nella primavera del 1912 nel golfo della Spezia trasportando tre passeggeri oltre al pilota.\nDal 1917 al 1919 gli fu assegnato il comando di una nuova scuola per piloti di idrovolanti della marina statunitense. Le capacit\u00e0 del Capitano di Corvetta Calderara, furono riconosciute dalla U.S. Navy che gli confer\u00ec la \"American Navy Cross\"\nDal 1923 al 1925 fu nominato addetto aeronautico presso l'Ambasciata Italiana a Washington. Successivamente lasciata la Regia Marina dopo aver raggiunto il grado di capitano di fregata, si trasfer\u00ec a Parigi, avviando con successo un'attivit\u00e0 commerciale nel settore aeronautico.\nNel 1939, Calderara si trasfer\u00ec in Italia. Quando scoppi\u00f2 la seconda guerra mondiale, la casa acquistata nei dintorni di Parigi gli fu espropriata e la famiglia dovette affrontare molte difficolt\u00e0 finanziarie.\nIl 18 marzo 1944, Mario Calderara mor\u00ec, nel suo letto, per un malore improvviso. Il portale web dell'Aeronautica Militare ha proposto una pagina, intitolata \"I grandi aviatori\", in cui vengono citate le maggiori personalit\u00e0 storiche dell'aviazione italiana, ponendo Calderara tra di esse."}
{"id": "595629", "revid": "125766441", "url": "https://it.wikipedia.org/wiki?curid=595629", "title": "Windows Defender", "text": "Microsoft Defender \u00bb Microsoft Defender Antivirus (anche noto come Sicurezza di Windows su Windows 10 e precedentemente chiamato Microsoft AntiSpyware) \u00e8 un software prodotto dalla Microsoft per sistemi Windows. \u00c8 disponibile gratuitamente dal sito Microsoft ed \u00e8 integrato di default in Windows Vista, 7, 8 e 10, oltre alle varie edizioni server. \nWindows Defender era un semplice anti-spyware incluso in Windows Vista e 7, mentre da Windows 8 in poi esso integra la protezione di Microsoft Security Essential (MSE), garantendo cos\u00ec una protezione anti malware globale. Gli utenti di Windows 7 possono comunque scaricare e installare MSE separatamente.\nDescrizione.\nWindows Defender \u00e8 basato su GIANT AntiSpyware: infatti fu originariamente sviluppato dalla GIANT Company Software, che \u00e8 stata in seguito acquisita da Microsoft il 16 dicembre 2004. Le vecchie versioni di GIANT AntiSpyware supportano solamente le vecchie versioni di Windows.\nAlla RSA Security Conference del 2005, Bill Gates aveva annunciato Windows Defender. Annunci\u00f2 anche che Windows Defender sarebbe stato incluso di default in Windows Vista.\nWindows Defender non include solo funzioni di scansione del sistema, cos\u00ec come altri prodotti analoghi presenti sul mercato, ma include anche una protezione in tempo reale monitorando costantemente Windows. \u00c8 anche incluso un supporto per gli ActiveX maligni. \u00c8 anche integrato un supporto, chiamato Microsoft SpyNet, che invia a Microsoft informazioni circa eventuali spyware rilevati da un utente. Windows Defender \u00e8 stato criticato in quanto esso stesso \u00e8 vulnerabile ad alcuni attacchi.\nWindows Defender da Windows 8 (e successivi) non \u00e8 pi\u00f9 solo un software anti-spyware ma \u00e8 anche un anti-virus; infatti esso \u00e8 la nuova versione di Microsoft Security Essentials che era distribuito per Windows XP, Vista e 7. Dal punto di vista dell'interfaccia utente e del funzionamento \u00e8 molto simile, se non identico, a Security Essentials: ha anche le medesime limitazione, come anti-malware (non scansiona in tempo reale la posta elettronica ma, solo indirettamente, gli allegati quando scaricati, e non possiede altre classiche funzioni avanzate dei antimalware avanzati di terze parti). Ad ogni modo, rispetto a anti-malware pi\u00f9 completi e complessi, richiede poche risorse di sistema.\nVersioni.\nBeta 1.\nLa prima versione beta di Windows Defender (al tempo Microsoft AntiSpyware) fu resa pubblica il 6 gennaio 2005. Gi\u00e0 allora, era disponibile gratuitamente (solo dopo aver convalidato l'autenticit\u00e0 del proprio sistema). Sostanzialmente, vantava tutte le caratteristiche di GIANT AntiSpyware, ma il programma era stato riscritto da Microsoft, nonch\u00e9 marchiato dalla stessa. Nel corso del 2005, la beta 1 \u00e8 progredita con nuove versioni, di cui l'ultima del 2005, risale al 21 novembre.\nBeta 2.\nWindows Defender Beta 2 usc\u00ec il 13 febbraio 2006. Il design del programma era completamente cambiato, quindi anche il nome. L'interfaccia della Beta 2 prende spunto dal design e dalle icone di Windows Vista. Aggiunte anche nuove funzionalit\u00e0 utili come la cancellazione delle tracce personali, quali file temporanei, cookie, cronologia di Windows Media Player.\nFinale.\nLa versione stabile in lingua italiana \u00e8 stata pubblicata il 1\u00ba febbraio 2007 per tutti i sistemi operativi supportati, pochi giorni dopo l'uscita di Windows Vista in cui \u00e8 integrato.\nDa agosto 2016, con l'anniversary update di Windows 10, Microsoft ha potenziato Windows Defender: pianificazione della scansione, riepilogo risultati, introduzione di due nuovi servizi: Windows Defender Advanced Threat Protection e Windows Information Protection.\nFunzioni avanzate.\nProtezione in tempo reale.\nDalle opzioni di Windows Defender, \u00e8 possibile configurare le opzioni e le modalit\u00e0 della protezione in tempo reale come:\nIntegrazione con Internet Explorer.\nWindows Defender ha una perfetta integrazione con Internet Explorer, in quanto analizza file e programmi scaricati con questo, e protegge contro eventuali software maligni che cercano di installarsi. Questa implementazione \u00e8 molto simile ad altri programmi che si trovano sul mercato."}
{"id": "595630", "revid": "118155170", "url": "https://it.wikipedia.org/wiki?curid=595630", "title": "Bocca di Magra", "text": "Bocca di Magra \u00e8 un centro abitato d'Italia, frazione del comune di Ameglia.\nAl censimento del 21 ottobre 2001 contava abitanti.\nGeografia fisica.\nIl centro abitato \u00e8 sito a sul livello del mare, alla foce del fiume Magra.\nInfrastrutture e trasporti.\nStrade.\nUna strada importante, ai fini del traffico commerciale, che attraversa il territorio comunale nella zona pianeggiante, \u00e8 la strada statale 432 della Bocca di Magra, che serve da arteria costiera e che collega la strada statale 1 Via Aurelia nei pressi di Romito Magra (frazione di Arcola) a Marina di Carrara.\nAltro.\nNei pressi della frazione, alla foce del fiume Magra, \u00e8 presente un porticciolo attrezzato per l'ormeggio di imbarcazioni da diporto medio piccole.\nSempre da Bocca di Magra e da Fiumaretta ci sono scali di linee per il collegamento marittimo stagionale estivo, con \"Gli Spiaggioni\", una spiaggia nel territorio comunale, accessibile anche via terra tramite un impervio sentiero che parte da punta Corvo a Montemarcello.\nBocca di Magra \u00e8 stata pi\u00f9 volte frequentata dal decano del giornalismo Indro Montanelli."}
{"id": "595642", "revid": "599013", "url": "https://it.wikipedia.org/wiki?curid=595642", "title": "Salvatore Ferraro (calciatore)", "text": "Carriera.\nCresciuto nelle giovanili dell'Inter, con le quali ha vinto il Torneo di Viareggio del 2002, ha disputato una presenza in campionato ed una in Coppa UEFA con la maglia nerazzurra.\nL'esordio in Serie A \u00e8 avvenuto nel pareggio 2-2 del 21 aprile 2002 contro il Chievo mentre l'esordio nelle coppe \u00e8 avvenuto l'11 aprile dello stesso anno contro il Feyenoord (sempre 2-2 il punteggio). In seguito fu acquistato prima in compropriet\u00e0 e poi a titolo definitivo dal Milan che l'ha girato in prestito a , , , Vittoria, e San Marino.\nDalla stagione 2007-08 il giocatore, sempre di propriet\u00e0 dei rossoneri, milita nelle file del Benevento.\nNella sessione estiva di calciomercato 2011 passa a titolo definitivo alla .\nCon la maglia rossoverde conquista un promozione in Serie B e a fine anno rinnova il contratto con la . \nA fine stagione non gli viene rinnovato il contratto e il 29 luglio 2013 viene ingaggiato dal .\nL'anno successivo rinnova fino al 2018 e viene nominato capitano della squadra.\nIl 21 gennaio 2015 si trasferisce al Grosseto. Fa il suo esordio con la compagine maremmana il 24 gennaio, venendo espulso dopo soli 27 minuti. A fine stagione in Toscana colleziona solo 8 presenze.\nIl 25 agosto 2015 viene ingaggiato dal Tuttocuoio,militante in Lega Pro dove colleziona 27 presenze condite da 2 gol e contribuendo a salvare la formazione neroverde con un decimo posto che \u00e8 il miglior piazzamento nei professionisti per i ponteaegolesi. Al termine della stagione lascia definitivamente la Toscana rescindendo il contratto.\nIl 20 agosto 2016 la Pro Patria (formazione lombarda appena retrocessa in Serie D) ne ufficializza l'acquisto a titolo definitivo del difensore calabrese dove per\u00f2 non si esprime al meglio e vestendo la casacca tigrotta solo 15 volte, compresi i play-off dove i bustocchi vengono sconfitti dal Ciliverghe Mazzano in semifinale. Terminata la stagione rescinde il contratto con i bianco blu.\nL'8 agosto 2017 viene acquistato dal Mantova,iscritta in Serie D dopo l'esclusione dai professionisti per la mancata fidejussione, diventandone anche il capitano. L'esperienza virgiliana si interrompe improvvisamente il 30 novembre 2017 quando la societ\u00e0 lombarda di comune accordo con il calciatore e per sfoltire la rosa, decide di non puntare pi\u00f9 su di lui, rescindendo il contratto.\nNel frattempo il 15 dicembre si aggrega al Forl\u00ec, sempre in Serie D, insieme ad alcuni compagni con cui aveva condiviso l'esperienza di Mantova.\nIn Romagna realizza una rete (contro l' all'esordio in biancorosso il 17 dicembre 2017, segnando il provvisorio 2-0 per i galletti) in 15 presenze in campionato e contribuisce alla conquista dei playoff dove i forlivesi sconfitti in finale dagli stessi rossobl\u00f9 bolognesi, al termine della stagione rescinde il contratto con il club romagnolo\nIl 15 settembre 2018 viene acquistato a titolo definitivo dal , formazione campana militante in Serie D. Successivamente, dopo aver vestito le casacche di e , passa all', formazione abruzzese di Eccellenza.\nStatistiche.\nPresenze e reti nei club.\n\"Statistiche aggiornate al 13 dicembre 2015.\""}
{"id": "595653", "revid": "1494169", "url": "https://it.wikipedia.org/wiki?curid=595653", "title": "Septfontaines", "text": "Septfontaines \u00e8 il nome di alcuni comuni:"}
{"id": "595661", "revid": "1494169", "url": "https://it.wikipedia.org/wiki?curid=595661", "title": "Bertrange", "text": ""}
{"id": "595664", "revid": "278239", "url": "https://it.wikipedia.org/wiki?curid=595664", "title": "Marco Camenisch", "text": "Camenisch \u00e8 stato scarcerato l'11 marzo 2017, in anticipo rispetto al termine della pena che sarebbe scaduto ufficialmente nel maggio 2018.\nRivendica di essere anarchico e rivoluzionario, combattente della lotta di classe ed ecologista. Per lungo tempo, il suo nome di battaglia \u00e8 stato Martino.\nBiografia.\nInfanzia.\nCamenisch \u00e8 nato in Svizzera a Campocologno (frazione di Brusio) nel 1952. \u00c8 cresciuto nel Canton Grigioni in un ambiente piccolo-borghese. Interrompe gli studi a Schiers, a causa degli scarsi risultati scolastici. Successivamente inizia a seguire un periodo di formazione presso la scuola agricola Plantahof. Confrontandosi con la realt\u00e0 dell'agrochimica viene indotto ad abbandonare anche questa strada e a tentare, seppur solo per un breve periodo, la professione dell'alpigiano.\nMilitanza ecologista.\nNella seconda met\u00e0 degli anni settanta intraprende la strada dell'ecologismo ribelle praticando azioni di sabotaggio alle strutture energetiche da lui ritenute eccessivamente invasive in Svizzera. Nel 1979 viene condannato a 10 anni di reclusione per delle azioni distruttive contro un traliccio dell'energia elettrica e una sottocentrale della Northeast Switzerland Power.\nEvasione dalla prigione di Regensdorf.\nNel 1981 evade dal carcere di Regensdorf (Canton Zurigo) con cinque altri detenuti e, per quasi dieci anni, vive in clandestinit\u00e0 transitando anche per Carrara. Il 5 novembre del 1991, presso Cinquale (Comune di Montignoso) Camenisch viene arrestato dai carabinieri dopo un conflitto a fuoco con ferimenti.\nEstradizione in Svizzera.\nIl 18 aprile 2002, dopo essere stato trasferito in diverse carceri italiani (da Massa a Pisa, Milano a San Vittore, Livorno, Novara, Biella, Roma Rebibbia, Como) Camenish \u00e8 stato estradato in Svizzera. Qui sta scontando otto anni di carcere per evasione e omicidio e sar\u00e0 processato per altri reati che potrebbero prevedere l'ergastolo. \u00c8 stato accusato di aver concorso all'omicidio di una guardia durante l'evasione da Regensdorf, le testimonianze degli altri evasi lo hanno per\u00f2 prosciolto, e condannato con sentenza definitiva dal Tribunale Federale a diciassette anni (in seguito ridotti a otto) per l'omicidio di una guardia di frontiera, avvenuto presso Brusio nel 1989.\nScarcerazione.\nIl 10 marzo 2017 Marco Camenisch \u00e8 stato dimesso dal carcere ed \u00e8 tornato in libert\u00e0 dopo 26 anni di prigionia."}
{"id": "595667", "revid": "1305772", "url": "https://it.wikipedia.org/wiki?curid=595667", "title": "Museo navale", "text": "Il museo navale raccoglie oggetti e reperti che hanno a che fare con la navigazione.\nIn Italia ci sono seguenti musei navali:\nnel mondo ci sono altri musei navali"}
{"id": "595668", "revid": "287204", "url": "https://it.wikipedia.org/wiki?curid=595668", "title": "Strassen", "text": ""}
{"id": "595677", "revid": "86599", "url": "https://it.wikipedia.org/wiki?curid=595677", "title": "Distretto di Lussemburgo", "text": "Il distretto di Lussemburgo \u00e8 stato uno dei tre distretti del Granducato di Lussemburgo.\nGeografia.\nConfina a est con il distretto di Grevenmacher, a nord con il distretto di Diekirch, a ovest con la provincia belga del Lussemburgo e a sud con il dipartimento francese della Mosella.\nLa superficie \u00e8 di 904\u00a0km\u00b2 e la popolazione nel 2001 era di 381.801 abitanti. Il capoluogo \u00e8 Lussemburgo. Il reddito pro capite \u00e8 di 72.300$. \nSuddivisioni.\nComprende 4 cantoni e 44 comuni:"}
{"id": "595678", "revid": "30610", "url": "https://it.wikipedia.org/wiki?curid=595678", "title": "Autoritratto (Leonardo)", "text": "LAutoritratto di Leonardo da Vinci \u00e8 un disegno a sanguigna su carta (33,5x21,6 cm), databile al 1515 circa e conservato nella Biblioteca Reale di Torino, all'interno dei Musei Reali.\nStoria.\nIl disegno del celebre autoritratto viene in genere datato ai suoi ultimi anni di vita, quando viveva in Francia al servizio di Francesco I. Dopo la sua morte, con i manoscritti e il suo \"corpus\" di disegni e appunti, venne lasciato in eredit\u00e0 al fedele collaboratore Francesco Melzi, che lo port\u00f2 alla sua villa a Vaprio d'Adda, al confine con la provincia di Bergamo. Qui gli eredi del Melzi sparpagliarono poi la collezione vinciana. \nL\"Autoritratto\" ricomparve agli inizi dell'XIX secolo a Milano, quando venne copiato e riprodotto in un'incisione per un libro, per poi scomparire nuovamente fino al 1839, quando Giovanni Volpato, un collezionista che lo aveva acquistato forse in Inghilterra o in Francia, lo vendette a Carlo Alberto di Savoia, assieme ad altri 1585 disegni di grandi artisti come Raffaello, Michelangelo per 50.000 lire piemontesi. Dalle collezioni Savoia conflu\u00ec poi alla Biblioteca Reale. \nDa allora l'opera ha fatto da prototipo per innumerevoli rappresentazioni dell'artista, che sono entrate poi nell'immaginario collettivo. Leonardo \u00e8 stato considerato un genio ribelle.\nDescrizione e stile.\nL'opera mostra il volto di un uomo canuto, con lunghi capelli e lunga barba, calvo alla sommit\u00e0 della testa. Lo sguardo accigliato \u00e8 rivolto a destra, con un'espressione seria e leggermente imbronciata. I segni del tempo sono ben evidenti, con solchi lungo la fronte, attorno agli occhi e ai lati della bocca lungo le guance. I dettagli sono molto curati, sebbene una parte appaia come non finita: per dare l'effetto del cranio liscio e calvo l'artista ricorse a pochissime linee, lasciando il foglio in alto quasi intonso.\nIdentificazione.\nNonostante la maggior parte degli studiosi lo abbia considerato l'unico sicuro autoritratto del Genio e la Biblioteca Reale continui a considerarlo tale nella collocazione Dis. It. 1/30, l'identificazione dell'uomo raffigurato con Leonardo stesso non \u00e8 oggi sicura. Il leonardista americano Louis A. Waldman identifica l'uomo ritratto come lo zio di Leonardo, Francesco da Vinci, e altri lo identificano con ser Piero da Vinci o con una figura idealizzata di un saggio del passato, come Pitagora o Demostene."}
{"id": "595679", "revid": "118031", "url": "https://it.wikipedia.org/wiki?curid=595679", "title": "Alemannia Aquisgrana", "text": ""}
{"id": "595680", "revid": "697352", "url": "https://it.wikipedia.org/wiki?curid=595680", "title": "Words &amp; Music (Aphex Twin)", "text": "Words &amp; Music \u00e8 un album del musicista Aphex Twin, pubblicato dalla Sire Records nel 1994. \u00c8 un promo dell'album \"Selected Ambient Works Volume II\", pubblicato due mesi pi\u00f9 tardi.\nIl disco ha otto tracce, di cui quattro stralci di interviste rilasciate da James riguardanti l'album in promozione, tre brani dello stesso album, e un'intervista modulata e distorta. Le interviste sono accompagnate da brani di Aphex Twin (elencati sotto)."}
{"id": "595685", "revid": "287204", "url": "https://it.wikipedia.org/wiki?curid=595685", "title": "Vermondo", "text": "Origine e diffusione.\n\u00c8 un nome di origine germanica, attestato in forme quali \"Warimund\", \"Warmund\", \"Warimunt\", \"Warmunt\", \"Wermund\", \"Veremund\" e \"Guarmund\"; \u00e8 composto dagli elementi \"var\" (di significato incerto, probabilmente un miscuglio di pi\u00f9 radici diverse, fra le quali \"protezione\", \"difesa\") e \"mund\" (anch'esso \"protezione\", \"difesa\"), entrambi piuttosto diffusi nell'onomastica germanica (il primo si ritrova ad esempio in Alvaro e forse in Elvira, il secondo in Edmondo, Rosmunda, Raimondo e Sigismondo).\nIn Italia il nome ha scarsa diffusione, e si concentra perlopi\u00f9 nel Vercellese e nel comune di Meda, dove sono venerati i santi cos\u00ec chiamati.\nOnomastico.\nL'onomastico ricorre il 13 febbraio in memoria di san Vermondo Corio, nobile longobardo, commemorato con il fratello Aimo. Con la variante Varmondo si ricorda inoltre il beato Warmondo, vescovo di Ivrea, commemorato il 13 novembre."}
{"id": "595689", "revid": "4106", "url": "https://it.wikipedia.org/wiki?curid=595689", "title": "Biani", "text": ""}
{"id": "595704", "revid": "287204", "url": "https://it.wikipedia.org/wiki?curid=595704", "title": "Franco Franchi (disambigua)", "text": "Personaggi illustri di nome Franco Franchi:"}
{"id": "595709", "revid": "32741", "url": "https://it.wikipedia.org/wiki?curid=595709", "title": "Werniche", "text": ""}
{"id": "595713", "revid": "831312", "url": "https://it.wikipedia.org/wiki?curid=595713", "title": "Giro d'Italia 1950", "text": "Il Giro d'Italia 1950, trentatreesima edizione della \"Corsa Rosa\", si svolse in diciotto tappe dal 24 maggio al 13 giugno 1950, per un percorso totale di 3\u00a0981\u00a0km. Fu vinto dallo svizzero Hugo Koblet, primo corridore non italiano ad aggiudicarsi la corsa.\nNella nona tappa, con arrivo a Bolzano, Gino Bartali colse la sua ultima vittoria in un Giro d'Italia. \nNella stessa tappa Coppi fu coinvolto in una caduta e si frattur\u00f2 il bacino. \nPer la seconda volta nella storia della manifestazione il Giro termin\u00f2 a Roma (il primo traguardo finale nella capitale era avvenuto nell'edizione del 1911).\nClassifiche finali.\nClassifica a squadre.\nClassifica stilata sommando i tempi dei primi tre classificati per squadra."}
{"id": "595714", "revid": "767487", "url": "https://it.wikipedia.org/wiki?curid=595714", "title": "Sergent Garcia", "text": "I Sergent Garc\u00eda sono un gruppo musicale franco-spagnolo. Sono divenuti famosi per l'originalit\u00e0 della loro musica, un misto di reggae, salsa muffin, ritmi africani e un po' di rock. I loro testi parlano d'amore, di povert\u00e0, del subcomandante Marcos e dello sciamanesimo.\nStoria.\nNel 1983 il cantante Bruno Garcia form\u00f2 il gruppo punk Ludwig von 88 con il quale consegu\u00ec un discreto successo. Bruno Garcia \u00e8 francese, ma proviene da una famiglia spagnola e per questo motivo a partire dal 1996 inizi\u00f2 a creare una musica in cui confluivano diversi generi come la salsa latino-americana e il punk. Nel 1997 produsse il suo primo album: \"Viva el Sargento\". Grazie a numerosi tour in Spagna e in Francia i Sergent Garcia ottennero un grande successo commerciale."}
{"id": "595719", "revid": "2122884", "url": "https://it.wikipedia.org/wiki?curid=595719", "title": "Riccardo Rossi (doppiatore)", "text": "\u00c8 fratello dei doppiatori Emanuela Rossi e Massimo Rossi e cugino dei doppiatori Laura Boccanera e Fabio Boccanera.\nCarriera.\nTra gli attori pi\u00f9 frequentemente doppiati ci sono, Adam Sandler, Ben Affleck e Johnny Depp (il cui doppiaggio \u00e8 condiviso con il cugino Fabio Boccanera), Sam Rockwell, Christian Bale, Mark Ruffalo, Emilio Estevez, Paul Walker e molti altri.\n\u00c8 noto per avere doppiato Cuba Gooding Jr. (in \"Jerry Maguire\" e \"Qualcosa \u00e8 cambiato\"), Matt Damon (nella trilogia di \"Ocean's\" e in altri film), Adam Sandler, Christian Bale in \"American Psycho\", Tom Cruise in \"La guerra dei mondi\" e \"\" e Mark Wahlberg in \"Boogie Nights - L'altra Hollywood\".\nHa doppiato Simba adulto nei film Disney \"Il re leone\", \"Il re leone II - Il regno di Simba\" e \"Il re leone 3 - Hakuna Matata\", nelle serie animate \"Timon e Pumbaa\", \"House of Mouse - Il Topoclub\" e \"The Lion Guard\", Ataru Moroboshi in \"Lam\u00f9\", Leon Scott Kennedy in \"\", Peter nell'anime \"Heidi\" e al personaggio di Tyltyl nella serie \"L'uccellino azzurro\", nonch\u00e9 a Ryoga nella serie \"Ranma \u00bd\".\nNel luglio 2009, ha vinto il premio \"Leggio d'oro interpretazione maschile\" per il doppiaggio di Paul Walker in \"Fast &amp; Furious - Solo parti originali.\""}
{"id": "595721", "revid": "1543377", "url": "https://it.wikipedia.org/wiki?curid=595721", "title": ".tel", "text": ".tel \u00a0\u00e8 un dominio di primo livello generico introdotto nel dicembre 2007; attualmente si possono ottenere informazioni presso do.tel; mentre sembra che il registro tenuto dalla Telnic Limited non esista pi\u00f9.\nQuesto dominio inizialmente era concepito per societ\u00e0 che operano nell'ambito della telefonia, coprendo lo stesso settore di mercato del dominio .mobi.\nIn seguito per\u00f2 la sua destinazione d'uso \u00e8 cambiata e ora \u00e8 utilizzato per le pagine di contatti personali associate a una persona fisica o giuridica, del tipo www.mariorossi.tel. Queste pagine contengono le informazioni relative ai vari recapiti individuali che consentono di contattare il titolare della pagina: numeri di telefono, indirizzi e-mail, pagine web personali, blog personali, profili personali nell'ambito dei \"social network\" eccetera.\nSia pure con scopi diversi, dal 2002 era gi\u00e0 disponibile il dominio .name."}
{"id": "595724", "revid": "2176804", "url": "https://it.wikipedia.org/wiki?curid=595724", "title": "Riccardo Rossi (attore)", "text": "Biografia.\nRiccardo Rossi nasce a Roma e inizia la sua carriera partecipando al film \"College\" del 1984, che gli aprir\u00e0 la strada del cinema, in quanto poi \u00e8 stato chiamato per altre pellicole, come \"Mamma Ebe\", del 1985, e \"Grandi magazzini\", del 1986. In televisione \u00e8 comparso anche in molte pubblicit\u00e0, come quella dei Baci Perugina, dell'acqua Ferrarelle accanto a Natasha Hovey, ed \u00e8 stato testimonial, insieme a Federica Pellegrini, della compagnia elettrica Enel Energia. \u00c8 noto per aver interpretato il ruolo di Mazzocchi nella serie tv di Italia 1 \"I ragazzi della 3\u00aa C\", verso il 1986-1987. \nIntraprende inoltre anche la carriera televisiva partecipando a \"Non \u00e8 la Rai\", in cui interpretava Cenerentola, a \"Forum\" e a \"Buona Domenica\", programmi della fine degli anni ottanta e inizio dei novanta, in onda sulle reti Mediaset. Ha fra l'altro continuato la carriera cinematografica partecipando a diversi film, come \"S.P.Q.R. - 2000 e \u00bd anni fa\" nel 1994. Ha preso parte anche al programma \"Nessundorma\" di Rai 2 in qualit\u00e0 di conduttore al fianco di Paola Cortellesi. Nel 2003 Rossi ha condotto pure \"Assolo\", una trasmissione di LA7 dedicata ai comici. Ha condotto in seguito anche i collegamenti esterni a \"Quelli che il calcio\", su Rai 2. \nA teatro ha scritto e interpretato i monologhi \"Pagine Rossi\" e il seguito \"La pi\u00f9 bella serata della vostra vita\". Da questi spettacoli \u00e8 stato tratto un libro edito dalla Mondadori: \"Pagine Rossi. Manuale di sopravvivenza urbana\", pubblicato nel 2004. Fra gli altri spettacoli vi sono: \"Per fortuna che c'\u00e8 Riccardo\", del 2006, nel quale raccontava le date che hanno cambiato la storia del mondo, e \"Stasera a casa Rossi\", del 2010, dove ogni sera era presente un ospite diverso con il quale Rossi rievocava aneddoti del passato mettendo in scena alcuni dei suoi brani pi\u00f9 riusciti. Fra il 2008 e il 2009 \u00e8 stato ospite fisso del programma radiofonico di Rai Radio 2 \"Gli Spostati\", con il \"Gazzettino di Rossi\".\n\u00c8 uno degli autori di Fiorello e ha partecipato come ospite fisso al \"Fiorello Show\", in onda su Sky Uno nel 2009-2010. Prosegue quindi la sua carriera di presentatore, e nel 2010 ha sostituito Massimiliano Ossini alla conduzione del quiz \"Sei pi\u00f9 bravo di un ragazzino di 5\u00aa?\", in onda su Cielo. Dal 2010 al 2014 \u00e8 su LA7d nel programma televisivo \"Cuochi e fiamme\", condotto da Simone Rugiati, facente parte della giuria assieme alla critica gastronomica Fiammetta Fadda e alla food blogger Chiara Maci. Nel 2011 conduce su Dove TV \"Conosco un posticino\", programma sulle attrattive turistiche e gastronomiche delle varie regioni d'Italia. Nel 2014 ha scritto, interpretato e diretto il suo primo film che lo vede regista \"La prima volta (di mia figlia)\". In teatro ha scritto e interpretato, a partire dal 2014, \"L'amore \u00e8 un gambero\" e, dal 2017, \"That's Life\". A partire dal mese di ottobre 2019 conduce \"Battute?\", nella seconda serata di Rai 2."}
{"id": "595725", "revid": "697352", "url": "https://it.wikipedia.org/wiki?curid=595725", "title": ".mobi", "text": ".mobi \u00a0\u00e8 un dominio di primo livello generico, introdotto nel 2005.\nAttualmente il registro \u00e8 tenuto dalla Mobi TLD (Dotmobi) una societ\u00e0 nata appositamente per questo scopo, a cui aderiscono Google, Microsoft, Vodafone, Samsung, Ericsson e Nokia.\nQuesto dominio \u00e8 usato da siti che offrono contenuti usabili ed accessibili da cellulari o palmari.\nRiguarda anche societ\u00e0 che operano nell'ambito della telefonia; copre in parte lo stesso settore di mercato del dominio .tel.\nAnche wikipedia era disponibile per PDA, tramite WAP, all'indirizzo ."}
{"id": "595727", "revid": "984922", "url": "https://it.wikipedia.org/wiki?curid=595727", "title": ".post", "text": ".post \u00a0\u00e8 un dominio di primo livello generico.\n\u00c8 stato approvato nel 2005, ma non \u00e8 ancora entrato in funzione.\nIl registro sar\u00e0 tenuto dall'Unione Postale Universale.\nQuesto dominio sar\u00e0 usato da enti che si occupano del servizio postale, sia che essi siano pubblici o privati."}
{"id": "595739", "revid": "124164537", "url": "https://it.wikipedia.org/wiki?curid=595739", "title": "Canale 48", "text": "Canale 48 \u00e8 stata una rete televisiva italiana a carattere regionale.\nStoria.\nCanale 48 fu una delle pi\u00f9 note televisioni locali fiorentine, attiva dal febbraio 1976 al gennaio 1982.\nFu fondata da Mauro Montagni, uno dei pionieri della televisione privata in Italia, che gi\u00e0 nel 1974 aveva creato una tv locale, Firenze Libera, che si era subito distinta per la programmazione di uno spogliarello di mezzanotte e che era stata chiusa in breve tempo (la celebre sentenza della Corte Costituzionale che dichiarava illegale il monopolio RAI doveva ancora arrivare).\nMontagni non si arrese e nel febbraio 1976 fondava Canale 48, una nuova TV che ebbe come prima sede un appartamento in via Valdimarina a Novoli di propriet\u00e0 di Roberto Orioli, poi in Piazza Indipendenza 21 successivamente si trasfer\u00ec in Via Leonardo da Vinci 10 a Firenze e, da ultimo, in Via Dino Ciolli a Calenzano. Il segnale televisivo copriva gran parte della Toscana e la provincia di Perugia. Il direttore della TV era un frate, Padre Ugolino Vagnuzzi, che partecipava spesso in prima persona ai vari programmi dell'emittente, fatto che contribu\u00ec, nella Toscana dell'epoca, a qualificare la stessa come \"\"clericale\" o \"il canale dei preti\", dicerie abbastanza discutibili in quanto alle ore tarde della programmazione non mancavano gli spogliarelli e i filmetti spinti. Si venne cos\u00ec a creare una simpatica dicotomia con Tele Libera Firenze, di Mauro Ballini, un'altrettanto prestigiosa televisione locale fiorentina che aveva sede in Via Pier Fortunato Calvi, definita come \"il canale delle donne gnude\" per la sua programmazione ardita per l'epoca.\nCanale 48 cerc\u00f2 di proporre una programmazione di qualit\u00e0, sulla falsariga della concorrente Tele Libera Firenze: in essa erano presenti telegiornali, programmi di attualit\u00e0 politica e sindacale, trasmissioni culturali e musicali, cartoni animati, telefilm ed alcuni spazi religiosi a cura del direttore.\nL'emittente cerc\u00f2 anche di valorizzare e diffondere il vecchio folklore fiorentino, ideando e trasmettendo programmi in cui comparivano i big del settore come il giornalista e conduttore Gianfranco D'Onofrio, il cantante Narciso Parigi, l'attrice Wanda Pasquini, il cantante e raccontatore di barzellette Luciano Ciaranfi e il duo comico Ughino Benci e Monti.\nProgrammi.\nTre le trasmissioni pi\u00f9 note di Canale 48 ricordiamo:\n\"Bowling\" di Andrea Barbacci e Franco Boldrini la prima \"Corrida\"in TV,trasmissioni in diretta condotte da Jean Paul &amp; Angelique;\n\"Confusion\" di Franco Boldrini &amp; Andrea Barbacci,in diretta condotta da Santino Scarpa detto Gulliver, trasmissione a Quiz che regalava buoni benzina.\nIl buon successo di queste trasmissioni imped\u00ec a Canale 48 di reggere la concorrenza dei nascenti network nazionali: gi\u00e0 nel 1980 l'emittente inizi\u00f2 a trasmettere programmi di altre emittenti come \"I sogni nel cassetto\", il quiz di Mike Bongiorno che andava in onda su Telemilano 58 (divenuta in seguito Canale 5) mentre sparivano quasi tutti i programmi autoprodotti e il palinsesto si inaridiva, riducendosi quasi totalmente a contenere cartoni animati, telefilm, film e trasmissioni in differita di partite di calcio di squadre toscane.\nCanale 48 fu in seguito ceduta all'editore Rusconi, che la incorpor\u00f2 nel suo network Italia 1 nel gennaio 1982."}
{"id": "595740", "revid": "1165513", "url": "https://it.wikipedia.org/wiki?curid=595740", "title": "Muro di John Lennon", "text": "Il Muro di John Lennon \u00e8 un muro che si trova a Praga, capitale della Repubblica Ceca.\nDescrizione.\nInizialmente era nato come semplice muro cittadino, ma in seguito alla morte del cantante inglese nel dicembre del 1980, divenne un simbolo di pace e libert\u00e0 per la popolazione, soprattutto i giovani che iniziarono a riempirlo con graffiti e disegni ispirati a John Lennon, nonch\u00e9 con frasi tratte da canzoni dei Beatles. Il regime comunista allora al potere nel paese, ovviamente non gradiva la presenza del muro che era ben presto diventato un fondamentale punto di riferimento dal punto di vista politico e sociale per i giovani di Praga che continuavano a riempirlo di frasi e disegni, ai quali ben presto fecero compagnia quelli dei giovani provenienti da ogni parte del mondo che, venendo a Praga, si sentivano quasi obbligati a far visita al muro che era nel frattempo diventato anche una ricercata meta turistica.\nIl muro deve il suo nome al fatto che dopo la sua morte, John Lennon divenne un eroe pacifista per i giovani cechi e presto un suo ritratto fu dipinto sul muro assieme a parole delle sue canzoni. Nel 1988 il regime comunista guidato da Gust\u00e1v Hus\u00e1k tent\u00f2 di screditare il significato del muro e dei suoi estimatori, dapprima definendo \"Lennoniani\" i seguaci del movimento pacifista ceco ritenuti violenti, alcolisti, psicopatici e \"paladini del capitalismo\", nonch\u00e9 ridipingendolo numerose volte, provvedimento che si rivel\u00f2 del tutto inutile poich\u00e9 ogni volta che il muro veniva imbiancato, esso veniva prontamente ricoperto da nuove scritte e nuovi disegni. Oggi il muro rappresenta un simbolo universalmente riconosciuto di pace, amore e fratellanza.\nIl muro \u00e8 di propriet\u00e0 dei Cavalieri di Malta che permettono tutt'oggi che esso sia dipinto e scritto e si trova in \"Velkop\u0159evorsk\u00e9 n\u00e1m\u011bst\u00ed\" (piazza del Gran Priorato) nella Mal\u00e1 Strana a Praga. Nel mese di novembre del 2014 alcuni artisti di strada hanno imbiancato il muro di Lennon coprendo cos\u00ec tutti i disegni colorati. Sulla parete bianca \u00e8 stato scritto \"The wall is over\" per ricordare la caduta del muro di Berlino, presto modificato in \"The war is over\"."}
{"id": "595743", "revid": "465169", "url": "https://it.wikipedia.org/wiki?curid=595743", "title": "Pink Moon", "text": "Pink Moon \u00e8 il terzo e ultimo album del cantautore inglese Nick Drake, pubblicato il 25 febbraio del 1972.\nIl disco.\nEccetto alcune note di pianoforte nella prima traccia, l'unico strumento presente nell'album \u00e8 una chitarra acustica: tale scelta radicale fu dell'autore, insoddisfatto degli arrangiamenti presenti sui suoi due album precedenti. Il tecnico delle registrazioni John Wood ha raccontato che Drake incise tutte le canzoni in diretta, suonando e cantando contemporaneamente, quasi sempre completandole in una sola \"take\"; l'intero album fu registrato in sole due notti.\nL'album, della durata di appena 28 minuti, fu l'ultima pubblicazione ufficiale a nome dell'artista prima della sua morte avvenuta circa due anni dopo, il 25 novembre del 1974. Pochi mesi prima di morire, Drake incise \u2013 sempre accompagnato dalla sola chitarra \u2013 altri cinque brani destinati ad un ipotetico nuovo disco e pubblicati in seguito su due raccolte postume: \"Time Of No Reply\" (1986) e \"Made to Love Magic\" (2004).\nTracce.\nTesti e musiche di Nick Drake.\nMusicisti.\nNote aggiuntive"}
{"id": "595744", "revid": "228587", "url": "https://it.wikipedia.org/wiki?curid=595744", "title": "Icecast", "text": "Icecast \u00e8 un software libero per creare server di media streaming mantenuto da Xiph.Org Foundation e rilasciato con licenza GNU General Public License.\nIcecast permette di inviare flussi di dati audio/video ai dispositivi (client) che ne fanno richiesta. Ad esempio, Icecast pu\u00f2 essere utilizzato per creare una web radio. Icecast indicizza i file presenti e crea un elenco dei contenuti che possono essere visualizzati dai client. Successivamente, i client connessi alla stessa rete del server Icecast (PC, notebook, dispositivi mobili quali smartphone e tablet) possono accedere all'elenco dei file e riprodurli come se fossero presenti sul dispositivo stesso.\nIcecast supporta i formati Vorbis e Theora usando il protocollo HTTP e i formati MP3, AAC e NSV con il protocollo SHOUTcast."}
{"id": "595746", "revid": "950226", "url": "https://it.wikipedia.org/wiki?curid=595746", "title": "CAT023", "text": ""}
{"id": "595749", "revid": "21046", "url": "https://it.wikipedia.org/wiki?curid=595749", "title": "Shoutcast", "text": ""}
{"id": "595750", "revid": "1610933", "url": "https://it.wikipedia.org/wiki?curid=595750", "title": "Dugongo", "text": ""}
{"id": "595752", "revid": "118011777", "url": "https://it.wikipedia.org/wiki?curid=595752", "title": "Huaso", "text": "Il huaso \u00e8 un mandriano tipico del Cile.\nSi tratta di un cavaliere esperto, che vive all'aria aperta, simile al \"gaucho\" argentino ed al \"cowboy\" statunitense. Gli huasos vivono nella valle centrale del Cile e conducono le mandrie di mucche o pecore. L'abbigliamento tipico comprende un cappello denominato \"chupalla\"."}
{"id": "595758", "revid": "1543377", "url": "https://it.wikipedia.org/wiki?curid=595758", "title": "Gesta Hungarorum", "text": "Con Gesta Hungarorum, o Gesta degli ungheresi, si indica il pi\u00f9 antico testo scritto di cui si ha conoscenza dedicato alla storia dell'Ungheria. Redatte per \"tramandare gli eventi ai posteri\", il genere a cui appartengono, pi\u00f9 che a quello delle cronache, andrebbe ricondotto alle canzoni di gesta, un genere letterario tipico del Medioevo. L'autore, che risulta ad oggi sconosciuto, \u00e8 convenzionalmente e semplicemente chiamato \"anonimo\" nelle opere accademiche: si trattava probabilmente di un notaio che era stato in vita alla corte di un re di nome B\u00e9la, verosimilmente B\u00e9la III (al potere dal 1173 al 1196). Secondo la maggior parte degli storici, l'opera fu completata all'inizio del XIII secolo. Le \"Gesta\" sopravvivono per mezzo di un unico manoscritto della seconda parte del XIII secolo, custodito per centenni a Vienna; attualmente, esso fa parte della collezione della biblioteca nazionale Sz\u00e9ch\u00e9nyi a Budapest.\nIl soggetto principale delle \"Gesta\" riguarda la conquista magiara del bacino dei Carpazi a cavallo tra il IX e il X secolo e, in secondo luogo, l'origine degli ungari, identificati come discendenti del regno medievale degli antichi sciti. Molte delle fonti alla base dell'opera sono state ad oggi identificate dagli studiosi: tra queste figurano la Bibbia, le \"Etymologiae\" di Isidoro di Siviglia, l\"Exordia Scythica\" del VII secolo, il \"Chronicon\" di Regino di Pr\u00fcm della fine del IX secolo e i primi romanzi medievali dedicati ad Alessandro Magno. L'anonimo ricorreva anche a canti popolari e a ballate quando compil\u00f2 il suo lavoro. Egli era a conoscenza di una versione della \"Cronaca ungherese\" del tardo XI secolo, il cui testo \u00e8 stato parzialmente conservato nella sua fatica e nelle cronache successive, ma la sua narrazione della conquista ungara differisce dalla versione fornita dalle altre cronache. L'anonimo non menziona nessuno degli avversari dei conquistatori magiari noti da fonti scritte intorno al 900, mentre riferisce della lotta contro sovrani sconosciuti da altre fonti. Secondo una teoria accademica, egli ricorse a dei toponimi per denominare gli avversari degli ungari.\nDescrizione.\nContesto storico.\nSebbene pare che gli ungari usassero un proprio alfabeto prima di adottare il cristianesimo nell'XI secolo, la maggior parte delle informazioni della loro storia antica si deve ad autori musulmani, bizantini dell'Europa occidentale. Gli \"Annali di Fulda\", il \"Chronicon\" di Regino di Pr\u00fcm, e il \"De administrando imperio\" dell'imperatore Costantino VII Porfirogenito forniscono resoconti coevi o quasi della loro conquista del bacino dei Carpazi, avvenuta a cavallo del IX e X secolo. La tradizione orale, soprattutto grazie a canti e ballate, permise la conservazione della memoria da parte degli ungheresi dei pi\u00f9 importanti eventi storici. La \"Chronica Picta\" affermava esplicitamente che i \"sette capi\" che guidavano gli ungari durante la conquista \"componevano versi incentrati sulle proprie gesta e li cantavano alle loro genti per guadagnarsi fama e far conoscere i propri nomi lontano dai loro confini, in modo che i posteri potessero vantarsi con le realt\u00e0 vicine e suscitare ammirazione negli amici\".\nLe \"Gesta Hungarorum\", o \"Gesta degli ungheresi\", rappresentano la prima cronaca ungherese di cui si ha conoscenza. L'argomento principale su cui \u00e8 incentrata l'opera riguarda la conquista della pianura pannonica (o bacino carpatico), narrando altres\u00ec il contesto storico e le conseguenze immediate del loro insediamento definitivo. Molti storici, inclusi Carlile Aylmer Macartney e Andr\u00e1s R\u00f3na-Tas, concordano sul fatto che la cronaca di Simone di K\u00e9za, la \"Chronica Picta\" e altre opere composte nei secoli XIII-XV hanno conservato testi redatti prima del completamento delle \"Gesta\". Si immagina che la prima \"Cronaca ungherese\" sia stata completata nella seconda met\u00e0 dell'XI secolo o all'inizio del XII secolo. Inoltre, l'esistenza di questa antica opera \u00e8 attestata da fonti successive. Un resoconto di Riccardo di un viaggio compiuto da un gruppo di frati domecani nei primi anni 1230 si riferisce a una cronaca, \"Le gesta dei cristiani ungheresi\", che conteneva informazioni inerenti a una terra orientale indicata come \"Magna Hungaria\". La \"Chronica Picta\" del 1358 si riferisce agli \"antichi libri sulle gesta degli ungari\" in connessione con le rivolte pagane dell'XI secolo. La prima \"Cronaca ungherese\" era stata ampliata e riscritta pi\u00f9 volte nel XII-XIV secolo, ma il suo contenuto pu\u00f2 essere ricostruito solo sulla base di scritti del XIV secolo.\nL'autore.\nL'autore delle \"Gesta Hungarorum\" \u00e8 conosciuto semplicemente come \"anonimo\" sin dalla pubblicazione della prima traduzione ungherese della sua opera nel 1790. L'autore si firmava, nella frase di apertura delle \"Gesta\", come \"P, detto \"magister\", una volta notaio del pi\u00f9 glorioso B\u00e9la, re d'Ungheria di buona memoria\". L'identificazione di quale re B\u00e9la si trattasse \u00e8 oggetto di dibattito accademico, perch\u00e9 quattro monarchi ungheresi adoperarono tale denominazione: ad ogni modo, la maggioranza degli storici ritiene probabile si trattasse di B\u00e9la III d'Ungheria, morto nel 1196. Alcuni hanno collegato l'identit\u00e0 dello scrittore a Pietro, vescovo di Gy\u0151r.\nL'anonimo dedic\u00f2 il suo lavoro a \"l'uomo pi\u00f9 venerabile N\", che era stato suo compagno di studi in una scuola non specificata. \u00c8 probabile che da giovane egli si fosse formato in Francia, probabilmente Parigi o Orleans. Inoltre, affermava di aver provato entusiasmo nel leggere la \"Storia di Troia\", un'opera attribuita a Darete Frigio, che godette di una discreta popolarit\u00e0 nel Medioevo. Un ulteriore riferimento si faceva a un'opera della guerra di Troia che aveva \"raccolto amorevolmente in un unico volume\", su istruzioni dei suoi mecenati. L'autore anonimo dichiarava di aver deciso di scrivere della \"genealogia dei re di Ungheria e dei nobili di quella terra\", non essendo egli a conoscenza di alcun resoconto di una certa fattura della conquista magiara. Secondo gli studiosi che identificano l'anonimo come notaio del re B\u00e9la III, questi scrisse le sue \"Gesta\" intorno al 1200 o nei primi decenni del XIII secolo, cio\u00e8 quando ormai non poteva pi\u00f9 operare alla corte del sovrano.\nLo studio dei toponimi menzionati nelle \"Gesta\" suggerisce che lo scrittore avesse una conoscenza dettagliata sia della regione pi\u00f9 ampia di \u00d3buda che dell'isola Csepel (all'interno e a sud dell'attuale Budapest) e delle terre lungo i corsi superiori del fiume Tibisco. Ad esempio, questi citava una dozzina di luoghi tra insediamenti, corsi d'acqua e punti di attraversamento migliori nella prima regione, compreso \"un piccolo fiume che scorre attraverso un canale di pietra\" ad \u00d3buda. Non si riportano invece informazioni sulle parti meridionali e orientali della Transilvania.\nIl manoscritto.\nL'opera \u00e8 sopravvissuta grazie a un unico manoscritto. Il codice ha la dimensione di 17x24 cm di dimensione e contiene 24 pagine in formato in folio, incluse due bianche. La prima pagina del codice originariamente conteneva l'incipit delle \"Gesta\": in seguito, per errori eseguiti dallo scrivano durante la fase di scrittura del testo, questa \u00e8 stata cancellata. L'opera \u00e8 stata realizzata in scrittura gotica e lo stile delle lettere e delle decorazioni, compreso il capolettera iniziale in prima pagina, lascia intuire che il lavoro fu completato a met\u00e0 o nella seconda parte del XIII secolo. Gli errori di scrittura suggeriscono che il manoscritto esistente sia una copia dell'opera originale. \u00c8 il caso di quando l'autore riporta \"Cleopatram\" invece di \"Neopatram\" nel testo che narra un'incursione ungara nell'impero bizantino, malgrado il contesto mostri chiaramente che l'anonimo delle \"Gesta\" si riferiva a Neopatras (ora Ypati in Grecia).\nLa storia del manoscritto fino all'inizio del XVII secolo rimane sconosciuta: si sa invece che, tra il 1601 e il 1636, esso entr\u00f2 a far parte della collezione della biblioteca nazionale di Vienna. In quel frangente storico, il bibliotecario di corte Sebastian Tengnagel lo registrava con il titolo di \"Historia Hungarica de VII primis ducibus Hungariae auctore Belae regis notario\" (\"Storia ungherese dei primi sette principi d'Ungheria scritta dal notaio di re B\u00e9la\"). Tengnagel aggiunse pi\u00f9 tardi i numeri ai fogli e ai capitoli. Il codice fu rilegato con una copertina in pelle, impressa con un'aquila bicipite, alla fine del XVIII secolo. Il manoscritto, trasferito in Ungheria nel 1933 o 1934, \u00e8 conservato attualmente presso la biblioteca nazionale Sz\u00e9ch\u00e9nyi a Budapest.\nCaratteristiche.\nLa struttura.\nLe \"Gesta\" constano di un prologo e di 57 capitoli.\nNel prologo, l'anonimo si presenta e dichiara di aver deciso di scrivere la sua opera allo scopo di mettere per iscritto la storia antica degli ungari e la loro conquista della pianura pannonica. Inoltre, dichiara di voler riferire della genealogia della dinastia reale degli Arpadi e delle famiglie aristocratiche del Regno d'Ungheria.\nI primi sette capitoli descrivono la leggendaria patria magiara, menzionata come Scizia o \"Dentumoger\", e la loro partenza da quella terra. Secondo Macartney, il primo capitolo si basa sulla \"Cronaca ungherese\" del tardo XI secolo e contiene interpolazioni tratte dall\u2019\"Exordia Scythica\" e dalla cronaca di Regino di Pr\u00fcm. Il secondo capitolo riferisce che gli ungari dovevano il loro nome alla citt\u00e0 di \"Hunguar\" (attuale U\u017ehorod, in Ucraina). Il terzo capitolo narra della tradizione precristiana totemistica dei primi Arpadi, narrando il sogno di Emese e del falco che la fecondava prima della nascita di suo figlio, \u00c1lmos. La sezione successiva descrive \u00c1lmos, riferendo che era \"pi\u00f9 potente e pi\u00f9 saggio di tutti i principi della Scizia\", una testimonianza questa dovuta forse alla tradizione orale o alla formulazione comune di documenti legali contemporanei. Il quinto capitolo si concentra sull'elezione di \u00c1lmos al ruolo di \"capo e maestro\" degli ungari, riferendo di una cerimonia pagana al momento della sua salita al potere. In questa sezione, l'anonimo afferma che i magiari \"scelsero di cercare da s\u00e9 la regione della Pannonia di cui avevano sentito parlare e che sapevano fosse stata in mano a Re Attila\", personaggio ritenuto dall'autore un antenato di \u00c1lmos. Il capitolo successivo narra il giuramento che i capitrib\u00f9 ungari fecero dopo l'elezione di \u00c1lmos, inclusa la conferma del diritto ereditario dei discendenti di quest'ultimo a governare e il diritto dei suoi elettori e della progenie dei suoi elettori a ricoprire le pi\u00f9 alte cariche del regno. Nel settimo capitolo, l'anonimo si lascia andare a un'accorata descrizione della partenza degli ungari dalla Scizia e del compimento del loro percorso attraverso il fiume \"Etil\" e dalla \"Rus', detta Suzdal\" a Kiev.\nLe successive quattro sezioni delle \"Gesta\" descrivono le lotte accadute contro il popolo dei Rus' e dei \"Cumani\". Secondo Macartney, resoconto dell'autore sul passaggio dei suoi antenati da Kiev si basava sull'antica \"cronaca ungherese\". Dei riferimenti alla marcia dall'attuale capitale ucraina in direzione della pianura pannonica si possono individuare anche nella \"Cronaca degli anni passati\", oltre che nelle cronache di Simone di K\u00e9za ed Enrico di M\u00fcgeln. Nel tentativo di rendere il suo lavoro pi\u00f9 accattivante, a giudizio di Macartney, l'anonimo integra queste informazioni con vivide scene di lotta selezionate dalla \"Storia di Troia\" e dai romanzi su Alessandro Magno. L'anonimo racconta di un'alleanza tra il popolo dei Rus' e dei \"Cumani\" in chiave anti-magiara. Macartney, Gy\u00f6rffy, Spinei e molti altri storici concordano nell'interpretare erroneamente il termine in lingua ungherese \"kun\", che originariamente designava tutti i popoli turchi nomadi, identificandoli erroneamente con i \"kun\" citati da una delle sue fonti con i cumani del suo tempo. Quest'ultimo aveva almeno due volte preso le parti dei principi della Rus' contro i sovrani ungheresi nel XII secolo, il che giustifica l'errore dell'autore basso-medievale. Il nono capitolo delle \"Gesta\" descrive la sottomissione dei principi Rus' e dei \"Cumani\" alla spada di \u00c1lmos. Si testimonia inoltre di sette capi cumani unitisi ai magiari, i quali potrebbero, secondo Gy\u00f6rffy, aver conservato la memoria dell'integrazione dei cabari (un gruppo ribelle che viveva tra i cazari) nell'alleanza tribale ungara e la tradizione orale sull'etnia delle famiglie nobili di origine cabara.\nLe fonti.\nMenestrelli e cantanti popolari che recitavano canti eroici erano figure ben note dell'et\u00e0 in cui visse l'anonimo. Questi si riferiva esplicitamente alle \"rime biascicanti dei menestrelli e ai racconti spuri dei contadini che non hanno dimenticato le gesta coraggiose e le guerre degli ungheresi\" anche ai suoi tempi. Come si comprende dal tono, il riferimento non nascondeva un velo di disprezzo per la tradizione orale, in quanto, a giudizio dell'autore, sarebbe \"oltremodo ingiurioso e del tutto sconveniente per il cos\u00ec nobile popolo d'Ungheria apprendere e udire, come se si stesse cercando di prender sonno, l'epopea dei loro avi, del loro coraggio e delle loro gesta da falsi racconti\". Tuttavia, gli elementi stilistici (comprese le ripetizioni formule che si trovano nel suo testo) implicano che occasionalmente anch'egli dovette ricorrere a canti eroici. Secondo Krist\u00f3, la leggenda del sogno di Emese sul \"falco che sembrava venire da lei e inseminarla\" appare uno dei motivi presi in prestito dalla tradizione orale.\nL'autore, come sostiene Macartney, afferm\u00f2 di \"fare affidamento esclusivamente su fonti scritte, in quanto le sole affidabili\", quando elabor\u00f2 il suo lavoro. Tra i suoi punti di riferimento, egli menzionava esplicitamente la Bibbia e la \"Storia di Troia\" di Darete Frigio. Secondo gli storici Martyn Rady e L\u00e1szl\u00f3 Veszpr\u00e9my, prendendo in prestito passaggi da quest'ultimo testo, egli adott\u00f2 la \"struttura generale di resoconti brevi, ma informativi, che nominano importanti protagonisti e eventi principali\". L'anonimo si riferiva anche a \"uomini di cultura che riportano le gesta dei Romani\" nel raccontare la storia degli sciti. Stando a Krist\u00f3, Gy\u00f6rffy e Thoroczkay, l'autore ovviamente aveva letto la cosiddetta \"Exordia Scythica\" (\"Genesi scita\"), un compendio del VII secolo di un'opera di uno storico del II secolo, Giustino.\nL'anonimo ricorse altres\u00ec al \"Chronicon\" di Regino di Pr\u00fcm, menzionato nelle sue \"Gesta\" con la formula \"gli annali delle cronache\". Dall'analisi dei contenuti, si intuisce come spos\u00f2 il punto di vista di Regino di Pr\u00fcm sugli sciti, il quale intravedeva in quel popolo gli antenati degli ungheresi. Si trattava, comunque sia, della ripresa di una fonte errata, ma varie inesattezze si rintracciano pure in altri passaggi. Nello specifico, si pensi al riferimento ai \"confini dei Carantani lungo il Mura\" (\"Carinthinorum Moroanensium fines\"), malgrado il cronista tedesco indicasse invece la \"terra dei Carinzi, la Moravia\" (\"Carantenorum, Marahensium ... multe\"): evidentemente, l'anonimo non aveva compreso il riferimento di Regino di Pr\u00fcm ai moravi.\nI prestiti diretti dovuti alle \"Etymologiae\" di Isidoro di Siviglia, al \"Rationes dictani prosaice\" di Ugo di Bologna e ai romanzi medievali su Alessandro Magno dimostrano che l'anonimo fosse a conoscenza di queste opere. Secondo Macartney, le coincidenze testuali dimostrano che il presunto notaio di B\u00e9la III adott\u00f2 parti delle cronache della fine del XII secolo che narravano la Terza Crociata compiuta da Federico Barbarossa. Ad esempio, le descrizioni fornite sui tornei sembrano essere state copiate dalla \"Chronica Slavorum\"di Arnoldo di Lubecca.\nL'anonimo ricorse anche all'antica \"Cronaca ungherese\" o alle fonti a cui essa di rifaceva. Tuttavia, ci sono differenze tra la narrazione compiuta dall'anonimo della conquista ungherese e quella di altre opere che riportano testi dell'antica cronaca. Ad esempio, la \"Chronica Picta\" descriveva dell'arrivo degli ungari in Transilvania attraverso i Carpazi da est, malgrado l'autore anonimo raccontava dell'invasione della Transilvania attraverso le valli dei monti Mese\u015f da ovest in una fase successiva.\nLe fonti a cavallo tra il IX e il X secolo menzionano pi\u00f9 di una dozzina di personaggi che avevano avuto un ruolo importante nella storia della pianura pannonica al tempo della conquista ungara. L'anonimo, invece non cita nessuno di essi, non parlando mai, ad esempio, dell'imperatore Arnolfo di Carinzia, di Boris I di Bulgaria e di Svatopluk I di Moravia. D'altra parte, nessuna delle figure che l'anonimo elencava tra gli avversari della popolazione ungara erano state riferite da altre fonti, per esempio, il bulgaro Salan, il cazaro Menumorut e il valacco Gelou. Secondo Gy\u00f6rffy, Engel e altri storici, l'anonimo invent\u00f2 di sana pianta queste personalit\u00e0 o le elenc\u00f2 anacronisticamente tra gli oppositori dei suoi antenati. Martyn Rady e L\u00e1szl\u00f3 Veszpr\u00e9my descrivono esplicitamente le \"Gesta Hungarorum\" come un \"'romanzo toponomastico', che cerca di spiegare i nomi dei luoghi facendo riferimento a eventi o persone immaginati, e viceversa\". Ad esempio, Gy\u00f6rffy scrive che la storia di Gelou era basata sulla conquista del regno di Gyula di Transilvania da parte di Stefano I d'Ungheria all'inizio dell'XI secolo, con il nome di Gelou ripreso dalla citt\u00e0 di Gil\u0103u, dove, secondo il notaio di B\u00e9la III, per\u00ec in battaglia. Ancora, l'anonimo racconta del sovrano bulgaro Laborec, morto presso il fiume omonimo, e il ceco Zubur, che si spense sul monte Zobor vicino a Nitra.\nL'anonimo non allude alla celebre e decisiva vittoria degli ungari sulle forze congiunte del Ducato di Baviera nella battaglia di Pressburg nel 907, lasciandosi invece travolgere dalla descrizione di schermaglie sconosciute tratte da altre opere. A giudizio di Gy\u0151rffy, pare che i toponimi siano stati assegnati ai luoghi di cui si parla dopo lo svolgimento di questi fantomatici scontri bellici. Ad esempio, nelle \"Gesta Hungarorum\" si riferisce di una lotta tra i bizantini e gli ungari presso un guado lungo il fiume Tibisco, il quale in seguito a questo evento fu battezzato, secondo l'anonimo, come \"guado dei Greci\", malgrado abbia ricevuto questa denominazione dopo che le sue rendite furono concesse al monastero greco ortodosso di Sremska Mitrovica nel XII secolo.\nLe fonti della fine del IX secolo menzionano gli avari, i bavaresi, i gepidi, i moravi, i bulgari e gli slavi del Danubio tra i popoli che abitavano la pianura pannonica. Dei primi quattro non vi \u00e8 invece traccia nelle \"Gesta Hungarorum\", malgrado si citino i cechi, i greci, i cazari, i \"pastori dei Romani\" (forse discendenti delle vecchie province romane della Macedonia, della Pannonia, della Dalmazia e della Frigia), i siculi e i valacchi, oltre ai bulgari e agli slavi. Secondo Gy\u00f6rffy e Madgearu, l'anonimo potrebbe aver basato la sua lista di popoli sulla tradizione orale tramandata dagli slavi locali e attestata all'inizio del XII secolo grazie alla \"Cronaca degli anni passati\". Quest'ultima fonte descrive gli slavi come i primi coloni nel bacino carpatico e menziona della loro sottomissione ai \"Volokhi\" prima che arrivassero gli ungari a scacciarli. Stando a Gy\u00f6rffy, Krist\u00f3 e altri storici, l'anonimo aveva interpretato male la sua fonte quando aveva identificato i \"Volokhi\" con i valacchi, perch\u00e9 i \"Volokhi\" erano in realt\u00e0 franchi che occupavano la Pannonia, almeno fino all'arrivo dei magiari. Tuttavia, Spinei, Pop e altri storici segnalano che la \"Cronaca degli anni passati\" conferma il rapporto dell'anonimo sulla lotta degli ungheresi contro i valacchi. Madgearu, che non associa i \"Volokhi\" ai valacchi, sottolinea che l'anonino \"non aveva interesse a inventare la presenza dei [Valacchi] in Transilvania nel X secolo, perch\u00e9 se [questi] fossero davvero giunti l\u00ec nel XII secolo, i suoi lettori non avrebbero creduto a questa tesi\". Gy\u00f6rffy afferma che i valacchi, i cumani, i cechi e altri popoli, la cui presenza nel bacino dei Carpazi della fine del IX secolo non pu\u00f2 essere dimostrata sulla base su fonti dello stesso periodo, riflette la situazione della fine del Duecento.\nRicezione ed edizioni.\nL'esistenza di un unico manoscritto delle \"Gesta Hungarorum\" mostra che la cronaca \"non si rivel\u00f2 assai popolare n\u00e9 durante la vita dell'autore n\u00e9 nei secoli successivi\", secondo lo storico Florin Curta. Ad esempio, il contemporaneo del XIII secolo Frate Giuliano e i suoi fratelli domenicani preferirono studiare un'opera realizzata un secolo prima (\"Le gesta dei cristiani ungheresi\") anzich\u00e9 la fatica dell'anonimo prima di partire per l'antica patria dei magiari nei primi anni 1230. Le cronache successive non si servirono delle \"Gesta\", lasciando intuire, per Gyula Krist\u00f3, che i contemporanei del notaio di B\u00e9la III sapevano che aveva inventato la maggior parte dei dettagli del suo racconto.\nLe \"Gesta\" furono pubblicate per la prima volta come primo volume della serie \"Scriptures rerum Hungaricarum\" nel 1746 da Johann Georg von Schwandtner. Matej Bel si preoccup\u00f2 di scrivere una prefazione a questa prima edizione. I professori dell'Universit\u00e0 di Halle e di G\u00f6ttingen sollevarono subito dei dubbi sull'attendibilit\u00e0 dei contenuti delle \"Gesta\", sottolineando, ad esempio, la descrizione anacronistica dei principati della Rus'. Lo studioso slovacco Juraj Sklen\u00e1r bocci\u00f2 la genuinit\u00e0 del lavoro dell'anonimo negli anni 1780, essenzialmente sulla base della mancata citazione nell'opera della Grande Moravia e del fantasioso assoggettamento avvenuto grazie alla guerra di alcuni territori dell'Europa centrale, una carenza questa assolutamente ingiustificabile in caso di corretta conoscenza degli eventi.\nNel richiedere l'emancipazione dei rumeni di Transilvania alla fine del XVIII secolo, gli autori del \"Supplex Libellus Valachorum\" si riferivano all'opera dell'anonimo. I tre eroi descritti dall'autore basso-medievale (Gelou, Glad e Menumorut) svolgono un ruolo preminente nella storiografia rumena. Questa ha sempre presentato tali personaggi come sovrani rumeni la cui presenza nelle \"Gesta\" dimostra l'esistenza di politiche rumene indipendenti nel territorio dell'attuale Romania al tempo della conquista ungherese. Il governo di Bucarest pubblic\u00f2 altres\u00ec una pagina pubblicitaria sull'affidabilit\u00e0 del riferimento dell'anonimo ai rumeni sul \"Times\" nel 1987.\nLa visione degli storici moderni sulle \"Gesta Hungarorum\" \u00e8 contrastante: mentre alcuni la considerano una fonte attendibile, altri guardano con sospetto alle informazioni in esse presenti. Alexandru Madgearu, che ha pubblicato una monografia sullo scritto dell'et\u00e0 di mezzo, ha concluso che \"l'analisi di diversi frammenti\" delle \"Gesta Hungarorum\" \"ha dimostrato che questo lavoro \u00e8 generalmente credibile, anche se ignora eventi e personaggi importanti e anche se compie degli errori cronologici\". Secondo Neagu Djuvara, l'accuratezza fattuale dell'opera dell'anonimo \u00e8 probabilmente elevata, perch\u00e9 si tratta della prima cronaca ungherese nota e si basa su lavori magiari ancora pi\u00f9 antichi. D'altra parte, Carlile Aylmer Macartney ha descritto il lavoro dell'autore come \"il pi\u00f9 famoso, il pi\u00f9 oscuro, il pi\u00f9 esasperante e il pi\u00f9 fuorviante di tutti i pi\u00f9 antichi testi ungheresi\" nel suo testo incentrato sugli storici magiari medievali. Paul Robert Magocsi, dal canto suo ha considerato le \"Gesta\" un'opera di sicuro inaffidabile. Dennis Deletant aderisce a quel filone storiografico che vorrebbe la cronaca come un lavoro dalla discutibile affidabilit\u00e0, ma afferma categoricamente che i romeni avevano un'identit\u00e0 ben precisa e che erano presenti in Transilvania prima dell'arrivo degli ungheresi."}
{"id": "595766", "revid": "599013", "url": "https://it.wikipedia.org/wiki?curid=595766", "title": "Pampero", "text": ""}
{"id": "595767", "revid": "889336", "url": "https://it.wikipedia.org/wiki?curid=595767", "title": "Coppa dei Campioni 1977-1978", "text": "La Coppa dei Campioni 1977-1978 \u00e8 stata la 23\u00aa edizione del massimo torneo calcistico europeo per squadre di club maggiori maschili.\nPer la seconda volta consecutiva la manifestazione \u00e8 stata vinta dal Liverpool, gi\u00e0 qualificato automaticamente agli ottavi di finale come detentore del titolo: i \"Reds\" in quest'occasione sconfissero, nella finale disputata a Wembley, la squadra belga del Club Bruges.\nVincendo la competizione gli inglesi ebbero accesso alla Supercoppa UEFA e alla Coppa Intercontinentale, anche se quest'ultimo torneo non fu disputato.\nFormula.\nIl lotto delle squadre partecipanti fu ridotto a 31, a causa della vittoria del \"double\" (campionato e Coppa dei Campioni) da parte del Liverpool.\nVenne confermato il formato ad eliminazione diretta con gare ad andata e ritorno, ad eccezione della finale, disputata in gara unica a Londra. Il numero dispari delle squadre valse al Liverpool, detentore della manifestazione, l'accesso diretto agli ottavi di finale.\nRisultati.\nPrimo turno.\nLiverpool \nDinamo Tirana \nFinale.\nFormazioni:"}
{"id": "595768", "revid": "1565034", "url": "https://it.wikipedia.org/wiki?curid=595768", "title": "San Pancrazio fuori le mura (titolo cardinalizio)", "text": "Il titolo cardinalizio di San Pancrazio fuori le mura (in latino: \"Titulus Sancti Pancratii\") fu istituito il 6 luglio 1517 da papa Leone X quando, in occasione del concistoro del 1\u00ba luglio, elev\u00f2 notevolmente il numero dei cardinali. Il 28 febbraio 1550 papa Giulio III lo un\u00ec a quello di San Clemente, creando il titolo dei Santi Clemente e Pancrazio, ma, il 4 dicembre 1551, li separ\u00f2 nuovamente tornando alla vecchia nomenclatura."}
{"id": "595769", "revid": "1442080", "url": "https://it.wikipedia.org/wiki?curid=595769", "title": "San Paolo della Croce a Corviale (titolo cardinalizio)", "text": "Il titolo cardinalizio di San Paolo della Croce a Corviale (in latino: \"Titulus Sancti Pauli a Cruce in \u201cCorviale\u201d\") fu eretto da papa Giovanni Paolo II nel 1985."}
{"id": "595772", "revid": "1442080", "url": "https://it.wikipedia.org/wiki?curid=595772", "title": "San Patrizio (titolo cardinalizio)", "text": "Il titolo cardinalizio di San Patrizio (in latino: \"Titulus Sancti Patricii ad locum vulgo \u201cVilla Ludovisi\u201d\") fu eretto da papa Paolo VI il 5 febbraio 1965 con la costituzione apostolica \"Mirifica Ecclesiae\"."}
{"id": "595773", "revid": "267975", "url": "https://it.wikipedia.org/wiki?curid=595773", "title": "San Pietro in Montorio (titolo cardinalizio)", "text": "Il titolo cardinalizio di San Pietro in Montorio fu eretto da papa Sisto V il 13 aprile 1587 con la costituzione apostolica \"Religiosa\"."}
{"id": "595774", "revid": "986213", "url": "https://it.wikipedia.org/wiki?curid=595774", "title": "Santa Maria della Pace (titolo cardinalizio)", "text": "Il titolo cardinalizio Santa Maria della Pace fu istituito da papa Sisto V il 13 aprile 1587 con la costituzione apostolica \"Religiosa\"."}
{"id": "595775", "revid": "267975", "url": "https://it.wikipedia.org/wiki?curid=595775", "title": "Santa Maria della Salute a Primavalle (titolo cardinalizio)", "text": "Il titolo cardinalizio di Santa Maria della Salute a Primavalle (in latino: \"Titulum Sanct\u00e6 Mariae Salutis in regione vulgo \"Primavalle\"\") fu eretto da papa Paolo VI nel 1969.\nIl titolo insiste sulla chiesa omonima nel quartiere Primavalle a Roma, sede parrocchiale dal 1960.\nDal 22 febbraio 2014 il titolare \u00e8 il cardinale Kelvin Edward Felix, arcivescovo emerito di Castries a Saint Lucia."}
{"id": "595777", "revid": "486946", "url": "https://it.wikipedia.org/wiki?curid=595777", "title": "Muro di lennon", "text": ""}
{"id": "595778", "revid": "124926874", "url": "https://it.wikipedia.org/wiki?curid=595778", "title": "Renault Dauphine", "text": "La Dauphine \u00e8 un'autovettura di fascia medio-bassa prodotta dalla casa automobilistica francese Renault tra il 1956 ed il 1967 (e fino al 1970 in Argentina).\nStoria e profilo.\nGenesi e debutto.\nNell'immediato dopoguerra, la neonata R\u00e9gie riavvi\u00f2 la produzione automobilistica con il lancio della 4CV avvenuto nel 1946. Fu un successo immediato, tanto che la produzione raggiunse regimi giornalieri vertiginosi e i tempi di attesa si allungarono a dismisura poich\u00e9 non si riusc\u00ec a far fronte ad una domanda oltremodo sostenuta. Tuttavia, l'allora numero uno della Renault, Pierre Lefaucheux, non stette a dormire sugli allori, ma cominci\u00f2 ad interrogarsi sulle possibili diversificazioni della sua gamma, che in quel periodo era costituita praticamente solo dalla stessa \"4CV\" e dalla riedizione della Juvaquatre d'anteguerra. Per questo vennero avviati vari progetti, fra cui quelli di una vettura polivalente e di un'ammiraglia (poi sfociati rispettivamente nel lancio delle sfortunate Colorale e Fr\u00e9gate). Ma per una Renault uscita malconcia dalla guerra e ancora in fase di ricostruzione, cos\u00ec come peraltro l'intero tessuto industriale francese, fu necessario prima di tutto fare grandi numeri, prima ancora di sperare nei margini garantiti dalla vendita di modelli di fascia alta, vendite che oltretutto si dimostreranno ben inferiori alle aspettative. Fu perci\u00f2 necessario diversificare la gamma, ma rimanendo sempre nelle fasce popolari della gamma, quelle che avrebbero potuto garantire superiori volumi di vendita per un Paese affamato di motorizzazione di massa. Per questo, nel febbraio 1949, Lefaucheux e il direttore tecnico della Renault, Fernand Picard, si incontrarono a pranzo in una via del centro parigino per discutere di tale argomento in via del tutto confidenziale. Si cercarono proposte relative ad una nuova vettura di fascia bassa o medio-bassa da inserire appena un gradino al di sopra della \"4CV\", che la affiancasse, almeno nei primi anni, per poi sostituirla definitivamente in seguito. La vettura avrebbe dovuto essere studiata in maniera tale da eliminare quei difetti che invece caratterizzavano la \"4CV\", vale a dire la scarsa abitabilit\u00e0 e il confort. Poich\u00e9 anche il prezzo doveva essere contenuto per poter inserire la vettura nel novero dei modelli di fascia bassa, fu necessario aggiornarsi ancora una volta sulla pi\u00f9 moderne metodologie industriali per la produzione automobilistica. Per questo, sei mesi dopo il pranzo di Parigi, Picard intraprese un viaggio negli USA per rendersi conto di quanto nel frattempo si siano evolute le tecniche e i criteri produttivi alla Ford per adattare tali criteri anche agli impianti Renault in Francia. Una delle richieste avanzate al patron Lefaucheux da parte di Picard, una volta che quest'ultimo rientr\u00f2 dagli USA, fu la costruzione di una pista prove privata, in modo da poter tranquillamente testare la meccanica delle vetture senza destare la curiosit\u00e0 della gente. Fu cos\u00ec che nel 1951 venne inaugurata la pista prove di Lardy, non lontano da Parigi. Sempre nel 1951 si ebbe l'avvio ufficiale del progetto \"109\", destinato a concretizzarsi nella nuova vettura popolare da affiancare alla \"4CV\" e sempre in quel periodo si ebbe la realizzazione di alcuni primi modelli in scala 1:8, poi evolutisi nei primi modelli statici in scala 1:1. L'esigenza di contenere i costi di produzione si tradusse fin da subito con la necessit\u00e0 di utilizzare la base meccanica della \"4CV\" anche per la nuova vettura, ma con una carrozzeria sensibilmente differente. I primi prototipi furono realizzati il 24 luglio 1952 e vennero portati sulla pista di Lardy all'interno di un camion per le prove di affidabilit\u00e0. Questi prototipi non montavano ancora la carrozzeria definitiva, ma un corpo vettura disegnato da un'equipe di designers Renault diretta da Robert Barthaud, ancora piuttosto grezzo e da rifinire, ma adatto a fare da carrozzeria provvisoria per i prototipi da testare. Nel giugno del 1953 la vettura fu sottoposta al vaglio della Ghia. Il noto carrozziere torinese provvide a ridisegnare la parte posteriore in maniera pi\u00f9 armoniosa, in modo da ottimizzare i flussi d'aria all'interno del vano motore, che anche in questo caso era sistemato posteriormente. \nAlla fine di luglio, due prototipi uscirono dall'atelier della Ghia con gli aggiornamenti stilistici del caso e uno di questi prototipi fu portato in Spagna per un test di affidabilit\u00e0, questa volta su strada, che si protrasse per 2.200\u00a0km. Questo test diede modo di evidenziare le scarse prestazioni del motore utilizzato, che ancora era quello da 21 CV della \"4CV\". L'esigenza di avere una vettura pi\u00f9 grande e spaziosa si ripercosse infatti negativamente sulla massa della vettura stessa (circa mezzo quintale in pi\u00f9 fra la \"4CV\" e i primi prototipi del progetto \"109\"). Per valutare in maniera pi\u00f9 accurata tale deficit prestazionale fu preso come esempio il Volkswagen Maggiolino, che montava un motore da 1.1 litri, quindi di cilindrata superiore, ma con potenza massima di 25 CV, un risultato raggiungibile anche dal piccolo motore Renault. Per questo, mentre nel 1954 la popolare vettura tedesca ottenne un nuovo motore da 1.2 litri con 30 CV di potenza massima (ma gravato da 100\u00a0kg in pi\u00f9 di peso a vuoto), il motore del prototipo \"109\" venne rialesato da 54,5 a 58 mm e la sua cilindrata sal\u00ec da 747 a 845 cm\u00b3, mentre la potenza massima sal\u00ec a 26 CV, quattro in meno rispetto ai 30 CV del \"Maggiolino\", ma con un quintale in meno a vuoto. Le prestazioni divennero quindi in linea con la concorrenza: restava solo da provarle su strada, questa volta in via definitiva e con meno tentennamenti. Fu organizzata perci\u00f2 una sessione di prove di affidabilit\u00e0 che si snodarono per tutta Europa: a Madrid per le prove in condizioni di secco e polvere, di motore a Bayonne (Francia, alla Svizzera, in Sicilia per le sospensioni, in Finlandia per le prove con clima artico, di tenuta all'acqua in Jugoslavia passando per l'Austria. Tutti i tipi di fondo stradale vennero percorsi da una quindicina di prototipi \"109\", coprendo in totale oltre due milioni di km, pi\u00f9 un altro milione di km percorsi sulla pista di Lardy. Nel frattempo, Lefaucheux diede il via all'industrializzazione del progetto e si avvalse della consulenza di una nota designer di moda dell'epoca, Paule Marrot. Scopo di questa consulenza fu quello di arricchire la gamma colori della vettura con tinte pi\u00f9 vivaci ed abbinate a rivestimenti pensati dalla stessa Marrot, in modo tale da attirare anche una potenziale clientela femminile e da discostarsi da quelle gamme di colori composte da colori cupi (nero, grigio, blu scuro, ecc.) che caratterizzavano molte vetture dell'epoca. Purtroppo, per\u00f2, Lafaucheux non vedr\u00e0 mai il debutto della vettura derivata dal progetto \"109\": infatti l'11 febbraio 1955 morir\u00e0 in seguito ad un incidente stradale a bordo della sua \"Fr\u00e9gate\" personale. Al suo posto arriv\u00f2 Pierre Dreyfus, che continu\u00f2 l'opera di industrializzazione con l'ingrandimento dello stabilimento di Flins, inaugurato solo un paio di anni prima, ma che nei piani di Lefaucheux e dello stesso Dreyfus avrebbe dovuto ospitare sia le linee di montaggio della \"4CV\" sia quelle della nuova vettura da essa derivata. Nel dicembre del 1955 cominci\u00f2 la produzione degli esemplari di preserie, un lotto di circa 120 esemplari da dare in pasto alla stampa per le presentazioni che sarebbero avvenute nei primi mesi dell'anno seguente.\nQuanto alla denominazione commerciale della vettura, si ipotizz\u00f2 dapprima il nome di \"Corvette\", secondo la tendenza di quegli anni ad usare nomi di provenienza marittima per le vetture Renault. La proposta fu prontamente bocciata per via delle prestazioni velocistiche non esattamente in linea con quelle della ben pi\u00f9 nota sportiva statunitense a marchio Chevrolet, un fatto che gi\u00e0 fin dalle prime battute suscit\u00f2 ilarit\u00e0 presso tutti coloro che vennero al corrente. la denominazione definitiva fu partorita invece durante una cena aziendale a cui parteciparono Fernand Picard e alcuni dirigenti Renault. Uno di questi dirigenti fu Marcel Wiriath, direttore della banca Cr\u00e9dit Lyonnais e membro del consiglio di amministrazione della R\u00e9gie, il quale ad un certo punto esclam\u00f2: \"Se la \"4CV\" \u00e8 la nostra regina di vendite, allora la nuova vettura non pu\u00f2 essere che la delfina\", ossia l'erede designata, che in francese corrisponde a \"dauphine\". Ecco quindi come nacque il nome della nuova vettura. L'idea piacque anche a Dreyfus, per cui venne stabilita anche la denominazione commerciale, mentre la sigla interna fu \"R1090\". Quanto alla presentazione, essa si svolse in tre fasi: nel febbraio 1956 vi fu una prima presentazione in Corsica davanti alla stampa, con la promessa di non divulgare nulla prima del 6 marzo, giorno in cui avvenne la seconda fase della presentazione, tenutasi al Palais de Chaillot (Parigi), di fronte a giornalisti e ad altri invitati selezionati. Due giorni dopo vi fu invece la presentazione al grande pubblico, in occasione del Salone di Ginevra.\nCaratteristiche.\nIl corpo vettura della \"Dauphine\" era di tipo berlina a 4 porte e a 3 veri volumi, conservando una buona penetrazione aerodinamica rispetto alla 4 CV. Inoltre, le sue forme tondeggianti, imparentate con quelle dell'ammiraglia \"Fr\u00e9gate\", donavano un aspetto pi\u00f9 \"importante\" alla piccola vettura con il marchio della Losanga. Il frontale della \"Dauphine\" era liscio e privo di calandra, essendo assente un motore da raffreddare, ed era caratterizzato inoltre da proiettori tondi e da un paraurti che nella zona centrale si piegava verso l'alto in modo da lasciare spazio all'alloggiamento della ruota di scorta posto sotto alla scocca. La fiancata era invece caratterizzata innanzitutto da parafanghi posteriori piuttosto sporgenti rispetto al resto della vista laterale. I passaruota anteriori erano a disegno arcuato, mentre quelli posteriori erano schiacciati a quindi leggermente carenati sopra le ruote nella parte superiore. Ma soprattutto, la fiancata era dotata di una scalfatura che partiva dalla portiera anteriore per assumere man mano la funzione di \"invito\" per il flusso d'aria da convogliare all'interno della vistosa presa d'aria posta sui parafanghi posteriori, in modo da raffreddare il motore. Quest'ultimo era sistemato posteriormente, a sbalzo, e l'aria in ingresso dalle prese d'aria laterali era smaltita attraverso una doppia griglia ricavata sulla coda, ai lati della quale trovavano posto due piccoli faretti posteriori. L'abitacolo della \"Dauphine\" risultava pi\u00f9 spazioso rispetto a quello della \"4CV\", merito del passo, aumentato di 16,7\u00a0cm, mentre l'accessibilit\u00e0 miglior\u00f2 notevolmente grazie alle porte posteriori ampliate. La vettura era omologata per quattro posti, con due sedili indipendenti nella parte anteriore dell'abitacolo e un divanetto nella parte posteriore. Il posto guida era caratterizzato dal volante a due razze con un semplice quadro strumenti che raggruppava, oltre al tachimetro, anche gli indicatori del livello carburante e e della temperatura dell'acqua, nonch\u00e9 il contachilometri e le spie della pressione olio e della carica della dinamo. Sui lati della plancia erano presenti due vani portaoggetti senza sportello. Il vano bagagli era accessibile attraverso il cofano anteriore incernierato davanti e permetteva una capacit\u00e0 massima di 200 litri.\nCaratterizzata da un'architettura meccanica di tipo \"tutto dietro\", la \"Dauphine\" non godette certamente di una equilibrata distribuzione dei pesi, fatto questo che comport\u00f2 una tenuta di strada non ottimale in talune condizioni di scarsa aderenza sul fondo stradale. Il pianale utilizzato fu quello della \"4CV\", ma, come gi\u00e0 detto, di \u215d con passo allungato di 16,7\u00a0cm. La meccanica telaistica prevedeva perci\u00f2 anche in questo caso le sospensioni a ruote indipendenti sui due assali, con un impianto frenante a quattro tamburi e sterzo a cremagliera. Il motore della \"Dauphine\" era un'unit\u00e0 quadricilindrica da 845\u00a0cm\u00b3 alimentata a carburatore con distribuzione ad asse a camme laterale e con potenza massima di 26 CV. Si trattava dell'unica motorizzazione disponibile al debutto, mentre il cambio era di tipo manuale a 3 marce con prima marcia non sincronizzata, a richiesta con frizione elettromagnetica Ferlec. T5\nLa carriera commerciale.\nUn avvio molto promettente.\nLa carriera commerciale della \"Dauphine\" cominci\u00f2 sotto i migliori auspici, visti i consensi riscossi dal grande pubblico, anche se piuttosto corposa fu anche la schiera dei detrattori, soprattutto esponenti della stampa, che ne mal giudicarono la linea troppo particolare e le prestazioni ritenute modeste. Ci\u00f2 sembr\u00f2 comunque non spegnere gli entusiasmi del pubblico, giacch\u00e9 gli ordini si fecero da subito numerosi, basti pensare che la produzione raggiunse e super\u00f2 rapidamente le 600 vetture al giorno, senza tuttavia riuscire a seguire di pari passo una domanda assai sostenuta. E alla fine del 1956 furono gi\u00e0 ben 78.136 gli esemplari consegnati. Ma nonostante ci\u00f2 alla Renault ci si diede comunque da fare per realizzare versioni pi\u00f9 performanti, per migliorare le guarnizioni delle superfici vetrate e per irrigidire ulteriormente la struttura di base, anch'essa ritenuta insufficientemente rigida dalla stampa. Intanto si cominci\u00f2 a preparare lo sbarco della \"Dauphine\" in altri mercati esteri, non solo in altri Paesi europei dove la vettura sarebbe stata regolarmente commercializzata, ma addirittura in altri continenti: subito dopo la presentazione a Ginevra, un piccolo lotto di esemplari di \"Dauphine\" fu inviata negli USA per essere esposta al Salone di New York. Entro la fine dell'anno le esportazioni divennero regolari, anche se non di certo sostenute, vista la tradizionale ritrosia del mercato statunitense verso le vetture di piccola cilindrata. Un simile piano di espansione commerciale richiese l'estensione della produzione anche ad altri stabilimenti Renault e fu per questo che ben presto venne modernizzato l'impianto belga di Haren-Vilvoorde, le cui linee vennero destinate alle \"Dauphine\" destinate ad altri mercati, non solo quello statunitense, ma anche altri mercati europei, come quello tedesco, i cui concessionari Renault videro l'arrivo delle \"Dauphine\" proprio dallo stabilimento belga.\nL'evoluzione della versione base e la Dauphine Gordini (R1091).\nEsattamente un anno dopo la presentazione, ossia il 6 marzo 1957, la \"Dauphine\" raggiunse quota 100.000 esemplari: nei mesi successivi venne migliorato l'impianto di riscaldamento nell'abitacolo e vennero montati nuovi tamponi di fondocorsa in gomma per smorzare meglio le vibrazioni. Comparvero anche nuovi cerchi a tre fori con un nuovo coprimozzo. In autunno, il Salone di Parigi fece da cornice al debutto della \"Dauphine Gordini\" (sigla interna \"R1091\"), la versione sportiva destinata a convincere anche chi fra il pubblico criticava le modeste prestazioni della vettura. Si trattava di una versione il cui motore, rivisto dal \"mago\" Amedeo Gordini, pass\u00f2 da 26 a 33 CV DIN (o 37,5 CV SAE), mentre la velocit\u00e0 massima sal\u00ec da 112 a 126\u00a0km/h, due dati che oggigiorno possono far sorridere, ma che all'epoca erano la normalit\u00e0 e che anzi, non mancarono di accendere l'entusiasmo degli appassionati sportivi. Altre novit\u00e0 tecniche introdotte con la \"Gordini\" furono il cambio a 4 marce con prima velocit\u00e0 non sincronizzata e gli ammortizzatori posteriori maggiorati e doppi, con benefici effetti sulla tenuta di strada,tanto che quest'ultima caratteristica fu riproposta in tutte le Renault \"tutto dietro\" prestazionali,fino alle R8 Gordini 1300 comprese. Esternamente la \"Dauphine Gordini\" non si distingueva dalla normale \"Dauphine\" che per pochi particolari, fra cui il tachimetro con fondoscala a 150 orari e una linea cromata che percorreva l'intera fiancata, assente invece nelle versioni di base. Queste ultime beneficiarono dal canto loro di numerosi aggiornamenti, come i sedili anteriori pi\u00f9 spessi, quelli posteriori con imbottitura pi\u00f9 pronunciata nella parte anteriore della seduta, le maniglie porta ridisegnate e il cruscotto bicolore. Tornando alla versione \"Gordini\", la Casa di Billancourt immagin\u00f2 che essa sarebbe stata prodotta in un quantitativo relativamente ridotto di esemplari nell'arco della sua carriera commerciale, stimata in circa cinque anni. E invece gli ordini si fecero talmente numerosi che Amedeo Gordini dovette rinegoziare l'accordo con la Renault perch\u00e9 di certo non avrebbe potuto sostenere una simile domanda dalla sua piccola officina. Alla fine il \"mago\" venne rimborsato di tutti i soldi spesi per riallestire la sua officina, che nel frattempo fu ingrandita per poter lavorare meglio all'elaborazione della \"Dauphine\" e gli vennero corrisposte delle royalties per ogni esemplare di \"Gordini\" prodotto. Fu infatti lo stabilimento di Flins a prendere in carico anche l'assemblaggio delle versioni \"Gordini\", mentre l'officina del preparatore italiano divenne un piccolo centro di progettazione di Renault sportive.\nIl 1958 si apr\u00ec con un altro traguardo importante per la \"Dauphine\", quello dei 300.000 esemplari prodotti, traguardo raggiunto nel mese di febbraio. Per gran parte di quell'anno gli aggiornamenti furono pi\u00f9 che altro di tipo tecnico e andarono ad interessare il motore (albero a gomiti, radiatore, ecc), compreso un innalzamento del rapporto di compressione nelle versioni di base, grazie al quale la potenza massima sal\u00ec da 26 a 31 CV DIN, ben pi\u00f9 a ridosso della versione sportiva, la \"Gordini\", che invece rimase invariata pur usufruendo anch'essa dello stesso aggiornamento. La fine del 1958 fu coronata da un altro notevole traguardo produttivo, quello del mezzo milione di esemplari. Significativa, sempre nel 1958, fu l'alleanza fra Renault e Alfa Romeo per la produzione della \"Dauphine\" nello stabilimento del Portello con il marchio del Biscione. Ma il \"grosso\" delle manovre di espansione produttiva nel mondo si ebbe l'anno seguente: nel marzo 1959 fu annunciato un accordo con la Willys-Overland per la produzione della \"Dauphine\" in terra brasiliana, produzione che fu avviata in quello stesso anno. Sempre nel 1959 la produzione fu avviata anche presso lo stabilimento spagnolo di Valladolid, dove si trovava l'impianto della FASA-Renault. Altri aggiornamenti tecnici furono apportati anche nel 1959, fra cui l'arrivo di un nuovo cambio per la versione base, sempre a 3 marce, ma mutuato dalla Floride.\nIl 1960 vide l'arrivo delle nuove sospensioni A\u00e9rostable, derivanti da un brevetto dell'ingegner Jean-Albert Gr\u00e9goire (con significative esperienze come costruttore e come progettista durante gli anni '20 e '30 del secolo scorso. Tale sistema consistette nell'inserimento di piccole molle pneumatiche in gomma che andarono a compensare i limiti delle sospensioni tradizionali. In questo modo, la \"Dauphine\" divenne pi\u00f9 confortevole e miglior\u00f2 la sua tenuta di strada. Per quanto riguardava invece la versione \"Gordini\", essa ricevette una rivisitazione al motore in modo da ottenere una potenza massima di 40 CV, distaccandosi cos\u00ec nuovamente dalla versione di base. Purtroppo la presenza delle sospensioni A\u00e9rostable ne snatur\u00f2 il comportamento, rendendola tendenzialmente meno sportiva, ragion per cui la Casa della Losanga dot\u00f2 la vettura di molle elicoidali pi\u00f9 rigide in modo da compensare l'azione ammorbidente dei cuscinetti pneumatici. Altre modifiche che interessarono la \"Dauphine Gordini\" furono l'allungamento della quarta marcia per diminuire i consumi in caso di lunghi viaggi, le frecce rettangolari sotto i proiettori anteriori e gli pneumatici a fascia bianca. Questi furono dettagli che imborghesirono l'immagine della \"Gordini\", rendendola meno rude agli occhi dei potenziali clienti e ci\u00f2 costitu\u00ec un bene per chi cercava una soluzione di compromesso, ma fece anche storcere il naso a chi era legato all'immagine e al concetto della sportiva dura e pura. Nel 1960 la produzione della \"Dauphine\" fu avviata anche in Argentina, presso lo stabilimento della IKA, con il quale la R\u00e9gie aveva stipulato preventivamente un accordo di produzione in loco. E sempre in tema di produzione, il 22 febbraio 1960 venne prodotta la milionesima \"Dauphine\".\nLa Renault Ondine.\nNel settembre 1960 vi fu il lancio della \"Ondine\" (\"R1090A\"), una \"Dauphine\" riccamente equipaggiata e pensata prevalentemente per un pubblico femminile, in un periodo in cui gradualmente crebbe l'emancipazione della donna, comprensiva anche del fatto che il gentil sesso potesse sedersi al posto di guida di una vettura. Sul piano tecnico, la \"Ondine\" fu praticamente un ibrido fra la versione base e la versione \"Gordini\", in quanto montava il motore di base da 31 CV di potenza massima, ma accoppiato al cambio manuale della \"Gordini\". La \"Ondine\" si distingueva esternamente dalle normali \"Dauphine\" per le scritte identificative sul parafanghi anteriore destro e sul cofano motore, per un elemento tubolare di rinforzo posto sotto il paraurti anteriore, per le luci di posizione (in luogo degli indicatori di direzione) sotto i proiettori anteriori principali, per i paraurti posteriori con rostri ricoperti in gomma, per gli pneumatici con fascia bianca, per i cerchi dal disegno specifico, per la cornice cromata nell'alloggiamento della targa posteriore e per altri dettagli cromati. Inoltre, la gamma colori per la carrozzeria si arricch\u00ec anche di due tinte metallizzate (grigio e blu). Anche internamente vi furono significative variazioni fra la \"Ondine\" e la \"Dauphine\": la plancia fu rifestita di tessuto plastificato nero, il volante fu ripreso dalla \"Floride\", fu montata un'autoradio con scritta \"Ondine\", le maniglie porta interne divennero cromate, i sedili furono rivestiti in similpelle e divennero regolabili in quattro posizioni. Infine il pavimento fu rivestito di moquette in tinta con i rivestimenti della selleria.\nTre mesi dopo il lancio della \"Ondine\", vale a dire nel dicembre del 1960, alla normale \"Ondine\" venne affiancata la \"Ondine Gordini\" che, come il nome suggerisce, fu equipaggiata con il motore della pi\u00f9 potente fra le \"Dauphine\" fino a quel momento prodotta, ossia l'unit\u00e0 \"Ventoux\" da 40 CV. Ovviamente la dotazione fu quella delle altre \"Ondine\", mentre la differenza esterna principale fu sostanzialmente nelle scritte \"Gordini\" in luogo delle scritte \"Ondine\" su parango e cofano posteriore. La presenza di questo nuovo modello in listino coincise con l'uscita di produzione della \"Dauphine Gordini\" per non creare una collisione commerciale fra i due modelli.\nLa \"Dauphine 1093\".\nNel novembre 1961 venne lanciata la \"Dauphine 1093\", un modello voluto in pratica per riproporre una sportiva dura e pura su base \"Dauphine\", visto che la versione \"Gordini\", ormai sulla base della ricca \"Ondine\", era diventata pi\u00f9 che altro solo una veloce vettura compatta dal carattere snob. La \"Dauphine 1093\" fu inoltre necessaria nel listino Renault per poter ottenere l'omologazione della vettura in categoria Turismo nelle competizioni automobilistiche, secondo quanto stabilito dalla federazione sportiva, che esigeva un minimo di mille esemplari prodotti per i modelli da iscrivere appunto in categoria Turismo. La sigla \"1093\" non deve far pensare ad un aumento di cilindrata, ma fu semplicemente un richiamo alla sigla interna del nuovo modello (\"R1093\"). La \"Dauphine 1093\" mantenne infatti il gi\u00e0 noto motore da 845\u00a0cm\u00b3 elaborato da Amedeo Gordini, ma con potenza portata a 49 CV DIN (o 55 CV SAE) dalla Autobleu. Il fatto che questo modello non portasse il nome del grande preparatore italiano la dice lunga sull'accesa rivalit\u00e0 (per non dire intolleranza) fra Gordini e il reparto sportivo della R\u00e9gie. Al punto che Dreyfus decise di tagliare corto e affidare la preparazione del motore ad una ditta esterna, la Autobleu appunto, con la quale la Casa della Losanga aveva avuto gi\u00e0 modo di collaborare (ricordiamo a questo proposito la coup\u00e9 su base \"4CV\" realizzata alcuni anni prima). Oltre al motore, altre modifiche furono quelle relative alla nuova frizione rinforzata e alla coppia conica, pi\u00f9 corta di serie o in alternativa, a richiesta, leggermente pi\u00f9 lunga. Il comparto sospensioni prevedeva ancora il sistema A\u00e9rostable, ma con molle elicoidali ben pi\u00f9 rigide, mentre l'impiano frenante, sempre a quattro tamburi, prevedeva delle alette di raffreddamento nei tamburi anteriori. Esteticamente, la \"Dauphine 1093\" si riconosceva per la verniciatura bianca nel 1961 e 1962 e bianco-grigia Valois per il 1963 (non erano previsti altri colori) con bande longitudinali blu, mentre internamente faceva sfoggio di s\u00e9 il tachimetro con fondoscala a 180\u00a0km/h, ottimistico rispetto alla velocit\u00e0 massima reale dichiarata pari a 140\u00a0km/h (secondo le prove su strada dell'epoca si potevano sfiorare i 150\u00a0km/h). La produzione della \"1093\" dur\u00f2 solo un anno e mezzo e dal settembre 1962 questo modello ricevette i freni a disco sulle quattro ruote, per essere tolto dal listino nell'aprile del 1963.\nGli ultimi anni di carriera.\nL'avvio degli anni '60 si rivel\u00f2 molto pi\u00f9 difficile per la carriera della \"Dauphine\" che non la seconda met\u00e0 del decennio precedente. Ci\u00f2 fu dovuto principalmente all'inasprirsi della concorrenza in tutta Europa. In Francia, il lancio della Simca 1000 avvenuto nel 1961 costitu\u00ec un vero e proprio ostacolo per la piccola Renault, mentre in Germania, dove in molti gi\u00e0 preferivano da tempo il \"Maggiolino\", venne introdotta, sempre nel 1961, la Prinz IV, ben pi\u00f9 elegante rispetto alle precedenti \"Prinz\" e quindi in grado di costituire un serio problema per le \"Dauphine\" esportate in terra teutonica, senza contare la presenza di altre possibili alternative come la BMW 700 e la Glas Isar. In Italia i problemi arrivarono pi\u00f9 tardi, e pi\u00f9 precisamente nel 1964, quando cominci\u00f2 la carriera commerciale della Fiat 850, destinata a divenire un best-seller nello \"stivale\", e anche in questo caso, senza contare le esportazioni di modelli rivali della \"Dauphine\" (in Italia, anche la Simca \"1000\" riscosse un buon successo di vendite), che in ogni caso continu\u00f2 ad essere prodotta con marchio Alfa Romeo. Infine, la stessa Renault lanci\u00f2 nel 1961 la polivalente R4 e nel 1962 la R8, entrambe destinate a brillanti carriere commerciali, andando quindi a fissare l'inizio della parabola discendente per la piccola Renault. Questi avvenimenti furono alla base del successo solo parziale della \"Ondine\", ma anche del calo di vendite della \"Dauphine\" stessa: se alla fine del 1960 ne furono venduti 402.940 esemplari, esattamente un anno dopo le vendite scesero di circa il 25%, fermandosi a 307.801 esemplari. Alla fine del 1962, poi, si scese sotto il tetto dei 200.000 esemplari, mentre l'anno seguente, se le vendite della \"Dauphine\" piombarono ad appena 114.000 esemplari, quelle della \"R8\", in commercio da solo un anno, arrivarono a quasi il doppio (221.000 esemplari). Nel frattempo, la \"Ondine\" venne tolta di produzione dopo appena un anno di carriera e pochi aggiornamenti di dettaglio alla gamma. \nLa gamma della \"Dauphine\" di base continu\u00f2 con alcuni aggiornamenti meccanici, come ad esempio l'arrivo, nel 1963, di un nuovo cambio a 3 marce, ma stavolta interamente sicronizzato e di nuovi sedili anteriori con imbottitura in schiuma speciale denominata \"A\u00e9romousse\". Quanto al motore, esso sub\u00ec un leggero aumento di potenza, da 31 a 32 CV. Nel 1963 vi fu inoltre il ritorno della \"Dauphine Gordini\", che ripropose nuovamente il gi\u00e0 noto motore da 40 CV accoppiato al cambio a 4 marce con prima non sincronizzata. Nel settembre 1963 venne lanciata la \"Dauphine Export\" (\"R1094\"), che a dispetto della denominazione non fu destinata solo ai mercati esteri, ma anche a quello francese. La \"Export\" era equipaggiata con il motore delle ultime \"Dauphine\" di base da 32 CV, ma era dotata di un nuovo cambio a 4 marce interamente sincronizzato e, novit\u00e0 assoluta, di un impianto frenante a quattro dischi. Internamente, la \"Export\" era caratterizzata da rivestimenti mutuati dalla \"R8\" di base e i passaruota erano rivestiti in tessuto sul lato abitacolo. Un'altra caratteristica della \"Dauphine Export\" fu l'assenza quasi totale delle sospensioni A\u00e9rostable: solo i primi 223 esemplari ne furono provvisti. Contemporaneamente al lancio della \"Export\" vi fu nuovamente l'uscita della versione \"Gordini\" dal listino Renault, ma non da quelli dei mercati esteri, dove la versione da 40 CV continu\u00f2 ad essere proposta con una nuova sigla interna, ossia \"R1095\". Rispetto alla precedente \"Gordini\", la \"R1095\" si distingueva per la presenza del cambio a 4 marce della \"Export\" e per l'impianto frenante a quattro dischi. In pratica si trattava di una \"Export\" con motore Gordini. Pochi mesi dopo il suo lancio, la \"Export\" fu ordinabile a richiesta anche con un cambio elettromagnetico Jaeger a 3 rapporti costituito in pratica da una pulsantiera posta sul lato sinistro del volante e i cui pulsanti corrispondevano ognuno ad una marcia.\nNell'ottobre 1965 la \"R1095\" torn\u00f2 ad essere proposta anche per il mercato francese. Nel 1966 il cambio elettromagnetico Jaeger scomparve dalla lista optional della \"R1095\". Quest'ultimo rimase l'unico modello in produzione, giacch\u00e9 la \"Export R1094\" scomparve dal listino francese sancendo la fine della \"Dauphine\" nel mercato interno. Nel dicembre del 1967 la produzione della \"Dauphine\" cess\u00f2 del tutto, anche nell'ambito dei restanti mercati mondiali, tranne che in Argentina, dove la vettura rester\u00e0 in produzione fino al 1970.\nRiepilogo caratteristiche.\nDi seguito vengono riepilogate le caratteristiche della gamma \"Dauphine\" nel corso della sua carriera commerciale:\nLe altre \"Dauphine\".\nAlfa Romeo \"Dauphine\" e \"Ondine\".\nNell'ottobre del 1958 venne siglato un accordo con l'Alfa Romeo per l'assemblaggio in Italia della \"Dauphine\". Tale accordo era volto alla commercializzazione della vettura in un Paese come l'Italia, in cui le vetture provenienti dall'estero erano gravate da pesanti dazi doganali che ne rendevano non concorrenziale la vendita rispetto ad altre vetture della stessa fascia di mercato. L'assemblaggio fu avviato a giugno del 1959 presso lo stabilimento del Portello accanto alle linee di montaggio della Giulietta. Le Alfa Romeo \"Dauphine\" si discostavano di poco dalle \"cugine\" francesi: scritte in italiano alla strumentazione, l'impianto elettrico, interamente di produzione Magneti Marelli, divenne a 12 V. Seppure con minime differenze, la fanaleria posteriore, le luci di posizione anteriori, prima rettangolari poi rotonde, i lampeggiatori laterali e la luce della targa erano di produzione italiana e di forma diversa da quelli dal modello francese. Il disegno della tappezzeria, simile a quello della Giulietta dava la sensazione dell'interno di una piccola Alfa. Sui parafanghi anteriori la scritta \"Dauphine_Alfa_Romeo\". Nel 1962 fece la comparsa l'Ondine che rimase in produzione per circa un anno. Nel 1963 'anche la versione italiana prese gli aggiornamenti di quella francese come l'aggiunta del lavavetro mentre il volante, il cruscotto ed il contachilometri divennero di colore nero antiriflesso; la scritta \"Dauphine_Alfa Romeo\" scomparve dai parafanghi per passare sul coperchio motore. Alla fine dello stesso anno con la versione 1094 i freni a disco con 4 con nuovi cerchioni forati, per il loro migliorare raffreddamento, sostituirono i 4 freni a tambuto. La produzione cess\u00f2 alla fine di ottobre del 1964 con un totale di 73.841 vetture prodotte tra Dauphine ed Ondine. Il cambio a 4 marce che era opzionale rispetto a quello a 3 marce, divenne di serie a partire dalla fine del 1960. \nLa versione FASA-Renault.\nLa produzione della \"Dauphine\" fu avviata in Spagna nel 1958 presso lo stabilimento di Valladolid: tre furono le versioni avvicendatesi nel corso degli anni: la \"Dauphine\", ossia la versione standard, la \"Ondine\" (dal 1962), versione accessoriata e corrispondente alle \"Ondine\" prodotte in Francia, e la \"Gordini\" (non \"Dauphine Gordini\" ma semplicemente \"Gordini\", introdotta dal 1961), ossia la versione sportiva. Pochissimi furono i particolari che distinguevano le versioni spagnole da quelle francesi. Tra questi va ricordato lo stemma della FASA sul cofano. A differenza delle versioni francesi, la \"Dauphine\" termin\u00f2 la sua carriera gi\u00e0 nel 1964, sostituita dalle versioni di bae della \"R8\", mentre la \"Ondine\" scomparve nel 1965. Ultima ad essere tolta dai listini fu la \"Gordini\", i cui ultimi esemplari uscirono dalle linee di montaggio di Valladolid nel 1967. In totale furono prodotte 125.912 \"Dauphine\" spagnole.\nLe \"Dauphine\" negli USA.\nNegli Stati Uniti la \"Dauphine\" cominci\u00f2 ad essere esportata gi\u00e0 fin dal debutto del modello in Europa. Le prime consegne si ebbero a marzo 1956: le \"Dauphine\" previste per il mercato statunitense erano caratterizzate da un allestimento specifico in modo da rispettre le differenti normative USA. E cos\u00ec, ecco che la vettura fu equipaggiata con tachimetro tarato in miglia, rivestimento dei passaruota nel lato abitacolo, fari anteriori di maggior diametro e inserti decorativi specifici sulla carrozzeria. Anche il motore ricevette alcune rivisitazioni, con il rapporto di compressione portato da 7,25:1 ad 8:1. La \"Dauphine\" commercializzata negli States non fu tuttavia un grande successo: alla fine del 1956 furono solo 1.700 gli esemplari consegnati, fatto che fece presagire fin da subito le difficolt\u00e0 che tale operazione avrebbe comportato. A partire dal 22 giugno 1957 la gamma venne dotata di paraurti pi\u00f9 sporgenti e di frecce e luci di posizione specifiche. Tra il 1958 e il 1959 le vendite si fecero pi\u00f9 consistenti, superando quota 91.000 esemplari. Gli aggiornamenti in quel periodo videro il passaggio dall'originario impianto elettrico da 6 V a quello da 12 V. Ma a quel punto le vendite crollarono: il pubblico prefer\u00ec le compatte locali, di maggior cilindrata e vendute a prezzi tutto sommato accettabili, tanto da renderle preferibili alla piccola francese. Nel 1961 le \"Dauphine\" invendute tornarono in Francia per essere allestite come vetture europee e vendute nel Vecchio Continente.\nLa Willys \"Dauphine\".\nLa produzione della \"Dauphine\" in Brasile fu avviata nel 1959 dopo un accordo stretto fra la Renault e la Willys-Overland nel marzo dello stesso anno. Qui la \"Dauphine\" godette di una buona popolarit\u00e0, sebbene anche in questo caso non mancassero le critiche relative al suo comportamento stradale e alla sua stabilit\u00e0 in curva non ottimale. La carriera della \"Dauphine\" brasiliana fu particolare in quanto inizialmente il modello previsto fu solo quello standard con potenza massima di 31 CV, mentre la versione \"Gordini\" arriv\u00f2 solo nel 1962, ma non in affiancamento a quella base, bens\u00ec per sostituirla del tutto. L'evoluzione della gamma della \"Gordini\" brasiliana fu pi\u00f9 complessa di quella europea in quanto la sua storia si articol\u00f2 in quattro sottoserie pi\u00f9 la \"1093\" introdotta nel 1964 con potenza di 49 CV DIN. La prima serie della \"Gordini\" brasiliana fu prodotta fino al 1966, anno in cui venne introdotta la cosiddetta \"Gordini II\", che si differenzi\u00f2 dalla serie precedente per l'assenza delle sospensioni A\u00e9rostable, per un nuovo serbatoio carburante, per un nuovo carburatore e per i rivestimenti dei sedili di miglior qualit\u00e0. La \"Gordini II\" dur\u00f2 solo un anno: nel 1967, mentre la \"Dauphine\" europea si apprest\u00f2 a lasciare i listini, venne introdotta la \"Gordini III\", dotata di fari posteriori di maggiori dimensioni e di freni a disco sulle ruote anteriori. Curiosamente, proprio i freni a disco, in teoria migliori di quelli a tamburo, furono criticati dagli utenti brasiliani, ma anche dalla stampa locale che rilev\u00f2 uno spazio d'arresto sensibilmente superiore rispetto alla versione con freni a tamburo. Ci\u00f2 si spieg\u00f2 con il fatto che gli utenti brasiliani, giornalisti compresi, erano molto abituati a premere con forza su impianti frenanti a quattro tamburi, quindi poco efficienti, ma erano ancora poco avvezzi ad impianti frenanti pi\u00f9 prestanti che richiedevano una maggior sensibilit\u00e0 nel dosare la frenata, ragion per cui, andando a pestare forte sul pedale del freno di una vettura con freni a disco, le ruote tendevano a bloccarsi dilatando cos\u00ec gli spazi di frenata. Un'altra novit\u00e0 introdotta con la \"Gordini III\" fu lo spostamento della plafoniera interna dai montanti laterali al retrovisore interno. All'inizio del 1968 venne infine introdotta la \"Gordini IV\", praticamente identica alla precedente, salv\u00f2 la rinnovata gamma di colori, solo tre mesi prima di togliere definitivamente la vettura di produzione, nel marzo del 1968. Vale la pena parlare della nuova versione di base della gamma, che si aggiunse alla \"Gordini\" solo in un secondo momento: il pensionamento anticipato della \"Dauphine\" di base da 31 CV, avvenuto nel 1962, non signific\u00f2 la scomparsa definitiva di una versione economica. Infatti, nel marzo del 1964 vi fu un colpo di stato in Brasile in seguito al quale venne instaurato un regime che impose la realizzazione di vetture economiche per motorizzare il Paese. Per questo, di l\u00ec a pochissimo venne introdotto un nuovo modello chiamato \"Teimoso\" e caratterizzato da un allestimento estremamente spoglio, con paraurti non pi\u00f9 cromati ma verniciati in grigio e sprovvisti di rinforzi, dall'assenza dello stemma anteriore della Willys, di un alloggiamento per l'autoradio, e del vano portaoggetti sul lato destro della plancia. Persino le luci posteriori furono ridotte al minimo indispensabile secondo la legislazione locale. Anche la \"Teimoso\" fu tolta di listino nella primavera del 1968. In totale furono 74.627 gli esemplari prodotti, di cui 23.887 \"Dauphine\" standard, 41.052 \"Gordini\", 721 esemplari di \"1093\" e 8.967 \"Teimoso\".\nLe IKA \"Dauphine\".\nIl 12 luglio 1960 cominci\u00f2 la produzione della \"Dauphine\" presso lo stabilimento IKA di Santa Isabel in Argentina: la Casa della Losanga stipul\u00f2 a fine anni '50 un contratto di collaborazione con la filiale argentina dell'americana Kaiser Motors. Le \"Dauphine\" previste per il mercato argentino si differenziavano esternamente da quelle europee per il paraurti pi\u00f9 prominente ed elaborato, una soluzione non fine a s\u00e9 stessa, ma dovuta all'esigenza di soddisfare le normative locali in tema di sicurezza. Presente sulla carrozzeria anche l'iscrizione IKA. Il motore utilizzato fu inizialmente solo quello della \"Dauphine\" di base con potenza massima di 31 CV, ma a partire dal 1962 si aggiunse alla gamma anche il motore Gordini da 40 CV di potenza massima. Esternamente, anche la \"Gordini\" argentina non mostrava grosse differenze rispetto a quella europea, salvo il fatto di rinunciare al nome \"Dauphine\" per chiamarsi semplicemente IKA \"Gordini\". Nel 1967 e durante i successivi tre anni di produzione, la \"Dauphine\" di base venne ribattezzata semplicemente \"850\" con un allestimento assai spoglio e simile a quello della \"Teimoso\" brasiliana. Mentre nel corso del 1968, anche la \"Gordini\" venne sostituita dalla \"DA-3V\", una sigla inedita dietro alla quale era celata in realt\u00e0 semplicemente una \"Gordini\" con alcune variazioni di dettaglio, come l'impianto elettrico da 12 V. La produzione termin\u00f2 nel 1970 e a partire dall'anno seguente fu avviata la produzione della Renault 12 prevista per il mercato locale, non propriamente un'erede diretta della \"Dauphine\", ma che and\u00f2 invece a posizionarsi un gradino pi\u00f9 in alto con il suo motore di base da 1,3 litri.\nAltri siti produttivi nel mondo.\nLa \"Dauphine\" venne inoltre prodotta in Israele tra il 1957 e il 1960: lo stabilimento in cui venne prodotta fu di propriet\u00e0 della Kaiser, sempre secondo gli accordi fra la Casa francese e quella statunitense che di l\u00ec ad alcuni anni avrebbero portato anche alla produzione in Argentina. In Australia la \"Dauphine\" fu prodotta in uno stabilimento Renault sito a Somerton. Infine, un altro sito produttivo fu quello della Todd Motors' Petone, in Nuova Zelanda, dove la vettura fu assemblata dal 1961 al 1967.\nLe fuoriserie.\nAlcuni esemplari della \"Dauphine\" furono ricarrozzati da valenti carrozzieri che ne seppero estrapolare versioni molto particolari e per nulla disprezzabili, spesso esemplari unici a titolo puramente sperimentale:\nAttivit\u00e0 sportiva.\nLa \"Dauphine\", specie nelle sue versioni sportive, fu largamente impiegata nelle competizioni automobilistiche e form\u00f2 anche alcuni piloti che sarebbero divenuti famosi, fra cui G\u00e9rard Larrousse. Questi furono i principali successi sportivi della \"Dauphine\" in campo agonistico:"}
{"id": "595779", "revid": "1776051", "url": "https://it.wikipedia.org/wiki?curid=595779", "title": "Lanfranco Beccari", "text": "La Chiesa cattolica lo venera come santo.\nBiografia.\nFu consacrato vescovo di Pavia da papa Alessandro III nel 1181. \u00c8 ricordato nella storia della Chiesa cattolica per essere stato uno strenuo difensore dei diritti ecclesiastici nei confronti dei potere civile che, in quel periodo, andava affermandosi nelle citt\u00e0 padane. Fu infatti costretto a lasciare la sua diocesi per aspri dissidi con l'autorit\u00e0 comunale. Nel 1181 abbandon\u00f2 Pavia per Roma, ove trov\u00f2 rifugio presso il papa. Stanco di lottare, torn\u00f2 nel suo paese, ma per ritirarsi presso un monastero nelle vicinanze della citt\u00e0. Dalla lettera datata 8 agosto 1198, che il Papa invi\u00f2 a Bernardo Balbi, vescovo di Faenza, nella quale lo invia come successore di Lanfranco a Pavia, si desume che egli sia morto in precedenza. La Chiesa cattolica e in particolare la sua citt\u00e0 lo festeggia il 23 giugno, presunto giorno della sua morte, avvenuta nel monastero vallombrosano del Santo Sepolcro.\nGrazie all'opera di san Lanfranco venne eretto a fianco della chiesa di Gropello, nel 1180, l'Ospedale dei pellegrini detto poi ospedale dei Santi Giorgio e Lanfranco. Non era fatto per ospitare o ricoverare ammalati, bens\u00ec per garantire assistenza a pellegrini e viandanti e per elargire elemosine. Gropello si trovava sull'antico tracciato della via Francigena, strada percorsa dai pellegrini che, provenivano dal nord Europa, erano diretti a Roma o in Terra Santa.\nA Lanfranco \u00e8 dedicata la omonima chiesa di San Lanfranco a Pavia.\nEtimologia.\n\"Lanfranco\" di radice longobardo-germanica indica \"paese libero\" o \"libero nel paese\".\nDipinti e sculture famose.\nCima da Conegliano lo raffigura, in abiti vescovili e con la mano benedicente, in un dipinto che si trova oggi presso il Fitzwilliam Museum di Cambridge.\nAnche nella chiesa parrocchiale di Gropello Cairoli, dedicata a San Giorgio, \u00e8 presente sul lato desto un altare dedicato a San Lanfranco con pala raffigurante il Santo.\nL\"'Arca di San Lanfranco\", scolpita da Giovanni Antonio Amadeo, si trova nell'omonima abbazia presso Pavia."}
{"id": "595781", "revid": "399", "url": "https://it.wikipedia.org/wiki?curid=595781", "title": "Villa Le Corti", "text": "Villa Le Corti \u00e8 una villa della famiglia Corsini situata nel comune di San Casciano Val di Pesa, in via San Piero (o Pietro) di Sotto 1.\nStoria.\nNel 1427 la villa risulta gi\u00e0 di propriet\u00e0 dei Corsini, come risulta dal primo catasto fiorentino. All'epoca era una semplice torre fortificata costruita in una zona strategica lungo una linea di fortificazione costruita a difesa di Firenze lungo la Val di Pesa.\nTra la met\u00e0 del Cinquecento e l'inizio del Seicento per volere di Bartolomeo Corsini la villa fu completamente ristrutturata, subendo una completa trasformazione su progetto di Santi di Tito, che le diede la maestosa forma tardo rinascimentale che ancora oggi si ammira e, inoltre, venne affrescata da Bernardino Poccetti.\nAlla fine dell'Ottocento il Principe Tommaso Corsini incaric\u00f2 il pittore Gaetano Bianchi di decorare alcune stanze della villa con numerosi stemmi aristocratici. Lo stesso pittore insieme all'architetto Vincenzo Micheli decor\u00f2 anche la cappella gentilizia che sorge nelle vicinanze.\n\u00c8 stata restaurato nuovamente negli anni novanta del XX secolo dall'attuale proprietario Duccio Corsini. Due volte l'anno ospita interessanti manifestazioni: \"Alle corti del Vino\", una fiera con degustazioni eno-gastronomiche in maggio e \"Giardini in Fiera\", una mostra mercato di giardinaggio e orticoltura, in settembre.\nDescrizione.\nLa villa.\nA pianta rettangolare presenta due possenti torri agli angoli del fronte settentrionale. La facciata, che si ripete quasi identica sui quattro lati si caratterizza per la presenza di una serie di finestre rinascimentali con inferriate al piano terra sovrastate da un marcapiano in pietra serena. Il piano superiore cos\u00ec come le torri presentano delle aperture pi\u00f9 semplici, entrambe le torri sono aperte da una elegante bifora\nAll'interno si trova il cortile quadrangolare costituito da un loggiato ad archi a tutto sesto con volte a crociera e da questo cortile si accede alle sale del piano terra. Da segnalare la Sala delle Donne (sala da pranzo) cos\u00ec chiamata perch\u00e9 alla fine del XIX secolo venne decorata dal pittore Gaetano Bianchi con gli stemmi delle casate nobiliari della donne andate spose ai Corsini; sotto ad ogni stemma \u00e8 posto un ritratto del rispettivo marito. Successivamente si trova la Sala dei Titoli (ex sala da gioco) dove le volte sono decorate con le principali imprese dei membri della famiglia Corsini. Segue la Sala di Clemente XII (salone da ballo) dove \u00e8 collocato un imponente busto in marmo in ricordo del pontefice. Il Salone a Tramontana ospita un bel caminetto in pietra serena e alcuni busti romani per decorare l'ambiente; da questo salone si pu\u00f2 accedere al giardino.\nAl primo piano il loggiato fu murato su tre lati per poter consentire la costruzione di una galleria che ospita i ritratti dei membri pi\u00f9 autorevoli della famiglia Corsini. Le stanze del piano superiore sono private e quindi non visitabili ed \u00e8 in questa parte della villa che si trova la cappelle di famiglia.\nLa cappella di famiglia.\nLa cappella \u00e8 costituita da un'unica aula rettangolare con volta a botte; le pareti sono coperte da un tessuto di seta blu con damaschi dorati e ricami policromi. Sulla parte di fondo l'altare presenta una semplice mensa in pietra poggiante su due colonnine; sopra l'altare \u00e8 collocata una tela raffigurante la \"Madonna col Bambino tra San Bartolomeo e Sant'Andrea Corsini\". Gli affreschi di questa cappella vennero realizzati da Bernardino Poccetti che morto nel 1612 fece terminare il lavoro dal suo collaboratore Francesco Leoncini. Gli affreschi della volta raffigurano l\"'Adorazione dei Magi\" mentre quelli nei medaglioni ai lati del soffitto raffigurano i \"Quattro Evangelisti\". Di questi affreschi sono rimasti numerosi disegni preparatori che oggi sono conservati al Gabinetto Disegni e Stampe degli Uffizi.\n\u00c8 rimasta memoria che per completare gli affreschi il Poccetti obbligasse il Corsini a mantenere a sue spese presso la villa tutti i suoi amici.\nIl parco.\nGli ampi giardini sono costituiti da una parte con aiuole geometriche all'italiana, da un grande parco con un viale costeggiato da cipressi secolari, e da un prato attorno alla villa che ne esalta l'essenziale monumentalit\u00e0. Dentro il parco si trova un tabernacolo affrescato databile al XIV secolo e una statua, oggi enormemente danneggiata, per la cui attribuzione si \u00e8 fatto il nome del Giambologna.\nAmpie sono anche le cantine organizzate su tre livelli sotterranei, dove vengono conservati i prodotti della fattoria annessa: vino Chianti Classico e olio extra vergine d'oliva.\nLa cappella gentilizia.\nPosta nel parco della villa \u00e8 situata al confine con la chiesa dei Cappuccini. \u00c8 dedicata a Sant'Andrea Corsini ed \u00e8 stata eretta alla fine del XIX secolo su progetto della architetto Vincenzo Micheli per ospitare le spoglie dei componenti della famiglia Corsini.\nLa chiesa \u00e8 coperta internamente da volte a crociera divise da una arcone trasversale ed \u00e8 completamente affrescata da pitture in stile neogotico opera di Gaetano Bianchi che ha lavorato anche all'interno della villa."}
{"id": "595783", "revid": "697352", "url": "https://it.wikipedia.org/wiki?curid=595783", "title": "Alessio IV", "text": ""}
{"id": "595785", "revid": "373458", "url": "https://it.wikipedia.org/wiki?curid=595785", "title": "Medievale", "text": ""}
{"id": "595795", "revid": "78273", "url": "https://it.wikipedia.org/wiki?curid=595795", "title": "San Lorenzo Martire", "text": ""}
{"id": "595801", "revid": "124639348", "url": "https://it.wikipedia.org/wiki?curid=595801", "title": "Kabuto Yakushi", "text": " \u00e8 uno degli antagonisti principali della serie manga e anime \"Naruto\", scritto e disegnato dal mangaka Masashi Kishimoto.\nIl suo nome pu\u00f2 derivare dall'ultima parte del nome giapponese della pianta o dalla prima parte del nome kabutogani (limulo, granchio reale), o ancora dal nome dell'elmo di un samurai. Con i suoi compagni di squadra, Yoroi e Misumi forma il trio Armatura-Elmo-Spada. Il suo cognome, invece, deriva dal nome giapponese del Buddha della medicina, Bhai\u1e63ajyaguru, .\nIl personaggio.\nInizialmente si presenta come un alleato dei protagonisti, finendo poi per diventare uno dei maggiori antagonisti del gruppo, specialmente di Naruto Uzumaki. Indossa degli occhiali tondi dalla montatura nera, un vestito viola e porta i capelli legati a coda di cavallo. Porta con s\u00e9 delle carte ninja che contengono informazioni riguardo ai migliori ninja di ogni villaggio e i ninja esordienti.\nKabuto pu\u00f2 essere considerato lo stereotipo del pazzo: pu\u00f2 trasformarsi, in pochi secondi, da ragazzo educato a maniaco sadico. Similmente ad Orochimaru, si diverte a giocare con i suoi nemici, spesso innervosendoli, indicandogli le loro debolezze e mettendoli di fronte alle proprie paure pi\u00f9 nascoste.\nKabuto \u00e8 fortemente legato alla figura di Orochimaru, ma spesso va contro gli scopi di quest'ultimo, agendo per conto proprio, come ad esempio quando cerca di uccidere Sasuke. La lealt\u00e0 di Kabuto nei confronti di Orochimaru \u00e8 talmente forte che, quando questi viene assorbito da Sasuke Uchiha, Kabuto si impianta alcune cellule di colui che \"ha saputo donargli una casa e una identit\u00e0\", per ritrovare finalmente il suo vero io.\nKabuto, quindi, cambier\u00e0 completamente diventando una sorta di nuovo Orochimaru, riprendendone alcune caratteristiche, come l'aspetto simile ad un serpente e il modo di uccidere le proprie vittime. Cambia anche l'abbigliamento: una veste lunga e rossa provvista di un cappuccio del medesimo colore. Inoltre il nuovo aspetto presenta una particolarit\u00e0: Kabuto possiede un serpente che gli sbuca dal ventre, con il quale \u00e8 solito interagire. Del suo vecchio abbigliamento rimangono solo i suoi occhiali tondi.\nStoria.\nDa bambino, dopo essere stato trovato come unico sopravvissuto alla distruzione di un villaggio, venne adottato da Nono Yakushi, una suora che gestiva un orfanotrofio e che in passato compiva missioni di spionaggio per conto del Villaggio della Foglia. Kabuto divent\u00f2 un allievo di quest'ultima e impar\u00f2 da lei le arti mediche. Successivamente incontr\u00f2 Orochimaru, che rimase affascinato dalle sue abilit\u00e0. Per salvare i suoi amici e la madre adottiva, accett\u00f2 di diventare una spia per conto di Danzo: il ninja della Foglia gli assegn\u00f2 numerose missioni di spionaggio, a causa delle quali fu costretto a spostarsi in svariati villaggi assumendo sempre identit\u00e0 diverse. Finch\u00e9 un giorno venne attaccato dalla stessa donna che riteneva sua madre e la colp\u00ec mortalmente: quando tent\u00f2 di curarla, ella afferm\u00f2 di non riconoscerlo e questo lo sconvolse. In cerca della sua identit\u00e0, venne trovato da Orochimaru che gli spieg\u00f2 come l'attentato di sua madre fosse opera di Danzo, che l'aveva ingannata. Rimasto senza uno scopo, Kabuto si un\u00ec a Orochimaru. Collaborando, i due scoprono di trovarsi in sintonia, facendo s\u00ec che il Ninja supremo lo coinvolgesse nei suoi piani pi\u00f9 segreti, nutrendo la massima fiducia. Gli venne quindi assegnata l'identit\u00e0 di un bambino adottato dal capo della squadra medica di Konoha e il cognome Yakushi. Alcuni anni dopo s'infiltr\u00f2 nell'Organizzazione Alba e qui fu controllato da Sasori, mediante una tecnica illusoria, affinch\u00e9 potesse spiare Orochimaru. Orochimaru sciolse l'illusione alla quale era sottomesso e fece fare il doppio gioco a Kabuto per tenere sotto controllo i piani dell'Organizzazione Alba, poich\u00e9 ne era diventato traditore.\nPer spiare Sasuke e ottenere informazioni su quest'ultimo, Kabuto partecipa agli esami di selezione dei chunin, insieme a Yoroi e Misumi. Aiuta il Team 7 nella sua missione e supera facilmente la prima e la seconda prova. Seguendo il piano di Orochimaru, per\u00f2, Kabuto decide di ritirarsi dai preliminari e successivamente tenta di uccidere Sasuke, disobbedendo cos\u00ec ad Orochimaru. In seguito Kabuto partecipa in modo limitato all'attacco al Villaggio della Foglia, travestendosi da ANBU e affrontando Kakashi e Gai per poi scomparire sotto gli occhi di questi.\nIn seguito, Kabuto accompagna Orochimaru alla ricerca di Tsunade, unica in grado di guarire le braccia del suo maestro. Dopo che questa si rifiuta, Kabuto l'affronta, ma viene fermato da Naruto e Shizune appena dopo averla sconfitta. Dopo aver sconfitto Shizune, Kabuto viene colpito in pieno da un Rasengan di Naruto, ma riesce a rigenerare quasi subito la ferita e a fuggire insieme al suo maestro. Poco dopo invia al Villaggio della Foglia Kimimaro in soccorso del Quartetto del Suono, impegnato nel recupero di Sasuke. Infine, visto il ritardo dell'Uchiha, convince Orochimaru ad utilizzare la tecnica su un altro ninja.\nKabuto ricompare, insieme ad Orochimaru, al Ponte Tenchi, per uccidere Sasori. Dopo aver scoperto che il marionettista \u00e8 stato ucciso in precedenza, Kabuto affronta il Team Yamato, venendo sconfitto e catturato a causa del tradimento di Sai.\nDopo la morte del suo maestro da parte di Sasuke, Kabuto si trapianta le cellule di Orochimaru con l'intenzione di \"trovare una nuova identit\u00e0\".&lt;br&gt;Si presenta in seguito di fronte a Naruto e gli consegna le informazioni da lui raccolte sull'Organizzazione Alba. Prima di fuggire, i ninja della Foglia scoprono che le cellule di Orochimaru hanno gi\u00e0 contagiato circa 1/3 del corpo di Kabuto.\nDopo l'assemblea dei Kage, Kabuto si unisce all'Organizzazione Alba e a Tobi in occasione della quarta guerra ninja, con la promessa che, alla fine della guerra, possa ottenere il corpo di un giovane Uchiha vivo: Sasuke. &lt;br&gt;Come prima missione viene incaricato di catturare Killer Bee e Naruto, ma a causa dell'intromissione del Terzo Tsuchikage, Kabuto opta per la cattura di Yamato, dal quale ottiene informazioni riguardo alle ultime due forze portanti e la possibilit\u00e0 di migliorare le capacit\u00e0 dell'esercito dei cloni di Zetsu Bianco, grazie all'Arte del Legno.\nIn occasione della guerra, Kabuto rinforza l'esercito di Tobi con un gran numero di ninja famosi resuscitati con la Tecnica della Resurrezione e li manda in guerra contro l'esercito dell'alleanza dei ninja. Nel corso della guerra decide di rimanere nascosto e di controllare i resuscitati da una certa distanza, decidendo di lasciare intatte le emozioni di alcuni, mentre trasforma altri individui in perfetti burattini omicidi. Dopo la sconfitta di molti redivivi, Kabuto decide di sfruttare la sua carta vincente: Madara Uchiha, mostrato precedentemente a Tobi per convincerlo ad accettare la sua proposta di alleanza. &lt;br&gt; Il suo nascondiglio viene scoperto da Itachi Uchiha, inseguito a sua volta dal fratello Sasuke, che intende costringere Kabuto a fermare la tecnica di resurrezione. I tre ingaggiano un duro scontro, in cui Kabuto rivela di aver raggiunto l'apice degli esperimenti di Orochimaru e di averlo superato, rivelando di aver trovato la caverna del drago e di aver appreso la modalit\u00e0 eremitica dei serpenti bianchi e di essersi trasformato in un drago. In questa forma sembra capace di poter fronteggiare i fratelli Uchiha, ma viene sconfitto da Itachi, tramite la tecnica proibita del clan Uchiha chiamata Izanami. In seguito tramite la sua carne e il segno maledetto di Anko, Sasuke resuscita Orochimaru che si riprende il suo chakra che aveva corroso il corpo di Kabuto fino a farlo tornare umano.\nIn seguito, dopo aver capito di aver fatto tanti sbagli e aver finalmente trovato il suo vero \"io\", si svincola da Izanami e si precipita sul campo di battaglia dove soccorre Sasuke in fin di vita. Spiega cos\u00ec al suo maestro Orochimaru di aver trovato la sua vera identit\u00e0 e decide cos\u00ec di aiutare l'alleanza. Successivamente, insieme a tutti gli altri ninja, viene soggiogato dallo Tsukuyomi infinito, ma verr\u00e0 liberato una volta che Naruto e Sasuke sconfiggono Kaguya e sciolgono l'illusione.\nAlcuni anni dopo la guerra Kabuto diviene il nuovo direttore dell'orfanotrofio del Villaggio della Foglia, gestito insieme al vecchio amico Urushi. Nel manga speciale di Naruto e Boruto, Kabuto accoglie tutti i bambini clone Uchiha promettendogli di prendersi cura di loro, dandogli infine un proprio nome e una propria identit\u00e0.\nCapacit\u00e0 ninja.\nKabuto \u00e8 un abile ninja medico. Le sue abilit\u00e0 consistono nell'usare tecniche mediche come tecniche offensive, permettendogli di uccidere l'avversario con un solo colpo se necessario. \u00c8 inoltre in possesso di una straordinaria capacit\u00e0 auto curativa che gli consente di rigenerare qualsivoglia danno al di sotto di un dato limite. Orochimaru utilizza le abilit\u00e0 di Kabuto nei suoi esperimenti, principalmente per mantenere in vita le sue cavie.\nCome il suo maestro, le specialit\u00e0 di Kabuto sono le relative alle anime, ai serpenti e, a partire dalla seconda serie, i morti. Infatti, dopo essersi trapiantato le cellule di Orochimaru, Kabuto ha imparato e migliorato la \" Tecnica di Resurrezione\", portandola ad un livello superiore rispetto a quello dei suoi predecessori.\nConosce molto bene le tecniche del suo maestro, come dimostra nel catturare Yamato per potenziare l'esercito degli Zetsu bianchi e, grazie alle sue conoscenze mediche ed agli anni passati al servizio di Orochimaru, \u00e8 stato in grado di creare una seconda versione di Manda, con il quale capovolge l'isola tartaruga su cui si trovano Naruto Uzumaki e Killer Bee.\nPresenta inoltre un serpente che esce dal suo ombelico in grado di percepire le persone, come dimostrato sull'isola tartaruga quando trova le due forze portanti.\nKabuto, oltretutto, grazie ai suoi studi precedenti allo scontro tra Sasuke e Orochimaru, \u00e8 riuscito ad ottenere gli stessi poteri di Suigetsu, Karin e Jugo. Riesce a tramutare il proprio corpo in acqua e viceversa come Suigetsu; ha incrementato enormemente le sue gi\u00e0 straordinarie capacit\u00e0 rigenerative grazie al potere di Karin, dotata di una grande forza vitale in quanto membro del clan Uzumaki; sotto la guida del Grande Saggio dei Serpenti acquisisce la capacit\u00e0 di assorbire l'energia naturale come Juugo ma, diversamente da lui, \u00e8 in grado di controllare perfettamente questo potere quindi, invece di trasformarsi in un mostro impazzito, \u00e8 capace di usare una variante della Modalit\u00e0 eremitica: grazie a questa modalit\u00e0 pu\u00f2 coprire i suoi occhi con la particolare cornea del serpente che lo protegge dalle arti illusorie dello Sharingan; \u00e8 inoltre in grado di dare vita agli elementi inanimati attorno a lui e, come per la modalit\u00e0 eremitica di Naruto, i suoi riflessi e le sue capacit\u00e0 fisiche aumentano enormemente. Se Naruto e Jiraya divenivano rane con la loro versione, Kabuto diventa un drago (come lui stesso afferma) e difatti viene ricoperto da una seconda pelle bianca pi\u00f9 dura e compatta rispetto a quella di serpente e gli crescono delle corna sul capo che gli permettono di localizzare i nemici senza doverli vedere o sentire.\nPoich\u00e9 sin da piccolo ha svolto il ruolo di infiltrato per Danzo, facendo s\u00ec che egli stesso lo temesse, secondo Itachi \u00e8 dotato di abilit\u00e0 da spia superiore a chiunque conosca.\nDurante lo scontro con Sasuke e Itachi, al termine del flashback sul suo passato, Kabuto rivela le altre abilit\u00e0 che ha acquisito nel suo percorso della ricerca di s\u00e9 stesso. Dimostra di aver acquisito le capacit\u00e0 dei membri del Quintetto del Suono: la capacit\u00e0 di fondersi con altri corpi (tramite gli studi effettuati su Sakon), i poteri dell'arte della terra (tramite Jirobo), la manipolazione dei ragni (tramite Kidomaru), le abilit\u00e0 illusorie tramite la melodia del flauto demoniaco (ottenute da studi su Tayuya), l'abilit\u00e0 innata della manipolazione ossea (tramite Kimimaro). Oltre a tutto ci\u00f2, dimostra di aver ottenuto il pieno controllo dei poteri del serpente bianco (al termine degli studi su Orochimaru). Tutto questo \u00e8 testimoniato dalla comparsa sull'addome di Kabuto dei busti di tutti i soggetti che sono stati alla base delle sue ricerche.\nAltri media.\nKabuto appare in molti videogame tra i quali la serie di e la serie di . Kabuto svolge un ruolo di grande importanza in \"Naruto: Clash of Ninja Revolution 2\" dove ordina a Bando e ai suoi uomini di attaccare il Villaggio della Foglia. In seguito combatte contro Naruto, venendo sconfitto tramite un Rasengan di quest'ultimo. Accettata la sconfitta, Kabuto fugge, assicurando che il prossimo incontro si concluder\u00e0 in modo diverso.\nNel manga \"Raruto\" appare la sua parodia: \"Kabutops\", il cui nome si riferisce all'omonimo Pok\u00e9mon."}
{"id": "595804", "revid": "287204", "url": "https://it.wikipedia.org/wiki?curid=595804", "title": "Rhipsalis", "text": "Rhipsalis \u00e8 un genere di piante della famiglia delle Cactacee.\nDistribuzione geografica.\n\u00c8 originario dell'America Centrale e Meridionale (Messico, Costa Rica, Colombia, Bolivia, Venezuela, Ecuador, Per\u00f9)."}
{"id": "595808", "revid": "767487", "url": "https://it.wikipedia.org/wiki?curid=595808", "title": "Baia di Cardigan", "text": "La baia di Cardigan (in gallese: \"Bae Ceredigion\" o \"Bae Aberteifi\") \u00e8 un golfo del mare d'Irlanda in corrispondenza della costa occidentale del Galles.\nGeografia.\nLa baia \u00e8 delimitata a nord dall'estremit\u00e0 della penisola di Lleyn ed a sud dalla penisola del Pembrokeshire fino al capo di Saint David.\nLa baia ha circa 100\u00a0km di estensione da nord a sud ed un'ampiezza di circa 50\u00a0km.\nNella baia sfociano diversi fiumi: Mawddach, Dyfi, Rheidol, Ystwyth, Aeron e Teifi. I principali centri che vi si affacciano sono: Fishguard, Cardigan, New Quay, Aberaeron, Aberystwyth, Aberdyfi, Barmouth, Porthmadog (con Tremadog), Tywyn e Pwllheli.\nFauna.\nNella baia vive una popolazione di delfini (\"Tursiops truncatus\") che vive stabilmente tra New Quay e Llangrannog. La popolazione \u00e8 divisa in due gruppi che secondo una ricerca dell'Universit\u00e0 di Aberdeen conta 127 esemplari. \nLungo le coste della baia di Cardigan vive una grossa popolazione di foche grigie (\"Halichoerus grypus\").\nTra le specie ittiche che vivono nella baia sono da ricordare la lampreda di fiume (\"Lampetra fluviatilis\") e la lampreda di mare (\"Petromyzon marinus\").\nLeggenda.\nSecondo una leggenda nell'area centro-nord della baia era ubicato il regno di \"Cantre'r Gwaelod\" (\"The Lowland Hundred\" in inglese) ora sommerso dal mare.\nLa canzone \"Bells of Aberdyfi\" trova ispirazione da questo mondo sommerso."}
{"id": "595810", "revid": "1543377", "url": "https://it.wikipedia.org/wiki?curid=595810", "title": "Gaara", "text": ", soprannominato , \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto. Egli \u00e8 il del Villaggio della Sabbia ed \u00e8 uno dei personaggi principali della storia. La sua sabbia lo protegge sempre, fornendogli una difesa assoluta, mentre l'ideogramma che porta sulla fronte (\u611b: Ai) significa \"Amore\".\nIl personaggio.\nCreazione e sviluppo.\nQuando ide\u00f2 Gaara, Kishimoto desiderava creare un personaggio che fosse l'esatto contrario di Naruto, ma che allo stesso tempo avesse delle caratteristiche comuni con il protagonista. Entrambi sono (o sono stati) delle forze portanti ed hanno avuto un passato oscuro che li ha costretti a vivere in solitudine. Kishimoto comunque per differenziare Gaara a Naruto, ha reso il personaggio freddo, silenzioso e sadico.\nIl design iniziale di Gaara era progettato per assomigliare a Tanuki, poich\u00e9 Kishimoto pensava potesse essere un buon rivale per Naruto e per il demone volpe. I vestiti di Gaara sono stati pi\u00f9 volte cambiati dall'autore che, inizialmente, fece fatica a disegnarli. Il secondo vestito serviva per mostrare il cambiamento del rapporto tra Gaara e Naruto. Fonte di ispirazione per i vestiti di Gaara sono gli abiti neri del film \"Matrix\" che Kishimoto considera uno dei suoi film preferiti. Tra Kankuro, Temari e Gaara, il vestito di quest'ultimo rimane senza dubbio il migliore per l'autore.\nPer approfondire il passato oscuro di Gaara, Kishimoto \u00e8 stato costretto a rivedere alcuni capitoli e ampliarli in modo da far capire ai lettori la mentalit\u00e0 del personaggio e le cause della sua personalit\u00e0.\nPersonalit\u00e0.\nGaara \u00e8 un ragazzo molto silenzioso e riflessivo. All'inizio viene emarginato da tutti perch\u00e9 vedono il Demone Tasso sigillato in lui non come un dono, ma come una maledizione. La sua infanzia aveva molte analogie con quella di Naruto Uzumaki. Entrambi erano soli ed avevano un forte desiderio di risultare simpatici, amati, riconosciuti come individui, in particolare dai loro coetanei. Gaara, tuttavia, fu bloccato a causa dei suoi poteri che terrorizzavano i suoi compagni. L'unica persona con cui ha un rapporto di amicizia \u00e8 suo zio Yashamaru che, proprio come Iruka con Naruto, gli dava conforto e la sensazione di essere amato attraverso le sue parole con cui gli spiega che il potere della sabbia che lo protegge deriva dall'amore di Karura, sua madre. Egli, per\u00f2, tradisce la sua fiducia cercando di ucciderlo per poi spiegargli di non aver mai tenuto a lui e di averlo anzi sempre odiato perch\u00e9 la sua nascita ha portato alla morte di sua sorella e che anche quest'ultima odiava Gaara perch\u00e9 la sua nascita l'avrebbe uccisa e che la sabbia che lo protegge non \u00e8 altri che il potere del demone interiore che, grazie ad una maledizione della madre, avrebbe fatto in modo di proteggerlo finch\u00e9 non avesse distrutto lo stesso Gaara e l'intero villaggio. Dopo essersi reso conto che nessuno lo aveva n\u00e9 lo avrebbe mai amato, Gaara utilizz\u00f2 la sua sabbia per imprimersi sulla fronte una cicatrice a forma di un kanji che significa \"Amore\" per ricordarsi sempre che lui era \"un Asura che ama solo se stesso\". Da quel momento il suo unico obiettivo nella vita diventa l'uccisione di altre persone (in particolare i sicari inviati dal padre), unica azione con cui si sarebbe potuto sentire \"vivo\" poich\u00e9 uccidendo i suoi attentatori riusciva a sentire di avere una ragione di esistere. Gaara, sostanzialmente, visto che per il villaggio intero non era altri che un mostro e un incubo del passato la cui esistenza vorrebbero poter cancellare dalla loro memoria, per poter dare un valore alla propria vita non trov\u00f2 altro modo che disprezzare quella altrui.\nIn seguito, dopo la sconfitta per mano di Naruto, Gaara capisce i suoi errori e decide di farsi accettare dagli abitanti del suo villaggio diventando il nuovo Kazekage. Ben presto diventa gentile e rispettato e gli abitanti del suo villaggio, iniziano a mettere da parte il terrore riconoscendo Gaara come nuovo Kazekage. Contemporaneamente, Gaara ha migliorato anche i rapporti con i fratelli Kankuro e Temari, che ora invece di odiarlo e temerlo come fosse un'arma, condividono con lui un vero rapporto familiare.\nStoria.\nGaara \u00e8 il figlio del Quarto Kazekage ed il fratello minore di Temari e Kankuro. Quand'era ancora nel grembo materno, gli venne sigillato nel corpo il Demone Tasso, per ordine del padre, grazie ad una tecnica della vecchia Chiyo. Poich\u00e9 era necessario un sacrificio, venne scelta la madre di Gaara, Karura: prima di morire, Karura maledisse il villaggio e suo figlio appena nato, sperando, per\u00f2, che un giorno l'avrebbe vendicata, e chiese alla sabbia di proteggerlo. Cresciuto e isolato dal villaggio, Gaara rimane affezionato solo a suo zio Yashamaru, ma quando quest'ultimo tenta di ucciderlo, capisce che nessuno lo amer\u00e0 mai. Per i seguenti sei anni, Gaara rimane l'obiettivo di molti sicari mandati dal Quarto Kazekage, ma riesce a salvarsi ogni volta uccidendo regolarmente gli assassini.\nSuccessivamente si scoprir\u00e0 che Yashamaru aveva sempre amato Gaara e che, nel momento della sua morte, aveva mentito al ragazzo per ordine del Quarto Kazekage che intendeva mettere alla prova il figlio per fargli controllare il Demone Tasso. Gaara scoprir\u00e0, inoltre, che la persona che Yashamaru odiava non era Gaara, ma suo padre, perch\u00e9 responsabile del confinamento del Demone Tasso nel grembo di sua sorella, la quale anch'essa aveva voluto bene al figlio prima di morire.\nAll'inizio della prima parte del manga, Gaara partecipa agli esami di selezione dei Chunin, sconfiggendo e uccidendo parecchi avversari; nella seconda prova uccide prima il team Shigure con la tecnica del funerale del deserto, poi sconfigge Rock Lee, poi uccide Dosu ed infine si scontra con Sasuke Uchiha, in uno scontro che non si conclude a causa dell'inizio dell'invasione del Villaggio della Foglia da parte dei villaggi della Sabbia e del Suono. Dopo essersi trasformato nel Demone Tasso, affronta prima Sasuke in un breve duello, in seguito Naruto e Gamabunta, venendo sconfitto. Gaara capisce quindi i suoi sbagli, comprende che la vera forza \u00e8 nell'amicizia, si pente e fugge dal Villaggio con Temari e Kankuro.\nDopo questa vicenda riappare in aiuto dei ninja della Foglia contro il Quartetto del Suono. Salva Rock Lee da Kimimaro, iniziando un duro scontro con quest'ultimo che vedr\u00e0 Gaara vincitore: infatti Kimimaro muore un istante prima di dare il colpo di grazia all'avversario, non solo per la sua malattia, ma anche per la fatica del combattimento e per aver consumato tutto il suo chakra.\nDivenuto il Quinto Kazekage, Gaara riappare all'inizio della seconda serie. Affronta Deidara, un membro dell'Organizzazione Alba, venendo sconfitto poich\u00e9 impegnato contemporaneamente nel duello e nei tentativi di salvataggio del Villaggio della Sabbia dalle bombe di Deidara stesso, e ucciso a causa dell'estrazione del demone. In seguito viene resuscitato dalla vecchia Chiyo, che si sacrifica per lui, e da Naruto, che offre una parte del suo chakra per la tecnica. Gaara riappare successivamente durante il summit dei Kage, dove decide di proteggere Naruto e Killer Bee dall'Organizzazione Alba che, comandata da Tobi, ha dichiarato guerra alle cinque grandi nazioni.\nSuccessivamente viene quindi decisa un'alleanza tra le cinque grandi nazioni e i samurai del Paese del Ferro, per cui viene creato un unico grande esercito comune e Gaara viene insignito del doppio titolo di Comandante generale e di Generale della quarta divisione (reparto combattimento a lunga distanza).\nDurante la guerra combatter\u00e0 contro suo padre, il Quarto Kazekage, il Secondo Mizukage ed il Terzo Raikage, riportati in vita tramite la tecnica della Resurrezione Impura da Kabuto Yakushi. Qui suo padre rivela la verit\u00e0 sul suo conto: sua madre lo amava veramente (inoltre non mor\u00ec come vittima sacrificale, ma perch\u00e9 Gaara nacque prematuro e questo, unito alla tecnica di sigillo per infondere nel suo corpo Shukaku, fece crollare il fisico della donna, che mor\u00ec poco dopo) e la sabbia lo protegge perch\u00e9 quella sabbia non \u00e8 che l'incarnazione dell'amore di sua madre. Il padre tuttavia nascose tale cosa, e architett\u00f2 lui insieme a suo zio l'attentato alla sua vita per accertarsi fosse in grado di sopportare il dolore per controllare il demone tasso della sabbia.\nScoprendo la verit\u00e0, il padre di Gaara comprende infine di avere sbagliato fin dall'inizio con Gaara chiedendo perdono per ci\u00f2 che gli ha fatto.\nDopo essere riuscito a sigillare suo padre e il Secondo Mizukage, affronter\u00e0 con Onoki e Naruto Madara Uchiha, ma verr\u00e0 sconfitto insieme agli altri kage. Successivamente giunger\u00e0 inaspettatamente Orochimaru in soccorso di Tsunade e assieme al Sannin i kage, Gaara compreso, ormai ristabiliti dalle dure ferite riportate contro Madara, si recano sul campo di battaglia principale in cui combatte il resto dell'alleanza contro Madara e Obito Uchiha divenuto forza portante del dieci code. Dopo che Madara estrae Kurama dal corpo di Naruto, Gaara soccorre l'amico e lo porta da Minato affinch\u00e9 gli salvi la vita. In seguito insieme al resto dell'alleanza verr\u00e0 soggiogato dallo Tsukuyomi Infinito, sognando di essere di nuovo bambino, di avere una famiglia felice e di poter giocare con Naruto tutti i giorni. Verr\u00e0 liberato quando Naruto e Sasuke scioglieranno l'illusione.\nAlcuni anni dopo la fine della guerra, Gaara rimane Kazekage e si reca insieme a Kankuro al nuovo summit dei kage tenuto al Villaggio della Foglia. Non \u00e8 noto se il demone tasso della sabbia sia rimasto insieme a Gaara come il bue a otto code e la volpe a nove per libera scelta sono rimasti insieme a Naruto e Killer Bee. Nello spin-off viene rivelato inoltre che ha adottato tre figli: Yodo, Araya, e Shinki.\nCapacit\u00e0 ninja.\nFin dalla prima serie si nota che \u00e8 un ninja dalle notevoli abilit\u00e0, che viene temuto dai suoi fratelli maggiori Kankuro e Temari per la sua instabilit\u00e0 mentale che lo portava a voltarle verso chiunque.\nL'abilit\u00e0 di Gaara \u00e8 la prima di cui si ha notizia: egli pu\u00f2 controllare la sabbia, che trasporta sulla schiena all'interno di un grosso otre, ed utilizzarla sia in attacco che in difesa. Questa abilit\u00e0 \u00e8 data dal fatto che in lui \u00e8 sigillata la Reliquia della Sabbia del Villaggio della Sabbia, il demone ad una coda. La tecnica distintiva di Gaara \u00e8 il che consiste nel ricoprire l'avversario con la sabbia per poi stritolarlo con una pressione tale da fare in mille pezzi la vittima. Se utilizzata per uccidere qualcuno la morte \u00e8 cos\u00ec veloce che l'avversario non ha neanche il tempo di sentire il dolore. Gaara utilizza questa tecnica anche per sgretolare pietre e minerali duri, cos\u00ec da creare altra sabbia che viene utilizzata poi in battaglia, rendendo la sua scorta di sabbia praticamente inesauribile.\nLa prima difesa \u00e8 costituita dallo , una barriera automatica che lo difende da qualsiasi attacco fisico in modo molto efficiente in quanto indipendente dalla volont\u00e0 di Gaara e con un basso consumo di chakra. Questa tecnica appartiene unicamente a Gaara e la ragione per cui agisce automaticamente deriva dal fatto che \u00e8 l'incarnazione della volont\u00e0 di sua madre che, in punto di morte dopo il parto, fece in modo che la sabbia lo proteggesse per sempre per lei. La difesa si adegua alla violenza del colpo, perci\u00f2 pu\u00f2 variare la sua densit\u00e0 fino ad arrivare ad una durezza superiore a quella dell'acciaio. Nonostante sia un'ottima difesa, lo Scudo di Sabbia pu\u00f2 essere aggirato da attacchi molto veloci come il taijutsu di Rock Lee, ma se questo dovesse succedere entrerebbe in gioco l', seconda difesa di Gaara costituita da uno strato di sabbia che ricopre il suo intero corpo. L'armatura, per\u00f2, ha pi\u00f9 punti deboli rispetto allo scudo: infatti, essendo una tecnica volontaria, consuma molto chakra e la sua pesantezza rallenta i movimenti di Gaara. La velocit\u00e0 difensiva dello Scudo di Sabbia, dopo circa tre anni, diventa estremamente pi\u00f9 veloce, infatti nessuna tecnica, sia marziale che a distanza, \u00e8 pi\u00f9 stata in grado di aggirare lo Scudo di Gaara, tanto che persino un attacco pressoch\u00e9 istantaneo come l'Amaterasu viene intercettato dalla sabbia.\nIn casi disperati Gaara ricorre alla , una replica di sabbia del Demone, grande circa il doppio di Gaara, composta dai minerali pi\u00f9 duri presi dal terreno circostante. Questi minerali vengono compressi tra loro con il chakra, formando una barriera finora mai violata.\nGaara utilizza inoltre la sfera di sabbia, dotata di enorme densit\u00e0 e resistenza, e che racchiude interamente il suo corpo.\nDall'infanzia Gaara spesso perde il controllo delle proprie azioni a causa della disperazione o di forti emozioni e ci\u00f2 fa in modo che il demone racchiuso in lui lo muti fisicamente, trasformandolo in una versione semi-umana del demone tasso coprendosi di sabbia. La sabbia prende la forma ridotta del cercoterio e incrementa notevolmente le sue abilit\u00e0, oltre che il chakra a disposizione. Mentre \u00e8 in questa forma, Gaara ottiene un'immensa forza e resistenza, nonch\u00e9 l'abilit\u00e0 di usare shuriken di sabbia e quella di allungare i suoi arti di sabbia a fine di usarli come elastici per potersi lanciare velocemente a ridosso del suo bersaglio. In situazioni disastrose, Gaara pu\u00f2 trasformarsi completamente nel Tasso e, diversamente dalla versione precedente, Gaara controlla la replica dall'interno, rimanendo al sicuro dagli attacchi nemici. Mentre \u00e8 in questa forma, Gaara pu\u00f2 anche liberare lo spirito del demone, consentendogli di usare la sua vera potenza. Per fare questo, Gaara deve emergere dalla replica posizionandosi sulla testa e cadere in un profondo sonno forzato. Una volta liberato, il demone tasso pu\u00f2 attaccare usando tutte le sue tecniche originali. Dal momento che Gaara sporge dalla testa della bestia, per\u00f2, pu\u00f2 essere facilmente risvegliato con la forza, nel qual caso lo spirito del demone viene ancora una volta soppresso.\nDurante la saga del salvataggio di Gaara, il demone tasso viene forzatamente estratto dal corpo di questi dall'Organizzazione Alba, uccidendolo. Gaara, in seguito, viene resuscitato grazie all'arte medica del \"Trasferimento della Vita\" di Chiyo e, tuttavia, abilit\u00e0 di Gaara di controllare la sabbia sembra rimanere intatta anche dopo l'estrazione del demone: le tecniche sul controllo della sabbia, legate al Demone monocoda, stranamente non scompaiono, ma vengono nel tempo migliorate da Gaara. A detta di Naruto, la sua difesa \u00e8 probabilmente la migliore che esista nel mondo ninja.\nAltri media.\nGaara \u00e8 uno dei personaggi pi\u00f9 presenti in Naruto, sia nel manga che nell'anime. Appare anche in alcuni film; nel terzo film della serie \"\" in cui aiuta i suoi compagni a sconfiggere il nemico di turno. Gaara appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.\nGaara appare anche in molti videogame tra i quali la serie di e la serie di .\nNel videogioco \"\", Gaara fa la sua prima apparizione con l'aspetto della seconda serie.\nCompare anche nel videogioco crossover \"Jump Force\".\nNel manga \"Raruto\" appare la sua parodia: \"Rata del Desierto\", letteralmente il \"Ratto del Deserto\"."}
{"id": "595811", "revid": "436907", "url": "https://it.wikipedia.org/wiki?curid=595811", "title": "Anders Colsefini", "text": "Anders ha fondato i Painface partecipando a un album e a due EP, e ha fatto parte dei Body Pit insieme a Mick Thomson, Paul Gray e Donnie Steele. \u00c8 molto amico di Sid Wilson conosciuto anche sotto il nome di DJ StarScream.\nBiografia.\nNato a Des Moines, nell'Iowa, \u00e8 stato il primo cantante nonch\u00e9 percussionista degli Slipknot. All'interno del gruppo, il cantante era solito esibirsi senza la maschera. Colsefini era accompagnato dalla seconda voce Corey Taylor dal 1997.\nAnders durante un concerto ha strappato dalla maschera di Shawn Crahan un pezzo di nastro isolante per far spettacolo. Quando Anders scopr\u00ec di aver fatto male a Shawn, decise di mettersi quel nastro sul volto per tutti i suoi concerti.\nDopo \"Mate. Feed. Kill. Repeat.\" gli Slipknot capirono che, per avere il giusto successo ed essere contattati da una casa discografica, avrebbero dovuto licenziare Colsefini e mantenere Taylor. La band per\u00f2 avrebbe voluto tenerlo come seconda voce e percussionista ma Anders rifiut\u00f2 lasciando il gruppo. Nonostante questo, Colsefini collabor\u00f2 con il gruppo nel brano \"Purity\", presente in \"Slipknot\".\nColsefini \u00e8 stato anche membro dei Vice Grip Throttle. Ha prodotto un demo e registrato un album nel dicembre 2005."}
{"id": "595815", "revid": "1573940", "url": "https://it.wikipedia.org/wiki?curid=595815", "title": "Streptopelia decaocto", "text": "La tortora dal collare o tortora orientale (Streptopelia decaocto ) \u00e8 un uccello della famiglia Columbidae, originario dell'Asia, ma che nel XX secolo ha avuto una forte espansione in Europa.\nDescrizione.\nLa taglia media \u00e8 di 32\u00a0cm di lunghezza, e 180 grammi di peso. Il suo colore \u00e8 il grigio-rosso o caffellatte, leggermente pi\u00f9 scuro sul dorso; le ali hanno apice bruno scuro e in volo la coda appare bianca a base nera. Sul collo spicca uno stretto collarino nero.\nDi forme pi\u00f9 slanciate rispetto al piccione domestico (\"Columba livia\"), \u00e8 molto simile alla tortora selvatica (\"Streptopelia turtur\").\nI sessi si assomigliano, ma i maschi sono pi\u00f9 grandi.\nBiologia.\nQuesta specie ha delle abitudini diurne, gli individui non hanno molta paura dell'uomo e passano la maggior parte del tempo appollaiati sugli alberi, visitano spesso i giardini con altri animali per cercare di mangiare qualcosa. Vivono bene con le altre specie di uccello come passeri e pettirosso.\nAlimentazione.\nI semi sono la sua dieta di base, ma si nutre anche di frutta, erbe, insetti e altri piccoli invertebrati.\nRiproduzione.\nIl periodo di riproduzione sarebbe tra febbraio e settembre, ma pu\u00f2 deporre tutto l'anno. Costruisce un rozzo nido di rami su alberi, ma a volte anche su manufatti (piloni metallici, impalcature, tettoie, ecc.). Vi depone 1-2 uova che cova 14-16 giorni; i giovani si involano a 17-22 giorni dalla schiusa. Possono essere allevate pi\u00f9 nidiate all'anno, sebbene in un clima alpino normalmente non superino le tre.\nVoce.\nI maschi, quando si posano su una certa superficie emettono un forte e profondo \"Tu-tuuu-tu\" come forma di comunicazione per richiamare le femmine. Durante l'atterraggio emettono richiami trillanti e ringhianti.\nDistribuzione e habitat.\nOriginaria dell'Asia meridionale, la tortora dal collare orientale pu\u00f2 essere incontrata in buona parte dell'Eurasia ed in Africa del nord; alcuni esemplari si sono visti anche in America del Nord. All'inizio del XX secolo la tortora dal collare orientale era presente in Europa soltanto all'estremo sud-est della Penisola balcanica.\nSuccessivamente ha ampliato in modo spettacolare il suo areale distributivo, colonizzando tutto il continente e\nraggiungendo in tappe successive la Scandinavia, le Isole britanniche e la Penisola Iberica. In Italia la prima riproduzione \u00e8 stata segnalata nel 1947.\nIl suo habitat preferenziale sono le zone aride e semidesertiche con zone alberate, ma sta avendo negli ultimi anni un notevole sviluppo nelle zone antropizzate, infatti \u00e8 possibile vederla frequentare parchi e centri urbani.\nSistematica.\nSe ne conoscono due sottospecie:\nSpecie simili.\nLa livrea grigia con groppone bianco e doppia stria nera alla base delle ali del piccione selvatico (\"Columba livia\"), specie da cui si sono originate le innumerevoli razze domestiche, \u00e8 conservata da un modesto numero di individui.\nIl colombaccio (\"Columba palumbus\"), pi\u00f9 grande del piccione domestico e caratterizzato da una vistosa macchia bianca a mezzaluna sulle ali, frequenta le campagne alberate di medio-bassa quota.\nLa tortora comune (\"Streptopelia turtur) ha petto rosastro e ali rossicce e striature bianche sul collo.\""}
{"id": "595816", "revid": "1610933", "url": "https://it.wikipedia.org/wiki?curid=595816", "title": "Tortora dal collare orientale", "text": ""}
{"id": "595819", "revid": "767487", "url": "https://it.wikipedia.org/wiki?curid=595819", "title": "Leandro Misuriello", "text": "Biografia.\nMilanese con origini meridionali rivelate anche dal cognome, Leandro Misuriello inizia a studiare il basso all'et\u00e0 di tredici anni, influenzato dal padre a sua volta bassista e chitarrista amatoriale, prima da autodidatta ed in seguito con Stefano Cerri al Centro Professione Musica, e con Dino D'Autorio, Paolo Costa ed il contrabbassista jazz Marco Vaggi alla Civica Scuola di Jazz diretta da Franco Cerri. Dopo aver collaborato con vari artisti tra cui Eugenio Finardi, Alberto Fortis, gli 883 e Fiorello (per l'album Finalmente tu), nel 1999 diviene un membro della band di Carmen Consoli, partecipando a svariate tourn\u00e9e della cantante siciliana prima in qualit\u00e0 di bassista e poi anche come contrabbassista elettrico, contribuendo inoltre ad alcune registrazioni in studio.\nSi integra fortemente con gli altri membri della band, e per tutti diventa \"il barone\" o \"Chillo\", come viene simpaticamente chiamato anche dai fan. Nel 2002 invece, per lo Zecchino d'Oro compone insieme a Daniele Moretto ed Eugenio Mori, su testo di Fabrizio Palaferri, il brano \"Mio fratello\". Sua \u00e8 la sigla del segnale orario di Canale 5 dal 2001 al 2006 e la sigla di \"Verissimo\" dal 9 gennaio al 2 giugno 2006.\nMuore, a soli 33 anni, il 3 settembre 2006 travolto da una BMW 318 guidata da Sandro Pillai davanti alla discoteca Tsunami di Santa Margherita di Pula (CA), dove si stava recando, dopo aver suonato poche ore prima nel concerto di Carmen Consoli all'anfiteatro romano di Cagliari. Riposa nel cimitero di Bruzzano, a Milano."}
{"id": "595826", "revid": "767487", "url": "https://it.wikipedia.org/wiki?curid=595826", "title": "Marizza, detta la signora dei contrabbandieri", "text": "Marizza, detta la signora dei contrabbandieri (\"Marizza, genannt die Schmugglermadonna\") \u00e8 un film muto del 1922 diretto da Friedrich Wilhelm Murnau.\nTutte le copie di questo film sono andate distrutte durante il nazismo. Alcuni frammenti appartenenti al primo rullo sono conservati negli archivi della Cineteca Nazionale.\nLe notizie sul film sono desunte da Lotte H. Eisner che analizz\u00f2 frammenti di sceneggiatura, programmi di sala relativi alle proiezioni, recensioni apparse su riviste specializzate.\nTrama.\nMarizza, la protagonista, \u00e8 una giovane che lavora nel campo di patate della vecchia Yelina, una donna dedita al contrabbando. La ragazza si lascia corteggiare dai gendarmi per aiutare i contrabbandieri. Poi si trasferisce nel podere della signora Avricolas, che ci vive con due figli, Christo e Antonino. La vita per lei sar\u00e0 molto dura e complicata e dovr\u00e0 affrontare gelosie, abbandoni, violenze. Avr\u00e0 un figlio da Christo e con lui si salver\u00e0, dopo molte vicissitudini.\nProduzione.\nIl film fu prodotto dalla Helios-Film Erwin Rosner, Berlin. Venne girato dall'ottobre al novembre 1920.\nLa sceneggiatura \u00e8 un adattamento di Hans Janowitz di \"Die gelben Augen\" (\"Occhi verdi\") di Wolfram Geiger.\n\u00c8 una tragedia in 5 atti, lunghezza della pellicola 1800 metri.\nDistribuzione.\nVenne presentato in prima a Berlino, al Johann-Georg-Lichtspiele il 20 gennaio 1921.\nAccoglienza.\nIl film \u00e8 accolto favorevolmente dalla stampa\nCon \"Marizza\" inizia la serie di drammi ispirati al \"Kammerspiel\" e di ambientazione rurale che renderanno Murnau famoso nel mondo, anticipando \"Aurora\"."}
{"id": "595836", "revid": "287204", "url": "https://it.wikipedia.org/wiki?curid=595836", "title": "Il terrorismo degli Stati Uniti contro Cuba", "text": "Il terrorismo degli Stati Uniti contro Cuba \u00e8 un saggio di diversi autori, tra cui Noam Chomsky, a cura di Salim Lamrani, del 2005.\nIl libro \u00e8 il frutto di una campagna internazionale condotta dal Premio Nobel Nadine Gordimer e da pi\u00f9 di cento deputati laburisti inglesi. Il curatore di questo volume ha invitato studiosi, docenti universitari, veterani delle battaglie per i diritti civili e giornalisti di fama mondiale a ricostruire la storia del processo, a partire dai fatti relativi alla lunga guerra - non dichiarata - che i governi di Washington stanno conducendo dal 1959 contro l'isola di Cuba.\nHanno aderito all'iniziativa: Howard Zinn, Noam Chomsky, William Blum, Michael Parenti, Piero Gleijeses, Ignacio Ramonet, Leonard Weinglass, Wayne Smith, Saul Landau, Michael S. Smith, James Petras, Jitendra Sharma, Ricardo Alarc\u00f3n, Gianni Min\u00e0, Nadine Gordimer. Il testo \u00e8 preceduto da una introduzione di Gianni Min\u00e0 e da una lunga testimonianza personale di Gabriel Garc\u00eda M\u00e1rquez.\nL'intervento di Howard Zinn.\nProfessore emerito all'Universit\u00e0 di Boston, autore di una \"Storia del popolo americano\" che ha valso all'autore riconoscimenti internazionali, insignito del \"Thomas Merton Award\" e di altri attestati, Zinn affronta il problema delle relazioni fra Cuba e Stati Uniti a partire dalla guerra ispano-americana del 1898 con la quale la Spagna fu costretta ad abbandonare l'isola caraibica. La tesi centrale della breve analisi storica condotta dal politologo statunitense \u00e8 quella secondo cui, a partire da quell'evento bellico, gli USA inaugurarono una costante e progressiva politica imperialista, consapevolmente volta a difendere gli interessi espansionistici della loro industria e del loro commercio. A corollario di questa impostazione politica, l'atteggiamento del governo statunitense nei confronti di Cuba fu, fin dall'inizio dell'ostilit\u00e0 verso la Spagna, di totale indifferenza per la popolazione cubana, che aveva combattuto per la libert\u00e0 con un proprio piccolo esercito, e volto unicamente a stabilire una sorta di protettorato politico-militare per lo sfruttamento delle risorse e dei vantaggi derivanti dalla posizione strategica dell'isola lungo le rotte commerciali.\nDopo l'entrata in Cuba dell'esercito statunitense, i comandanti militari e il governo USA si comportarono come se l'esercito insurrezionale cubano non fosse mai esistito, e a nessun cubano fu consentito di intervenire nelle trattative di pace aperte con la Spagna. L'isola non fu annessa al territorio degli Stati Uniti, ma l'assemblea costituente di Cuba fu informata che l'esercito nordamericano non avrebbe lasciato il suo territorio finch\u00e9 essa non avesse recepito nella nuova Costituzione, l'emendamento Platt, approvato dal Congresso nel febbraio 1901, che conferiva unilateralmente agli Stati Uniti \u00abil diritto di intervenire per salvaguardare l'indipendenza di Cuba e garantire un governo in grado di proteggere la vita, il patrimonio e le libert\u00e0 dei cittadini...\u00bb. Con quel documento gli USA si assicurarono inoltre basi navali e carbonifere e la base militare di Guantanamo. Dopo una prima resistenza, l'assemblea cubana dovette cedere e accettare l'emendamento. Gli Stati Uniti si arrogarono cos\u00ec la prerogativa di stabilire quali governi sarebbero stati o meno di loro gradimento nel futuro di Cuba.\nL'intervento di Noam Chomsky.\nDefinito dal New York Times \u00abforse il pi\u00f9 importante intellettuale vivente\u00bb, Chomsky rappresenta soprattutto una delle voci pi\u00f9 note del dissenso politico statunitense fin dagli anni della Guerra del Vietnam. \u00c8 autore di circa settanta saggi e di migliaia di articoli, e occupa l'ala pi\u00f9 oltranzista - egli si definisce anarchico anti-comunista - del movimento radicale americano. Le sue posizioni in merito non solo alla politica estera degli Stati Uniti, ma a tutta la storia moderna di quel paese sono ormai note a chiunque segua i canali d'informazione alternativi presenti soprattutto su Internet: \"gli Stati Uniti sono una potenza imperialista la cui egemonia militare ed economica costituisce oggi il pericolo maggiore per la stabilit\u00e0 e la stessa sopravvivenza del pianeta\". Coerentemente con le sue posizioni tradizionali, Chomsky legge la storia dei rapporti tra Cuba e Stati Uniti come il caso pi\u00f9 grave e continuativo di Terrorismo di stato da parte di una grande potenza nei confronti di un Paese libero e indipendente.\nI contenuti del saggio chomskyano vertono cos\u00ec sulla sequenza storica dei piani di sabotaggio, intervento armato e pressione economica messi in atto dalle amministrazioni americane a partire da Eisenhower (1960) fino a Bush. Il pi\u00f9 emblematico e oggi anche il pi\u00f9 noto tra tutti fu certamente l\"'Operazione Northwoods\", un complesso piano di vero e proprio terrorismo di Stato volto a scatenare, con una serie di attentati contro la popolazione civile sia americana che cubana, un'ondata di indignazione e di panico tale da giustificare un intervento armato contro l'isola e la sua occupazione. Esso non fu mai attuato anche per l'opposizione del presidente Kennedy, il quale tuttavia non aveva esitato, proprio all'inizio del suo mandato, a sottoscrivere l'unico vero tentativo di invasione armata di Cuba da parte di fuoriusciti anticastristi appoggiati dall'esercito americano, noto come Invasione della baia dei Porci.\nSe gli Stati Uniti hanno da tempo dunque rinunciato ad ogni ipotesi di guerra guerreggiata contro Castro, essi tuttavia, come sostiene ancora l'autore, hanno protetto e favorito una serie impressionante di singoli atti di violenza contro l'isola ai danni di pescherecci, ambasciate e voli aerei cubani internazionali, con centinaia di vittime, compiuti da bande di oppositori del regime castrista rifugiati su territorio statunitense, o da veri e propri terroristi di fama internazionale, anch'essi ospitati su suolo americano in deroga alle pi\u00f9 elementari leggi di giustizia internazionale. Tutto questo, conclude Chomsky, non avviene per ci\u00f2 che Cuba fa o per un qualche pericolo che essa rappresenta agli occhi degli USA, ma\nGli interventi di William Blum, Michael Parenti e Ignacio Ramonet.\nLa posizione di William Blum - un ex addetto al Dipartimento di Stato americano, che abbandon\u00f2 il suo incarico per protesta contro la guerra in Vietnam e che da allora ha dedicato la sua vita alla denuncia del terrorismo statunitense nel mondo - \u00e8 del tutto simile a quella di Chomsky. Il tema che tuttavia sta maggiormente a cuore a Blum \u00e8 l'uso relativistico e strumentale che gli USA fanno del concetto di terrorismo. Dagli anni dell'amministrazione Clinton, infatti, l'accusa di terrorismo ha sostituito, a detta di Blum, quella di comunismo, ed \u00e8 usata con lo stesso criterio distintivo utile ad individuare quegli individui e quegli Stati che in qualsiasi forma contrastano gli interessi economici e geostrategici statunitensi. Tale accusa permette oggi agli USA di bombardare, come atto legittimo, gli edifici e le infrastrutture governativi di quei paesi che offrono rifugio a terroristi.\nAnche il tenore dell'intervento di Michael Parenti non si discosta da quello di un'aggressiva polemica contro la gestione della politica estera da parte delle amministrazioni presidenziali. L'argomento di Parenti - uno degli intellettuali radical pi\u00f9 noti e accesi nel panorama culturale statunitense di questi anni - \u00e8 comunque quello dell'uso di una straordinaria campagna ideologico-propagandistica utilizzata in patria e all'estero dalla Casa Bianca per manipolare l'opinione pubblica e distorcere i valori fondamentali della democrazia e della libert\u00e0. La politica americana verso Cuba non sarebbe quindi dettata dalla difesa della libert\u00e0 contro un regime dittatoriale, ma dalla pura e semplice difesa dei valori del capitalismo globale, messo in crisi dal modello cubano che ha infiltrato, in Sudamerica, forti elementi di destabilizzazione. In quest'ottica, i ripetuti tentativi di Fidel Castro di giungere a una normalizzazione dei rapporti politici con gli Stati Uniti andrebbero contro gli stessi interessi americani, che invece prevedono l totale annientamento del modello castrista e il puro e semplice ritorno a una Cuba colonizzata agli interessi economici degli investitori americani."}
{"id": "595847", "revid": "125626999", "url": "https://it.wikipedia.org/wiki?curid=595847", "title": "Strada statale 39 del Passo di Aprica", "text": "La strada statale 39 del Passo di Aprica (SS 39) \u00e8 una strada statale che collega la Valtellina (SO) alla Val Camonica (BS) tramite l'omonimo passo.\nStoria.\nLa strada statale 39 venne istituita nel 1928 con il seguente percorso: \"Tresenda - Aprica - Edolo.\"\nPercorso.\nHa origine a Tresenda dalla strada statale 38 dello Stelvio e, toccando i comuni di Villa di Tirano, Aprica e Corteno Golgi, termina a Edolo (BS), innestandosi nella strada statale 42 del Tonale e della Mendola, dopo un percorso di 29,080\u00a0km.\nIl passo si trova ad un'altezza di e ci\u00f2 la rende la pi\u00f9 agevole via di comunicazione tra le due grandi valli alpine lombarde. Le alternative sono, infatti, il Passo del Mortirolo () e il Passo di Gavia (), che sono soggetti a chiusure invernali e presentano tracciati molto pi\u00f9 impegnativi.\nNel corso del 2008 sono stati effettuati interventi migliorativi dell'ANAS sul versante valtellinese (allargamento zona Valmane), mentre nel 2012 e nel 2013 sono stati aperti due tratti di nuova galleria sul versante camuno per bypassare, rispettivamente, il Corno Tagliato e il torrente San Sebastiano in comune di Edolo e la strettoia all'ingresso di Corteno Golgi.\nI lavori di costruzione della strada iniziarono nel 1848 su iniziativa del governo austriaco del Regno Lombardo Veneto per poter evitare il passo dello Stelvio, impraticabile per molti mesi l'anno. La strada fu progettata da Giovanni Donegani, figlio di Carlo Donegani progettista delle strade dei passi dello Stelvio (SS 38) e dello Spluga (SS 36), basandosi sui rilievi effettuati dal padre. La strada fu terminata dagli Austriaci proprio alla vigilia della II Guerra d'Indipendenza, che li avrebbe definitivamente cacciati dalla Lombardia."}
{"id": "595851", "revid": "6923", "url": "https://it.wikipedia.org/wiki?curid=595851", "title": "Swissmetal Boillat", "text": "Swissmetal Boillat SA fa parte del gruppo Swissmetal. Il gruppo Swissmetal \u00e8 un gruppo di aziende specializzate nello sviluppo, produzione e vendita di semilavorati in rame ed altri metalli, in particolare ottone, destinati principalmente ai settori dell'elettronica, automobilistica, ufficio e orologeria, nonch\u00e9 dell'aviazione e delle telecomunicazioni.\nL'azienda \u00e8 stata fondata a Reconvilier, nel Canton Berna, nel 1855 con il nome di Soci\u00e9t\u00e9 Bueche-Boillat &amp; Cie. Nel 2005, occupava 350 collaboratori. Fa parte del gruppo Swissmetal, che possiede inoltre un sito di produzione a Dornach, nel canton Soletta e un altro a L\u00fcdenscheid, in Germania (Busch-J\u00e4ger - Metallwerk GmbH)."}
{"id": "595862", "revid": "339392", "url": "https://it.wikipedia.org/wiki?curid=595862", "title": "Swissmetal", "text": ""}
{"id": "595873", "revid": "287204", "url": "https://it.wikipedia.org/wiki?curid=595873", "title": "Cane da pastore di Tatra", "text": "Il cane da pastore di Tatra (chiamato anche \"Polski Owczarek Podhala\u0144ski\" o \"Tatra Shepherd Dog\"), \u00e8 una razza canina di origine polacca riconosciuta dalla FCI (Standard N. 252, Gruppo 1, Sezione 1). \n\u00c8 una razza canina selezionata nella regione montuosa della Polonia meridionale, con la funzione di custode del gregge. Si tratta dunque non di un pastore-conduttore, ma di un pastore-guardiano, come il Pastore Maremmano-abruzzese, con il quale condivide numerosi tratti fisici e caratteriali, appartenendo entrambi al gruppo dei Grandi Cani Bianchi, diffusi in numerosi paesi europei e centro asiatici.\nLa forte riduzione dell'attivit\u00e0 pastorale ne ha ridotto la diffusione nelle campagne, ma la razza \u00e8 stata rivalutata come ottimo guardiano di case e propriet\u00e0 in genere.\nNel 1967 la razza \u00e8 stata riconosciuta ufficialmente dalla FCI.\nDescrizione.\nLa coda \u00e8 inserita non troppo alta. In azione \u00e8 rialzata sopra il dorso. a riposo raggiunge il garretto e pu\u00f2 incurvarsi. Il colore accettato \u00e8 il bianco uniforme. Indesiderabili eventuali macchioline color crema. Pelo corto e denso sul muso e sugli arti. Lungo, denso, diritto o leggermente ondulato sul resto del corpo. Abbondante sottopelo. Gli occhi sono di media grandezza, disposti di traverso e di colore marrone scuro. Le orecchie sono spesse, triangolari e ben ricoperte di pelo. La testa \u00e8 asciutta e proporzionale al corpo. Cranio leggermente convesso. Stop ben marcato. Muso robusto ma che si affina verso il tartufo. I piedi sono Ovali, a forma di pugno relativamente grande.\nCarattere.\nCane di grande temperamento, mostra subito una viva intelligenza. \u00c8 infatti molto precoce, non ha difficolt\u00e0 a capire il ruolo che deve rivestire nella famiglia ed \u00e8 tempestivo nell'eseguire tutti i comandi che gli vengono impartiti. Energico ed equilibrato, verso gli estranei \u00e8 naturalmente diffidente ma mai aggressivo, a meno che le circostanze non lo impongano. Tollerante con gli altri animali, difficilmente sopporta l'ingresso nel suo territorio di altri cani: in questo caso pu\u00f2 arrivare a mostrare una spiccata dominanza con conseguenti atteggiamenti aggressivi. \nCure.\nSi deve prestare molta attenzione alla pulizia delle orecchie per evitare che vi si possano annidare pericolosi parassiti portatori di malattie anche gravi. Per il resto \u00e8 un cane molto rustico che non richiede nessuna particolare cura e che non ha problemi a dormire all'aperto anche con climi rigidi. \nConsigli.\nNella scelta del cucciolo \u00e8 bene affidarsi a un allevatore serio e specializzato che offra soggetti frutto esclusivamente di un'attenta selezione e di un'adeguata socializzazione. Data la notevole mole, difficilmente si adatta a vivere in un appartamento o comunque una casa senza giardino. Se pu\u00f2 avere a disposizione qualche metro quadro di verde si sente infatti pi\u00f9 a suo agio, oltre a poter svolgere al meglio il suo tradizionale ruolo di guardiano. Ha un carattere forte e deciso che richiede pazienza e fermezza nella sua educazione: al proprietario che sa affermarsi come leader carismatico offre un attaccamento e una fedelt\u00e0 senza pari. Sotto il profilo caratteriale, \u00e8 sempre meglio cuccioli che non siano figli di soggetti troppo aggressivi o, al contrario, dal temperamento troppo timido.\nDiffusione.\nNel 2004 sono stati iscritti 4 cuccioli ai libi genealogici ENCI, ma in molti anni non ne \u00e8 stato venduto nessun soggetto."}
{"id": "595898", "revid": "1869172", "url": "https://it.wikipedia.org/wiki?curid=595898", "title": "Asker", "text": "Asker \u00e8 un comune norvegese della contea di Viken, situato nella periferia di Oslo.\nNel suo territorio si trova il villaggio di Hvalstad. \u00c8 famosa per aver ospitato la prima IKEA fuori dalla Svezia.\nLa citt\u00e0 \u00e8 il luogo di nascita del capo di Governo delle isole Svalbard, Pet Sefland; \u00e8, inoltre, il luogo dove \u00e8 vissuto con la famiglia d'origine, fino alla fuga a Londra alla ricerca del successo, Morten Harket, degli a-ha."}
{"id": "595914", "revid": "57342", "url": "https://it.wikipedia.org/wiki?curid=595914", "title": "Ettore Conti di Verampio", "text": "Biografia.\nNacque da Carlo Conti e Giuseppina Palazzoli il 24 aprile 1871 in Corso Venezia a Milano nella casa vicina ai Giardini Pubblici.\nDopo aver insegnato Scienza delle costruzioni al Politecnico di Milano, per circa un quarto di secolo si dedic\u00f2 allo sviluppo della nascente industria elettrica. Fond\u00f2 nel 1901, e diresse fino al 1926, la Societ\u00e0 per Imprese Elettriche Conti &amp; C.; questa impresa fu la prima in Italia a realizzare trasporti di energia elettrica a grandi distanze, a utilizzare grandi cadute d'acqua e ad attuare lo sfruttamento completo di un bacino.\nNegli anni 1918-1919 fu Sottosegretario per la Liquidazione delle Armi e Munizioni presso il Ministero del Tesoro e dal 1919 fu senatore nelle file dei conservatori. Nel 1920 presiedette la missione italiana per il Caucaso e nel 1922 partecip\u00f2 alla \"Conferenza di Genova\". Nel 1919 venne nominato Senatore da Vittorio Emanuele III. Dal 1920 al 1922 presiedette la Confindustria, l'Associazione fra le Societ\u00e0 Italiane per Azioni (Assonime), l'Agip e la Ch\u00e2tillon. Nel 1921 viene nominato presidente della Societ\u00e0 d'Incoraggiamento d'Arti e Mestieri, una delle pi\u00f9 longeve e feconde istituzioni italiane volte alla promozione della tutela dei mestieri utili e la formazione come leva di sviluppo sociale e individuale.\nNel 1925 espresse il suo voto contrario ai pieni poteri a Mussolini. Nel 1926 Conti lasci\u00f2, in modo un po' traumatico, la conduzione della Societ\u00e0 per Imprese Elettriche Conti e divenne, in aprile, presidente dell'appena costituita Agip, carica che lasci\u00f2 dopo un solo biennio, adducendo a motivo i numerosi incarichi societari assunti nell'interesse della BCI (Banca Commerciale Italiana), specialmente dopo la morte dell'altro vicepresidente Pietro Fenoglio. Fu nominato Cavaliere del lavoro nel 1931.\nNel 1927 si scagli\u00f2 contro la politica economica, e fece un discorso contro la quota 90 di Mussolini. Iscrittosi al Partito Nazionale Fascista nel 1932, Conti sostanzialmente ader\u00ec alle finalit\u00e0 politiche e corporative del regime, ma si tratt\u00f2 indubbiamente di un'adesione non poco critica rispetto ad alcune importanti scelte di politica economica. Tuttavia godette di una particolare considerazione da parte del Duce, tanto che nel 1928-1929 Conti ne accompagn\u00f2 la figlia Edda Mussolini durante l'XI crociera della Lega navale italiana approdata in India.\nNel 1937 incontr\u00f2 a Berlino Hermann G\u00f6ring e Adolf Hitler a un congresso della Camera di Commercio Internazionale.\nNel maggio-giugno 1938 fu a capo, con la carica di Ambasciatore straordinario, della Missione Economica italiana, inviata in Giappone e Manchukuo per creare saldi rapporti economico-commerciali col nuovo alleato asiatico e sigl\u00f2 un importante accordo assieme all'ambasciatore italiano Giacinto Auriti e al generale Kazushige Ugaki. Nel 1945 sub\u00ec l'epurazione e nel 1949-1950 divenne presidente del Rotary Club dell'Italia. Il 13 dicembre 1972 muore a 101 anni nella Casa degli Atellani di Corso Magenta a Milano."}
{"id": "595916", "revid": "1480390", "url": "https://it.wikipedia.org/wiki?curid=595916", "title": "Genootskaap van Regte Afrikaners", "text": "La Genootskap van Regte Afrikaners (in afrikaans \"Associazione dei veri afrikaner\") fu un'associazione culturale sudafricana fondata alla fine del XIX secolo con l'obiettivo di promuovere la lingua afrikaans proteggendola dalla \"corruzione\" conseguente al contatto con altri idiomi e culture.\nStoria.\nPadre spirituale dell'associazione era Arnoldus Pannevis, un insegnante, che era stato il primo a denunciare il fatto che i sudafricani di origine olandese parlavano una lingua contaminata da influenze di lingue europee, africane (come quella khoisan) e asiatiche (come il malese dei Cape Malay).\nFondatori dell'associazione furono Gideon Malherbe, l'immigrato olandese C.P. Hoogenhout, D.F. du Toit (soprannominato \"Dokter\", il Dottore), il giornalista Daniel Francois du Toit (soprannominato \"Oom Lokomotief\", \"lo zio locomotiva\"), suo fratello il reverendo Stephanus Jacobus du Toit, August Ahrbeck, Petrus Malherbe e S. G. du Toit. Tutti, tranne Hoogenhout e Ahrbeck, erano parenti.\nL'associazione fu fondata il 14 agosto 1875 nella citt\u00e0 di Paarl, nell'odierna provincia del Capo occidentale. A partire dal 15 gennaio 1876 l'associazione pubblic\u00f2 il primo giornale in afrikaans, \"Die Afrikaanse Patriot\" (\"Il patriota afrikaans\"), ribattezzato \"Paarl Post\" nel 1905. Oltre al giornale, l'associazione pubblic\u00f2 numerose altre opere in lingua afrikaans, inclusa una storia del Sudafrica scritta da Stephanus Jacobus du Toit e la Bibbia.\nIn seguito, l'associazione si fuse con la Zuidafrikaansche Boeren Beschermings Vereeniging (\"Societ\u00e0 per la difesa dei boeri del Sudafrica\") dando vita al partito Afrikanerbond, il cui scopo era quello di rappresentare nell'Assemblea rappresentativa provinciale gli interessi dei boeri rimasti nella Provincia del Capo.\nIl Museo della lingua afrikaans di Paarl, aperto il 14 agosto 1975, ha sede in quella che fu la casa di Gideon Malherbe."}
{"id": "595917", "revid": "2519", "url": "https://it.wikipedia.org/wiki?curid=595917", "title": "Aurskog-H\u00f8land", "text": "Aurskog-H\u00f8land \u00e8 un comune norvegese della contea di Viken."}
{"id": "595919", "revid": "123372355", "url": "https://it.wikipedia.org/wiki?curid=595919", "title": "Gabrovo", "text": "Gabrovo (pronuncia: \"G\u00e0brovo\", , in bulgaro: \"\u0413\u0430\u0431\u0440\u043e\u0432\u043e\") \u00e8 una citt\u00e0 della Bulgaria, centro amministrativo del distretto di Gabrovo. La citt\u00e0 \u00e8 situata ai piedi dei Monti Balcani, nella valle del fiume Jantra, ed \u00e8 nota come capitale internazionale dell'umorismo e della satira ed in Bulgaria per il Revival Nazionale dell'Architettura Bulgara. Gabrovo \u00e8 nota inoltre come la citt\u00e0 pi\u00f9 lunga della Bulgaria, estendendosi per oltre 25\u00a0km lungo lo Jantra, raggiungendo al massimo il chilometro di larghezza. Vicino a Gabrovo, sui monti Balcani, si trova il centro geografico della Bulgaria, presso la localit\u00e0 di Uzana.\nStoria.\nLa zona intorno a Gabrovo, abitata fin dal neolitico, acquis\u00ec una rilevanza economica dopo che Veliko T\u0103rnovo divenne capitale del secondo impero bulgaro nel XII secolo. L'artigianato ed il commercio prosperarono, favoriti dalla vicinanza sia alla capitale, sia ai passi dei monti Balcani. La citt\u00e0 nel medioevo era un piccolo villaggio di poco pi\u00f9 di 100 abitazioni.\nSecondo la leggenda pi\u00f9 diffusa Gabrovo venne fondata da un giovane maniscalco di nome Ra\u010do, accanto al cui focolare crebbe un carpino (in bulgaro \u0433\u0430\u0431\u044a\u0440, \"gab\u0103r\"), dal quale la localit\u00e0 prese il nome.\nDopo l'invasione ottomana del XIV secolo, la situazione demografica di Gabrovo cambi\u00f2 significativamente, poich\u00e9 era l'unico insediamento in una zona considerabilmente larga e un punto d'attrazione per i bulgari in fuga dalla capitale conquistata e dalle fortezze vicine. Si trasform\u00f2 da villaggio in cittadina (\"palanka\") e cominci\u00f2 a svilupparsi come centro culturale, economico e spirituale.\nDurante la dominazione ottomana i ricchi mercanti investivano una grande quantit\u00e0 di risorse nella pianificazione pubblica della cittadina. La prima scuola laica bulgara, il liceo Aprilov, venne fondato a Gabrovo nel 1835 con l'aiuto economico di Vasil Aprilov e di Nikolaj Palauzov. Gabrovo venne ufficialmente proclamata citt\u00e0 dalle autorit\u00e0 ottomane nel maggio del 1860.\nPoco prima della liberazione della Bulgaria nel 1878, Gabrovo divenne un centro industriale sulla base delle proprie tradizioni economiche. Emersero compagnie a fondo comune, vennero costruite fabbriche, suggerendo cos\u00ec il nuovo soprannome di \"Manchester bulgara\".\nCultura.\nConosciuta internazionalmente come un centro dell'umorismo e della satira, Gabrovo ha due teatri, il teatro melodrammatico Ra\u010do Stojanov e un teatro dei burattini, la \"Casa dell'umorismo e della satira\", che serve da istituto culturale, un centro dell'arte comica che funge da museo e galleria. C'\u00e8 inoltre un cinema, il Cinema Aleko, e vari musei e memoriali in citt\u00e0 e nei dintorni, come il \"Complesso architettonico-etnografico dell'Et\u0103r\" ed il Museo dell'Educazione al Liceo Aprilov. Un planetario \u00e8 in fase di costruzione.\nI gabrovesi sono famosi per le barzellette e gli scherzi. Chiamano la propria citt\u00e0 \"il centro dell'umorismo mondiale\"; il resto della popolazione bulgara considera i gabrovesi eccessivamente tirchi (come gli italiani pensano dei genovesi e dei lucchesi), e gli abitanti sono spesso soggetto delle barzellette bulgare, in cui \u00e8 spesso posta al centro la rivalit\u00e0 tra Gabrovo e la vicina citt\u00e0 di Sevlievo.\nL'asteroide 2206 Gabrova, scoperto il 1\u00ba aprile 1976 dall'astronomo sovietico Nikolaj Stepanovi\u010d \u010cernych \u00e8 stato nominato cos\u00ec in onore della citt\u00e0 di Gabrovo.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "595922", "revid": "181699", "url": "https://it.wikipedia.org/wiki?curid=595922", "title": "Distretto di Bardejov", "text": "Il distretto di Bardejov (\"okres Bardejov\") \u00e8 un distretto della regione di Pre\u0161ov, nella Slovacchia orientale.\nFino al 1918, il distretto faceva parte della contea ungherese di \u0160ari\u0161.\nSuddivisione amministrativa.\nIl distretto \u00e8 composto da 1 citt\u00e0 e 85 comuni:"}
{"id": "595927", "revid": "1318658", "url": "https://it.wikipedia.org/wiki?curid=595927", "title": "Moschea Ferhadija (Banja Luka)", "text": "La moschea di Ferhat-Pasha (Bosniaco: Ferhat-pa\u0161ina d\u017eamija), conosciuta anche come moschea Ferhadija, \u00e8 una moschea ottomana della citt\u00e0 di Banja Luka, in Bosnia-Erzegovina.\nLa moschea, costruita nel 1579 nel classico stile ottomano, \u00e8 annoverata tra i maggiori esempi dell'architettura islamica della Bosnia ed Erzegovina del XVI secolo ed \u00e8 stata commissionata dal Sanjak-Bey bosniaco Ferhat-pa\u0161a Sokolovi\u0107. L'autore principale, anonimo, fu allievo di Mimar Sinan.\nIl complesso della moschea Ferhadija includeva inoltre tre piccoli mausolei adiacenti in cui riposavano le tombe del committente e della nipote, Safi-kaduna. Vi si trovavano inoltre una fontana, chiamata Shaderwan, una staccionata in pietra e ferro battuto e un piccolo cimitero sul retro. In seguito fu aggiunta al complesso una torre con orologio. Come d'abitudine per le strutture di questo tipo in Bosnia la moschea era di piccole dimensioni, lunga 14 metri e larga 18, quanto l'altezza della cupola principale. La moschea fu inserita nel 1950 nel patrimonio culturale della Bosnia Erzegovina e come tale fu protetta dall'UNESCO fino alla sua distruzione, avvenuta nel 1993. Il sito e le rovine della moschea sono considerate attualmente monumento nazionale della Bosnia Erzegovina.\nLa moschea fu parzialmente distrutta per mezzo di esplosivi il 7 maggio 1993 e venne in seguito demolita. Il primo bombardamento della moschea fu messo in atto dalle autorit\u00e0 della Republika Srpska come parte di una campagna di pulizia etnica, come provato dal Tribunale penale internazionale per l'ex-Jugoslavia nel verdetto su Radoslav Br\u0111anin. La successiva demolizione fu organizzata dalle stesse autorit\u00e0 e incluse la distruzione dell'intero complesso Ferhadija. I resti furono portati alla discarica mentre alcune pietre e ornamenti vennero ridotti in frammenti e usati per appianare una zona che venne in seguito adibita a parcheggio. Alcune settimane dopo la distruzione di Ferhadija venne distrutto anche il vicino orologio chiamato Sahat-Kula. La moschea Ferhadija fu una delle 16 che vennero distrutte nella citt\u00e0 di Banja Luka durante la guerra di Bosnia che dur\u00f2 dal 1992 al 1995. La distruzione della moschea Ferhadija \u00e8 stata recentemente citata dalla parte bosniaca di fronte alla Tribunale penale internazionale, nell'ambito del caso sul genocidio bosniaco, come elemento di pulizia etnica e genocidio messo in atto dalle autorit\u00e0 della Republika Srpska durante la guerra di Bosnia.\nIl 7 maggio 2001 la cerimonia di posa della prima pietra per la ricostruzione della moschea fu interrotta dalla violenza di un gruppo di nazionalisti serbi che aggredirono i partecipanti all'evento e incendiarono alcuni macchinari del cantiere. Ci\u00f2 rallent\u00f2 l'avvio dei lavori, che tuttavia cominciarono e portarono all'inaugurazione della rinata moschea Ferhadija il 7 maggio 2016, 23 anni dopo la sua distruzione."}
{"id": "595931", "revid": "110157", "url": "https://it.wikipedia.org/wiki?curid=595931", "title": "Enebakk", "text": "Enebakk \u00e8 un comune norvegese della contea di Viken."}
{"id": "595932", "revid": "181699", "url": "https://it.wikipedia.org/wiki?curid=595932", "title": "Distretto di Gelnica", "text": "Il distretto di Gelnica (\"okres Gelnica\") \u00e8 un distretto della regione di Ko\u0161ice, nella Slovacchia orientale.\nFino al 1918, il distretto era diviso tra le contee ungheresi di Spi\u0161, e di Gemer a Malohont.\nSuddivisione amministrativa.\nIl distretto \u00e8 composto da 1 citt\u00e0 e 19 comuni:"}
{"id": "595936", "revid": "465169", "url": "https://it.wikipedia.org/wiki?curid=595936", "title": "Monti Balcani", "text": " I Monti Balcani (in bulgaro e serbo \"St\u00e0ra planin\u00e0\", \"Montagne Vecchie\", in cirillico: \u0421\u0442\u0430\u0440\u0430 \u043f\u043b\u0430\u043d\u0438\u043d\u0430, pronuncia bulgara: ; pronuncia serba: ) sono un sistema montuoso situato nella parte centrale della Penisola balcanica tra Bulgaria e Serbia. La cima pi\u00f9 alta \u00e8 il monte Botev con 2.376 metri.\nGeologia.\nSi sono formati durante l\u2019orogenesi alpina nel Terziario e hanno in genere forme accidentate, soprattutto nella sezione occidentale e centrale, con cime che superano i 2000\u00a0m. La parte orientale \u00e8 costituita prevalentemente da calcari, marne, arenarie e conglomerati del Cretacico e del Cenozoico. Le stesse rocce sono presenti anche nella parte occidentale, dove rivestono un nucleo scistoso-cristallino."}
{"id": "595937", "revid": "1543377", "url": "https://it.wikipedia.org/wiki?curid=595937", "title": "Stephanus Jacobus du Toit", "text": "Viene considerato uno dei padre della lingua afrikaans; fu membro fondatore della Genootskaap van Regte Afrikaners (\"associazione dei veri afrikaner\"), che si proponeva di proteggere e coltivare tale lingua. Fu anche editore del primo quotidiano in lingua afrikaans, \"Die Afrikaanse Patriot\" (che nel 1905 divenne \"Paarl Post\").\nPubblic\u00f2 un saggio intitolato \"Die Geskiedenis van ons Land in die Taal van ons Volk\" (\"Storia della nostra terra nella lingua del nostro popolo\"), nel quale sosteneva che gli afrikaner erano un popolo distinto con una loro patria, cio\u00e8 il Sudafrica, e che essi erano esecutori di una speciale missione civilizzatrice assegnata loro direttamente da Dio.\nSuo figlio Jacob Daniel du Toit (Paarl, 21 febbraio 1877 - Potchefstroom, 1\u00ba luglio 1953), conosciuto con lo pseudonimo di \"Totius\", fu anch'egli un pioniere della lingua Afrikaans e fu il primo a tradurre in afrikaans la Bibbia."}
{"id": "595938", "revid": "181699", "url": "https://it.wikipedia.org/wiki?curid=595938", "title": "Distretto di Humenn\u00e9", "text": "Il distretto di Humenn\u00e9 (\"okres Humenn\u00e9\") \u00e8 un distretto della regione di Pre\u0161ov, nella Slovacchia orientale.\nPrima del 1918, la maggior parte dell'attuale distretto faceva parte della contea ungherese di Zempl\u00edn, eccetto un'area a est di Por\u00fabka nei Monti Vihorlat (\"Vihorlatsk\u00e9 vrchy\") che faceva parte della contea di Ung.\nSuddivisione amministrativa.\nIl distretto \u00e8 composto da 1 citt\u00e0 e 61 comuni:"}
{"id": "595944", "revid": "15128", "url": "https://it.wikipedia.org/wiki?curid=595944", "title": "Stara planina", "text": ""}
{"id": "595946", "revid": "110157", "url": "https://it.wikipedia.org/wiki?curid=595946", "title": "Fet (Norvegia)", "text": "Fet \u00e8 un ex comune norvegese della contea di Akershus. Dal 1\u00ba gennaio 2020 fa parte del comune di Lillestr\u00f8m."}
{"id": "595947", "revid": "181699", "url": "https://it.wikipedia.org/wiki?curid=595947", "title": "Distretto di Krupina", "text": "Il distretto di Krupina (\"okres Krupina\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, il distretto era nella contea ungherese di Hont.\nSuddivisione amministrativa.\nIl distretto \u00e8 composto da 2 citt\u00e0 e 34 comuni:"}
{"id": "595950", "revid": "77358", "url": "https://it.wikipedia.org/wiki?curid=595950", "title": "S.S. Pio X", "text": ""}
{"id": "595956", "revid": "767487", "url": "https://it.wikipedia.org/wiki?curid=595956", "title": "Gjerdrum", "text": "Gjerdum \u00e8 un comune norvegese della contea di Viken. Gjerdrum confina con i comuni di Nannestad, Nittedal, Ullensaker, Skedsmo e S\u00f8rum. Il centro amministrativo del comune \u00e8 il villaggio di Ask.\nGeografia fisica.\nTerritorio.\nL'area \u00e8 nota per la cosiddetta \"argilla rapida\", un tipo di argilla che pu\u00f2 cambiare forma velocemente da solida a liquida, che causa diverse frane nella regione.\nStoria.\nGjerdrum venne istituito come comune il 1 \u00b0 gennaio 1838. Il comune prende il nome dalla vecchia fattoria Gjerdrum (norreno: Ger\u00f0arvin). \u00c8 una parola composta dal genitivo di un fiume chiamato Ger\u00f0 e da \u00e8 vin, traducibile come prato o pascolo. Il nome del fiume deriva dalla parola norvegese gar\u00f0r che significa recinto. Il significato \u00e8 \"il fiume la cui funzione \u00e8 un recinto (o un confine)\".\nIl 30 dicembre 2020 nel centro abitato di Ask si \u00e8 verific\u00f2 un'improvvisa frana di argilla. Lo smottamento cre\u00f2 una frattura nel terreno di 700 metri per 300 metri. Il fango travolse diverse abitazioni, alcune delle quali caddero nella voragine. Nel disastro mor\u00ec una persona, dieci rimasesro ferite (di cui una gravemente) e dodici furono disperse. Mille persone vennero evacuate dal villaggio.\nGjerdrum ospita circa 6.000 persone (2011). Il comune \u00e8 tra i paesi in pi\u00f9 rapida crescita in Norvegia, grazie alla posizione tra Oslo e l'aeroporto di Oslo, Gardermoen. Lo sviluppo ha avuto luogo principalmente ai margini della foresta verso Romeriks\u00e5sen, con la costruzione di case per lo pi\u00f9 unifamiliari, ma a partire dagli anni novanta del XX secolo sono stati costruiti diversi fabbircati civili nel centro comunale di Ask.\nEconomia.\nNegli anni cinquanta del XX secolo inizi\u00f2 un processo per livellare il terreno al fine di sviluppare l'agricoltura. In precedenza sulla gran parte delle zone oggi coltivabili non potevano essere impiegati macchinari agricoli. I terreni sono per lo pi\u00f9 utilizzati per la coltivazione del grano. Nel campo della zootecnia, la produzione di latte \u00e8 particolarmente importante. La maggior parte delle foreste presenti appartiene allo Stato.\nUna delle prime industrie ad essere impiantate \u00e8 stata la centrale elettrica di Horka. La produzione di energia \u00e8 stata interrotta nel 1954.\nNel 2019, su 3.627 persone, 805 erano impiegate a Gjerdrum, mentre 1.080 lavoravano nella capitale norvegese, Oslo distante circa 25 chilometri. Inoltre, molti residenti si recavano a per lavoro a Skedsmo, Ullensaker e L\u00f8renskog.\nI tumuli funerari di Torshov.\nNella localit\u00e0 di Torshov sono stati individuati 16 tumuli funerari di tipo rotondo e lungo risalenti all'et\u00e0 del ferro. Questi sono distribuiti in sei luoghi e sono ben conservati."}
{"id": "595959", "revid": "5695", "url": "https://it.wikipedia.org/wiki?curid=595959", "title": "Centauri", "text": ""}
{"id": "595962", "revid": "15128", "url": "https://it.wikipedia.org/wiki?curid=595962", "title": "Montagne balcaniche", "text": ""}
{"id": "595963", "revid": "117136170", "url": "https://it.wikipedia.org/wiki?curid=595963", "title": "Scienza doppia H", "text": "Scienza doppia H \u00e8 il secondo album in studio del gruppo musicale Colle der Fomento, pubblicato nel 1999 dalla Mandibola Records.\nIl disco.\n\"Scienza doppia H\" vede le produzioni affidate a Ice One ad esclusione di \"Toro scatenato\" prodotta da Danno e \"Outro\" prodotta da Phella, mentre sulle tracce si alternano i due MC del gruppo Danno e Masito, oltre alle collaborazioni di Esa ed Electro Disciples. Inoltre Ice One presta la propria voce agli ultimi tre brani del disco, \"Scienza doppia H\", \"King Kong Vs Godzilla\" e \"Il tuo diavolo\", che conferma le sue ottime doti di MC oltre che di DJ.\nSe \"Odio pieno\" si era rivelato come un prodotto tipicamente hardcore, \"Scienza doppia H\" rivela la maturit\u00e0 artistica del gruppo in fatto di tematiche e stile, pur non facendone perdere la coerenza presente nel lavoro precedente."}
{"id": "595964", "revid": "767487", "url": "https://it.wikipedia.org/wiki?curid=595964", "title": "3 for 1", "text": "3 for 1 \u00e8 una raccolta del gruppo statunitense dei Kyuss, pubblicata nel 2000 dalla WEA. Il disco raccoglie i tre album del gruppo prodotti da Chris Goss, e precisamente \"Blues for the Red Sun\" (1992), \"Welcome to Sky Valley\" (1994) e \"...and the Circus Leaves Town\" (1995). La raccolta \u00e8 stata pubblicata in edizione limitata speciale da collezione, con una confezione particolarmente curata."}
{"id": "595965", "revid": "121861381", "url": "https://it.wikipedia.org/wiki?curid=595965", "title": "Rugby Parabiago", "text": "Il Rugby Parabiago, gi\u00e0 Unione Sportiva Rugby Parabiago, \u00e8 un club italiano di rugby a 15 con sede a Parabiago, in provincia di Milano.\nLa storia della squadra ha origine nel 1945, quando Leonardo Sega e Tolmino Puggioli, provenienti dal , iniziarono a lavorare al progetto di creare una squadra di rugby nel comune di Parabiago. I colori sociali rosso-blu vengono scelti ricalcando quelli storici del capoluogo emiliano e, dopo tre anni, nel 1948 la Societ\u00e0 si affilia ufficialmente alla Federazione Italiana Rugby.\nIl club ha militato per tre stagioni consecutive nella massima divisione del campionato nazionale, nella seconda met\u00e0 degli anni cinquanta, nelle stagioni di serie A: 1956-57, 1957-58 e 1958-59.\nNel 2010 si \u00e8 costituita la squadra femminile di rugby a 7, impegnata nella Coppa Italia di categoria; nella stagione sportiva 2017-18 ha vinto il titolo nazionale.\nA partire dal 2017 il Rugby Parabiago prova a costituire in collaborazione con altre societ\u00e0 della zona una squadra femminile di rugby a 15. Gli sforzi si concretizzano nel 2019, quando - in collaborazione con l'ASD Mastini Rugby 2007 di Opera - si forma la squadra denominata \"Le Mastine Rugby Parabiago\", che disputa la stagione 2019-2020 nel Girone 2 del campionato di Serie A.\nTornei internazionali.\nL'S.S.D. Rugby Parabiago organizza ogni anno:\nInoltre allo \"Stadio R. Venegoni\", si giocano le partite casalinghe della Nazionale Italiana Under 16, valevoli per il \"Torneo Sei Nazioni\".\nNel 2007, teatro il medesimo stadio, si sono svolte per la prima volta in Parabiago, le partite in casa della Nazionale Italiana Under 21 per il \"Sei Nazioni\"."}
{"id": "595966", "revid": "339392", "url": "https://it.wikipedia.org/wiki?curid=595966", "title": "'n Sync", "text": ""}
{"id": "595971", "revid": "1442080", "url": "https://it.wikipedia.org/wiki?curid=595971", "title": ".nato", "text": ".nato \u00a0era un dominio di primo livello generico introdotto alla fine degli anni ottanta appositamente per la NATO. Poco dopo \u00e8 stato creato .int \u00a0per le organizzazioni internazionali, ed il sito della NATO \u00e8 passato al dominio .nato.int. Non pi\u00f9 usato, questo dominio \u00e8 stato cancellato nel 1996."}
{"id": "595972", "revid": "1799663", "url": "https://it.wikipedia.org/wiki?curid=595972", "title": "Equazioni cardinali dei sistemi", "text": ""}
{"id": "595973", "revid": "1906976", "url": "https://it.wikipedia.org/wiki?curid=595973", "title": "Qoppa", "text": "La lettera qoppa, in italiano anche coppa (pronuncia ), maiuscolo ', minuscolo ' \u2014 le cui versioni arcaiche sono rispettivamente \u03d8 e \u03d9 \u2014 \u00e8 una lettera arcaica dell'alfabeto greco, in cui concorreva con kappa nella trascrizione del fonema /k/ davanti alle vocali posteriori, uso che fu imitato dal latino arcaico. In seguito la kappa si generalizz\u00f2 e il segno della qoppa rimase in uso solo per indicare graficamente il numero 90. La sua origine si fa risalire alla lettera fenicia qof, un'occlusiva uvulare sorda /q/. Presente nell'alfabeto greco arcaico di Thera, nell'alfabeto orientale di Corinto e nell'alfabeto occidentale della Beozia, il qoppa scompare nell'alfabeto ionico se non come segno numerico. Da una evoluzione del qoppa degli alfabeti greci occidentali della Magna Grecia, tramite l'etrusco, deriva la Q latina."}
{"id": "595974", "revid": "161374", "url": "https://it.wikipedia.org/wiki?curid=595974", "title": "Pattuglia acrobatica", "text": ""}
{"id": "595975", "revid": "633110", "url": "https://it.wikipedia.org/wiki?curid=595975", "title": "75 mm Mle. 1897", "text": "Il cannone 75\u00a0mm Mle. 1897 (\"canon de 75 mm Mod\u00e8le 1897\") \u00e8 stata un pezzo di artiglieria campale progettato e immesso in servizio nell'Esercito francese a partire dal 1897. Costitu\u00ec il pilastro dell'artiglieria francese per decenni e venne considerato il pi\u00f9 moderno ed efficace cannone campale dell'epoca. Caratterizzato dalla grande mobilit\u00e0, dalla notevole precisione e soprattutto dalla elevata cadenza di tiro consentita dal rivoluzionario sistema di rinculo idro-pneumatico, il cannone da 75\u00a0mm raggiunse una fama quasi leggendaria in tutto il mondo, assicurando all'inizio della prima guerra mondiale la superiorit\u00e0 all'artiglieria campale francese.\nDato che, grazie al suo sistema di rinculo, il cannone non necessitava di essere riposizionato dopo ogni colpo, i serventi potevano riprendere il fuoco non appena il cannone ritornava nella sua posizione di partenza dopo il tiro. In condizioni tipiche, il 75\u00a0mm francese poteva sparare quindici colpi al minuto sull'obiettivo fino a circa 8.500 metri. La sua cadenza di tiro poteva avvicinarsi ai trenta colpi al minuto per brevi periodi e con artiglieri particolarmente esperti e addestrati; questi ritmi di fuoco superavano quelli raggiungibili dai pi\u00f9 moderni fucili a retrocarica in servizio.\nIl 75\u00a0mm (il \"soixante-quinze\") ebbe un ruolo decisivo soprattutto nella prima battaglia della Marna, durante la quale gli abili e addestrati artiglieri francesi sfruttarono le eccellenti qualit\u00e0 del cannone in campo aperto e inflissero perdite elevatissime alla fanteria e all'artiglieria tedesca.\nPremessa generale.\nDi concezione rivoluzionaria per l'epoca, il cannone da 75 possedeva effettivamente tutti gli ultimi perfezionamenti intervenuti nell'artiglieria alla fine dell'Ottocento: l'utilizzazione della polvere senza fumo, le munizioni in cartuccia, il tiro con proiettili esplodenti in aria, il caricamento dalla culatta secondo il procedimento Nordenfelt, l'affusto a deformazione, il freno di rinculo idro-pneumatico. Questo insieme di caratteristiche, eliminando lo spostamento del cannone durante il tiro, resero infine possibile una vecchia aspirazione degli artiglieri, il tiro rapido. \u00c8 grazie queste caratteristiche che il 75\u00a0mm fu soprannominato il \"canon roi\".\nDivenuto un emblema della potenza militare francese, conosciuto ben presto come il \"soixante quinze\", ovvero \"il nostro glorioso soixante quinze\", fu oggetto di un vero culto da parte dei militari e dei patrioti francesi, che videro in questa arma una soluzione miracoloso a tutti i problemi della difesa e della guerra. Questo entusiasmo porter\u00e0 a trascurare la modernizzazione dell'artiglieria pesante, errore che sar\u00e0 duramente pagato dalla Francia durante la Prima guerra mondiale. In effetti se il 75 era il miglior cannone da campagna dell'epoca, esso era molto meno utile nella guerra di posizione, dove si aveva bisogno di artiglieria pesante per colpire le truppe trincerate. Il 75\u00a0mm tuttavia dar\u00e0 buona prova durante la guerra grazie soprattutto agli artiglieri che pagheranno un pesante tributo in perdite.\nAncora in servizio in gran numero nell'esercito francese nel 1940, in questa occasione si dimostrer\u00e0 superato in una guerra di movimento, soprattutto perch\u00e9 si era tardato ad adattarlo alla trazione meccanica su mezzi ruotati, divenuta ormai necessaria. Esso conoscer\u00e0 tuttavia una seconda giovinezza come pezzo anticarro, durante la battaglia di Francia e negli anni successivi in servizio con la Wehrmacht e con le Forces fran\u00e7aises libres.\nDescrizione.\nIl sistema d'arma che componeva il \"Mat\u00e9riel de 75 mm mod\u00e8le 1897\", comprendeva tre elementi ruotanti, il cannone, l'avantreno e il retrotreno-cassone, che si combinavano insieme per formare due tipi di traino: la vettura-cannone e la vettura-cassone. Come era tradizionale nell'artiglieria francese dai tempi del sistema de la Valli\u00e8re, alcuni elementi come le ruote erano intercambiabili. Erano prodotte peraltro tre tipi di ruote: la ruota n. 7, la ruota n. 7 rinforzata e la ruota n. 7C rinforzata, le prime due avevano sette cerchioni di legno collegati al mozzo attraverso quattordici raggi in legno. Il mozzo si inseriva sull'asse per mezzo di un manicotto di bronzo. La ruota rinforzata era provvista di zoccoli in metallo che rendevano pi\u00f9 solido il collegamento tra i raggi e i cerchioni e di un cerchio metallico che rinforzava la circonferenza dei cerchioni, mentre la ruota 7C era costituita, per ragioni di semplificazione costruttiva, di solo due cerchioni in legno sagomato.\nIl cannone.\nIl cannone era costituito da un unico tubo in acciaio, rinforzato nella parte posteriore da un manicotto porta-culatta. Era lungo 2,72 metri e provvisto di ventiquattro rigature a passo costante verso destra, profonde 0,5 millimetri su una lunghezza di 2,23 metri. Il cannone era alloggiato su un rivestimento in bronzo che serviva da carrello durante il rinculo. Era chiuso posteriormente dal blocco della culatta di tipo Nordenfeld. Questo elemento permetteva un tiro rapido e sicuro; l'apertura e la chiusura della culatta avveniva con un semplice movimento di 120\u00b0 dell'impugnatura della manovella, che chiudeva la camera di scoppio con una rotazione della testata della culatta, la cui perfetta tenuta era inoltre assicurata dal bossolo in ottone del proiettile. Il percussore si trovava a contatto del detonatore del bossolo solo quando la culatta era completamente chiusa; quindi ogni azione prematura sul cordoncino di sparo non poteva far partire erroneamente il tiro, rendendo l'operazione molto sicura. Dopo il tiro, l'apertura della culatta azionava un meccanismo di estrazione del bossolo.\nIl cannone era collegato all'affusto solo attraverso il dispositivo di freno; le protrusioni laterali alloggiavano sui fianchi e al cannone per mezzo di un'asta. Il principio del lungo rinculo era in teoria molto semplice ma fu molto arduo metterlo a punto e renderlo affidabile con le tecnologie dell'epoca. Il freno di tipo I di Deport e il tipo II di Sante-Claire-Deville, bench\u00e9 differissero poco nei loro principi progettuali, erano nettamente differenti nella loro fabbricazione. Invece che utilizzare una molla, impiegavano la compressione di un volume di aria per ottenere il recupero dell'energia di rinculo e grazie a questo il ritorno in batteria del cannone. L'asta porta-cannone era provvista di un pistone nella parte posteriore che premeva sull'olio contenuto in un tubo superiore e lo costringeva a passare in un tubo inferiore dove esso faceva rinculare il pistone libero che lo separava dall'aria compressa. L'energia cinetica del rinculo e la forza esercitata dall'aria compressa si equilibravano progressivamente ammortizzando dolcemente il movimento del cannone. Quando questo era fermo, l'aria si espandeva di nuovo rispingendo l'olio e quindi il cannone. In totale la massa mobile, pesante 461 chilogrammi, rinculava da 1,14 a 1,22 metri.\nL'affusto del cannone aveva una forma a freccia composta da due gusci resi solidali da dei separatori in solide lamiere d'acciaio; l'insieme era carenato superiormente da una lamiera in acciaio pi\u00f9 fine che componeva un cuscino sul quale alloggiava il freno del cannone. Sui fianchi erano fissati i due copriassi, il vomero a croce e due maniglie. Sui due copriassi si fissava l'asse tubulare, le cui due estremit\u00e0 coniche s'impegnavano nel mozzo delle ruote, ed anche i due scudi indipendenti in acciaio che proteggevano i serventi sul campo di battaglia; quello di sinistra era inoltre rinforzato da un arco flottante che lo fissava sul fianco. Nel 1909 gli scudi protettivi si rivelarono troppo fragili in campagna e venne modificata la loro conformazione; l'arco flottante fu spostato sullo scudo di destra e per collegarli, una traversina amovibile venne posto sopra il cannone e delle centine al di sotto.\nSotto all'affusto si trovava il meccanismo che serviva a mettere in posizione i freni delle ruote durante il tiro; l'insieme rigido costituito da due pattini, dopo essere attivato, discendeva verso il terreno dietro le ruote, facendo perno intorno all'asse. Un cursore bloccava il triangolo dietro il complesso durante la messa in batteria del cannone da parte dei serventi che muovevano la coda del cannone. Le due ruote erano allora costrette a salire sui pattini e il pezzo quindi alloggiava su tre punti fissi, i due pattini e la punta della coda. Quest'ultima durante il primo tiro si approfondiva nel terreno, dato che il cannone rinculava di circa dieci centimetri, ma nei tiri successivi diventava praticamente immobile fatto che permetteva ai serventi di rimanere accanto al pezzo.\nMunizionamento.\nIl cannone da 75\u00a0mm originale sparava due tipi di proiettile, entrambi propulsi ad una velocit\u00e0 media di 500 metri al secondo ed a raggio di 6.900 metri. Le propriet\u00e0 balistiche erano state specificamente studiate per traiettorie tese dirette fino all'obiettivo designato.\nIl \"Mod\u00e8le de 75 mm\" in azione.\nOltre al capo pezzo che dirigeva le operazioni, era necessaria una squadra di sei serventi per impiegare al massimo delle sue possibilit\u00e0 il cannone. Durante il tiro gli artiglieri erano cos\u00ec suddivisi:\nUna squadra di serventi ben addestrata poteva arrivare a sparare fino a 28 colpi al minuto, ma una tale cadenza non poteva essere mantenuta per lungo tempo, a causa dell'esaurimento dei proiettili ed anche dell'affaticamento degli artiglieri e del surriscaldamento della canna; in pratica la cadenza sostenuta era di circa sei colpi al minuto. Se il tiro doveva essere prolungato si utilizzavano i proiettili sistemati nell'avantreno, quindi quelli contenuti nel cassone assegnato al pezzo, poi quelli delle vetture-cassone dello scaglione da combattimento che le dirigeva verso il deposito del corpo d'armata per essere rifornite e quindi inviava una delle vetture-cassone di cui disponeva per approvvigionare il pezzo. Durante le fasi di tiro prolungato si stabiliva quindi una catena che alimentava la batteria di tiro a partire dal deposito del corpo d'armata che era situato a qualche chilometro nelle retrovie.\nPer caricare il cannone era sufficiente aprire la culatta ruotante e inserire la cartuccia, quindi bloccare la culatta con un movimento rapido del pugno. Dopo aver sparato, il rinculo del cannone non spostava l'affusto indietro come nei vecchi pezzi d'artiglieria. L'affusto del 75\u00a0mm rimaneva sul posto, mentre il tubo del cannone si portava indietro, contenuto nel suo alloggiamento, per uno spazio di 1,20 metri, poi ritornava di nuovo nella posizione iniziale grazie al sistema di recupero idraulico. Quando il tubo era tornato al suo posto, era sufficiente aprire la culatta che espelleva automaticamente la cartuccia vuota, quindi si poteva inserirne un'altra nuova all'interno.\nIl vantaggio di questo nuovo cannone erano evidenti. Gli artiglieri non avevano bisogno di tirarsi indietro durante il tiro del cannone come era indispensabile fare quando l'affusto si spostava. Di conseguenza si poteva caricare pi\u00f9 rapidamente il cannone che inoltre rimaneva nella sua posizione iniziale evitando la necessit\u00e0 di ricalcolare il bersaglio dopo ogni tiro. L'ancoraggio delle ruote e la penetrazione della punta della coda dopo il primo colpo di cannone era denominato dai francesi \"abattage\". Il cannone non poteva essere elevato oltre i 18\u00b0 per evitare un'eccessiva penetrazione nel terreno della coda. Il pezzo poteva essere manovrato trasversalmente di 3\u00b0 a sinistra o a destra spostando la coda sull'asse della ruota. Movimenti progressivi sul traverso insieme con piccoli cambiamenti di elevazione potevano essere effettuati mentre si continuava a tirare, una procedura definita dai francesi \"fauchage\". Una batteria di quattro cannoni che impiegava shrapnel era in grado di sparare in un minuto 17.000 palle di piombo su un'area di cento metri di larghezza e quattrocento metri di lunghezza con effetti devastanti.\nStoria.\nProgettazione e immissione in servizio.\nNel settembre 1892 venne consegnato all'arsenale di Bourges un cannone sperimentale a tiro rapido da 52\u00a0mm, progettato dal capitano Etienne Sainte-Claire Deville. Il generale Mathieu, direttore dell'artiglieria dell'esercito francese, richiese al maggiore Joseph-Albert Deport, un ufficiale d'artiglieria diplomato al \u00c9cole polytechnique che dirigeva le officine di Puteaux, di intraprendere la realizzazione di una versione ingrandita del cannone sperimentale con una calibro di 75 millimetri. Il progetto venne designato \"75C\". Parallelamente venne portati avanti gli studi su altri tre progetti, destinati soprattutto ad ingannare il servizio informazioni tedesco, denominati \"75A\", \"75B\" e \"75D\". Un primo tiro di prova del 75C venne eseguito all'inizio del 1893, ma si manifestarono dei problemi di solidit\u00e0 e affidabilit\u00e0 del sistema di rinculo. Gli stessi problemi si presentarono anche durante le prove di tiro del 25 novembre 1893 e del 19 maggio 1894, tuttavia dopo la seconda sperimentazione il ministro della guerra, il generale Mercier, decise di ordinare 340 cannoni.\nNel novembre 1894, il maggiore Deport, scoraggiato, decise di ritirarsi dal programma di sviluppo e venne sostituito dal capitano Sainte-Claire Deville che venne assistito dal capitano \u00c9mile Rimailho. Egli decise di riprogettare completamente il freno di rinculo, utilizzando i blocchi d'acciaio gi\u00e0 ordinati per la fabbricazione del primo modello; tre anni saranno necessari per arrivare ad un risultato soddisfacente, il sistema di frenaggio II. Inoltre venne ampliato il programma complessivo del sistema d'arma, prendendo in considerazione tutto il necessario per consentire al cannone di svolgere i suoi compiti; in particolare venne studiato il problema di garantire un rifornimento efficace di munizioni, fattore essenziale per incrementare la cadenza di tiro. Le generale Hyppolyte Langlois inoltre ordin\u00f2 anche di studiare il tiro con proiettili esplodenti in aria, modificando il dispositivo di rilascio che era gi\u00e0 stato realizzato per il cannone da 52\u00a0mm.\nPer risolvere il problema del rifornimento, il capitano Sainte-Claire Deville abbandon\u00f2 l'uso dell'artiglieria che fino a quel momento posizionava i cassoni con le munizioni indietro, molto lontano dai cannoni. Egli progett\u00f2 un cassone d'avantreno che si sarebbe posto accanto al cannone, riducendo cos\u00ec la fatica dei serventi al caricamento che non avrebbero pi\u00f9 dovuto trasportare i proiettili per molti metri per poter rifornire i pezzi. Il sistema di basculamento del cassone risolse nello stesso tempo il problema del trasporto delle cartucce che, trasportate orizzontalmente, rischiavano di subire delle deformazioni inaccettabili; inoltre il cassone forniva un riparo ai serventi che durante i tiri si sarebbero riparati sul fondo e avrebbero potuto, relativamente protetti, estrarre e preparare i proiettili per gli altri artiglieri addetti al tiro. Numerose altre innovazioni, oltre al meccanismo di rinculo, furono adottate per permettere il tiro rapido; per immobilizzare il cannone, le due ruote furono provviste di una freno a battente, i cui pattini si interponevano tra il suolo e la banda di rotolamento della ruota, inoltre un cuneo posto dietro la coda dell'affusto, era studiato per interrarsi al suolo dopo il primo tiro.\nNel dicembre 1896 le prove del nuovo pezzo si rivelarono estremamente soddisfacenti: 10.000 colpi furono sparati alla cadenza di venti colpi al minuto senza incidenti. Un primo ordine di 600 cannoni venne quindi approvato per il 1897. La produzione di ciascun elemento del 75, era realizzato in due fabbriche collegate; questa misura era stata consigliata dal capitano Deville per favorire una migliore intercambiabilit\u00e0 dei pezzi di ricambio. I cannoni erano fabbricati a Bourges e a Tarbes, gli affusti a Tarbes e a Tulle; i cassoni a Saint-\u00c9tienne e a Ch\u00e2tellerault, mentre il sistema di rinculo, a Puteaux e Saint-\u00c9tienne. Una commissione degli armamenti, creata nel dicembre 1897 e diretta dal generale Gras, venne incaricata di coordinare e controllare la produzione. Il cannone entr\u00f2 ufficialmente in servizio nell'esercito francese il 28 marzo 1898 e venne presentato al pubblico per la prima volta il 14 luglio 1899, durante la sfilata su gli Champs-\u00c9lys\u00e9es.\nNel frattempo, per continuare ad ingannare la Germania, il generale Deloye, succeduto al generale Mathieu, fece proseguire lo sviluppo del 75A e 75B, arrivando fino a far trapelare che il 75B era sul punto di essere adottato. Questa azione di disinformazione, nel contesto dell'affare Dreyfus, diede i suoi frutti: l'esercito tedesco in effetti immise in servizio precipitosamente nel 1896 un modello di cannone campale da 77\u00a0mm, il 7,7 cm FK 96, ad affusto rigido, completamente superato in rapporto al 75\u00a0mm francese, e non prosegu\u00ec gli studi su un pezzo similare, proposto da Conrad Haussner nel 1891 che soffriva degli stessi problemi dei primi freni di rinculo del cannone francese.\nLe unit\u00e0 equipaggiate con il 75 mod\u00e8le 1897.\nNel 1897, quando il pezzo entr\u00f2 in servizio, l'esercito francese allineava quaranta reggimenti di artiglieria campale, di cui i pi\u00f9 recenti erano stati creati nel 1894. In seguito, con l'adozione del servizio militare di tre anni, il numero di reggimenti da campagna sal\u00ec a sessantadue. Essi erano suddivisi in tre tipi: i reggimenti assegnati al corpo d'armata, in numero di venti, ognuno formato da quattro gruppi di batterie; i reggimenti assegnati alle divisioni, formati da tre gruppi, infine dieci reggimenti che possedevano un quarto gruppo aggiuntivo, detto \"a cavallo\", che era distaccato alle divisioni di cavalleria. Ogni gruppo di artiglieria campale comprendeva tre batterie; un totale di 648 batterie di quattro cannoni ciascuna.\nLo stato maggiore del reggimento d'artiglieria era composto da diciassette uomini, di cui tre ufficiali effettivi e tre ufficiali della riserva, con tredici cavalli, di cui undici da sella, un furgone e due biciclette. Lo stato maggiore del gruppo d'artiglieria era ancora pi\u00f9 numeroso con venti uomini, di cui sei ufficiali; esso raggruppava diversi tipi di specialisti, compresi il medico e il veterinario, ma anche il macellaio. Esso era equipaggiato con una vettura sanitaria, una per le carni, due furgoni di bagagli e quindici cavalli, di cui otto da sella. In periodi normali, il suo personale veniva assegnato al nono pezzo della prima batteria del gruppo, ma in tempo di guerra, veniva raggruppato nel servizio di traino reggimentale.\nLa batteria era l'unit\u00e0 fondamentale dell'artiglieria francese; l'adozione del 75\u00a0mm mod\u00e8le 1897, provoc\u00f2 la sua diminuzione numerica, in ragione dell'accresciuta cadenza di tiro, da sei a quattro cannoni. Questa nuova organizzazione divenne ufficiale con l'ordinanza ministeriale del 1899 e venne infine fissata definitivamente con la legge del 24 luglio 1909. I suoi effettivi totali erano di tre ufficiali e 171 uomini. Il materiale comprendeva sedici vetture, compresi i quattro cannoni, dodici cassoni, ai quali si aggiungevano una forgia e quattro furgoni. Centosessantotto cavalli, di cui trentasei da sella, assicuravano la mobilit\u00e0. La batteria era suddivisa in nove plotoni di pezzi, comandati ciascuno da un maresciallo d'alloggio, assistito da due brigadieri. In combattimento i primi cinque plotoni formano la batteria di tiro, comandata da un tenente effettivo, mentre gli altri quattro formano lo scaglione da combattimento diretto da un sottotenente della riserva; tuttavia il nono plotone era la maggior parte del tempo raggruppato con quelli delle altre batterie, nel traino reggimentale.\nLe trenta batterie a cavallo si differenziavano poco con un effettivo di quattro ufficiali e 175 uomini; tuttavia per incrementare la mobilit\u00e0, la maggior parte dei serventi erano montati su cavalli da sella; erano quindi assegnati a queste batterie 115 cavalli, di cui 62 da sella.\nLe prime azioni.\nIl cannone da 75 mod\u00e8le 1897 venne per la prima volta impiegato in azione nel giugno 1900 durante la spedizione internazionale in Cina contro i Boxer. Vennero schierate tre batterie, in particolare durante la conquista di Pechino il 13 agosto 1900, dove la loro efficacia impression\u00f2 il feldmaresciallo tedesco Alfred von Waldersee, comandante in capo della forza di spedizione, che si affrett\u00f2 a riferire al suo governo riguardo alla superiorit\u00e0 del nuovo pezzo d'artiglieria francese.\nNel 1912 la Serbia, la Grecia e la Bulgaria, che avevano acquistato il cannone francese, affrontarono l'Impero ottomano durante la prima guerra balcanica; l'esercito turco era equipaggiato con il cannone da 77\u00a0mm tedesco, che si rivel\u00f2 nettamente inferiore. La seconda guerra balcanica, nella quale la Bulgaria si scontr\u00f2 con i suoi precedenti alleati, vide invece i 75\u00a0mm scontrarsi tra loro.\nI militari tedeschi erano consapevoli che il loro cannone campale pi\u00f9 moderno, il 7,7\u00a0cm FK 96, appena introdotto in servizio, era gi\u00e0 del tutto superato e assolutamente non in grado di competere con il cannone francese. Lo stato maggiore tedesco promosse quindi un radicale miglioramento del FK 96 con l'introduzione di una serie di innovazioni tecnologiche per renderlo adeguato a competere con il cannone campale francese. Entro il 1905 si inizi\u00f2 a immettere in servizio il nuovo cannone, denominato 7,7 cm FK 96 nA (\"neuer Art\", \"nuova progettazione\"); le batterie di artiglieria campale assegnate alle divisioni di prima linea furono riequipaggiate con la nuova bocca da fuoco entro il 1908. Il FK 96 nA rappresentava un netto miglioramento tecnico rispetto al vecchio FK 96 originale e introduceva il sistema di rinculo idro-pneumatico e un nuovo sistema di caricamento simile al pezzo francese, ma era ancora significativamente inferiore al 75\u00a0mm che conservava una maggiore gittata, un proiettile pi\u00f9 pesante e soprattutto una cadenza di tiro pi\u00f9 elevata\nPrima guerra mondiale.\nNel 1914 la Francia entr\u00f2 nella prima guerra mondiale con 3.840 cannoni da 75\u00a0mm a disposizione; i piani prebellici dell'esercito francese assegnavano un ruolo determinato all'artiglieria campale e prevedevano una forza teorica di oltre 4.000 cannoni da 75 con 1.190 colpi ciascuno, per un totale di 4.860.000 granate. Dopo la campagna del 1914, c'era una carenza di circa 400 pezzi; mentre nell'aprile 1915, mancavano 800 cannoni all'effettivo teorico dei reggimenti di artiglieria campale. Nel 1918 il numero dei pezzi disponibili raggiunse 5.484.\nIl cannone da 75\u00a0mm (il \"soixante-quinze\") ebbe un ruolo decisivo durante la prima battaglia della Marna dal 5 al 12 settembre 1914 dove le batterie dell'artiglieria francese spararono un enorme numero di proiettili contribuendo a bloccare l'avanzata tedesca e colpendo con effetti distruttivi le posizioni dell'artiglieria avversaria. Il 7 settembre i cannoni da 75 del 5\u00ba reggimento d'artiglieria, comandato con grande abilit\u00e0 dal colonnello Robert Nivelle stabilizzarono la cituazione sul fiume Ourcq infliggendo pesanti perdite alla fanteria tedesca all'assalto; il 10 settembre i 75\u00a0mm del VI e V corpo d'armata frantumarono completamente un attacco notturno in massa tedesco a Vaux-Marie. In precedenza i cannoni da 75\u00a0mm francesi diretti dal generale Fr\u00e9d\u00e9ric Georges Herr, comandante dell'artiglieria del VI corpo d'armata, grazie anche alle informazioni fornite dagli aerei da ricognizione e dai palloni aerostatici, avevano colpito con grande efficacia le batterie dell'artiglieria campale tedesca. Al termine della battaglia le batterie da 75\u00a0mm, servite da artiglieri addestrati e motivati, avevano sparato un numero cos\u00ec elevato di colpi che si verific\u00f2 una preoccupante carenza di proiettili che costrinse il comando francese a ridurre temporaneamente i quantitativi assegnati e richiedere con urgenza un incremento della produzione di munizioni.\nAll'inizio della guerra erano disponibili 530.000 proiettili per il cannone da 75\u00a0mm che scesero a 465.000 all'inizio della battaglia della Marna, il 5 settembre, ed a soli 33.000 al termine degli scontri; il 10 settembre le armate francesi mancavano di 272 cannoni e ben 713 cassoni di munizioni. Nonostante queste carenze, nel complesso l'artiglieria campale francese dimostr\u00f2 sulla Marna la sua grande efficienza, impressionando i soldati tedeschi che descrissero la precisione e la potenza di fuoco dei cannoni avversari. Alti ufficiali tedeschi confermarono dopo la guerra che le batterie francesi da 75\u00a0mm \"erano superiori alle nostre, non solo dal punto di vista dell'equipaggiamento ma anche per le loro tattiche e per la loro potenza di fuoco\". I cannoni francesi, oltre a disporre di una maggiore gittata utile, disponevano di proiettili schrapnel e ad alto esplosivo pi\u00f9 efficienti e con maggior potenza.\nNonostante la loro minore efficacia nel contesto della guerra di trincea che si instaur\u00f2 sul fronte occidentale alla fine del 1914, il 75\u00a0mm nondimeno continu\u00f2 ad avere un ruolo determinante; contribuendo in particolare all'arresto dell'offensiva tedesca nella battaglia di Verdun del 1916. I cannoni da 75\u00a0mm erano impiegati da artiglieri di grande competenza, in buona parte ufficiali d'artiglieria usciti dalle grandi scuole come \u00c9cole polytechnique. Le batterie campali divennero una delle armi principali dell'esercito francese e non meno 27.000 cannoni furono costruiti durante la guerra; con una produzione di munizioni di 210 milioni di grante. Il consumo di proiettili durante la guerra divenne enorme: per esempio circa 3,75 milioni di colpi furono sparati nel solo mese di marzo 1916 durante la battaglia di Verdun. In questo occasione, oltre 1.000 cannoni da 75\u00a0mm, 250 batterie, furono costantemente in azione, notte e giorno, sul campo di battaglia per un periodo di quasi nove mesi. Il numero totale di proiettili da 75 consumati a Verdun dal 21 febbraio al 30 settembre 1916 ammont\u00f2, secondo i dati ufficiali disponibili del \"Service Historique de l'Arm\u00e9e de Terre\", ad oltre 16 milioni di colpi, quasi il 70% di tutti i proiettili sparati dall'artiglieria francese nel corso della battaglia.\nLa Francia attravers\u00f2 una grave crisi organizzativa alla fine dell'anno 1914, quando la produzione dei proiettili, di importanza decisiva, si rivel\u00f2 insufficiente. A novembre si producevano solo 14.000 proiettili al giorno. Si decise quindi di ricorrere all'industria privata al fine di aumentare la produzione giornaliera da 20.000 a 100.000 proiettili. Numerose industrie civili furono riconvertite alla produzione bellica e, grazie al lavoro delle donne e all'impiego di nuove procedure di fabbricazione, come la realizzazione delle munizioni per lavorazione meccanica e non per fusione, la produzione aument\u00f2 rapidamente. Nel settembre 1914 furono prodotti 11.000 proiettili, si pass\u00f2 a 46.000 all'inizio del 1915, poi a 75.000 nel giugno dello stesso anno. Ma, di conseguenza, la qualit\u00e0 delle munizioni peggior\u00f2, provocando pi\u00f9 spesso delle esplosioni e degli inceppamenti del cannone (una esplosione ogni 3.000 tiri in media, contro una ogni 500.000 nel 1914). La situazione divenne cos\u00ec seria che l'alto comando dovette ordinare temporaneamente di non utilizzare i cannoni da 75\u00a0mm se non in situazioni di emergenza. Divenuto colonnello, Sainte-Claire Deville venne incaricato di risolvere il problema ed egli riusc\u00ec nel settembre 1915 a migliorare la qualit\u00e0 della produzione grazie a dei controlli pi\u00f9 stretti; tuttavia, la qualit\u00e0 non raggiunse pi\u00f9 i livelli di prima della guerra.\nIl cannone da 75\u00a0mm era devastante contro masse di fanteria in avanzata a ranghi serrati in campo aperto; tuttavia i suoi proiettili erano troppo leggeri e mancavano della potenza esplosiva necessaria per distruggere i trinceramenti pi\u00f9 solidi delle linee tedesche, i bunker in cemento armato e i ricoveri costruiti in profondit\u00e0 nel terreno. Quindi, con il passare del tempo, le batterie francesi da 75 furono impiegate soprattutto per battere con il proiettili ad alto esplosivo i corridoi attraverso le cinture trincerate tedesche. Inoltre dopo il 1916, le batterie campali divennero le armi principali utilizzate per tirare i proiettili caricati con gas tossico, principalmente iprite e fosgene.\nLe perdite durante la guerra furono molto pesanti. Circa 18.000 pezzi furono distrutti, i due terzi a causa dell'azione nemica, 3.257 cannoni esplosero, 3.391 si deformarono per difetti della canna, della culatta o in seguito ad esplosioni premature della cartuccia.\nL'esercito francese dovette attendere fino all'inizio del 1917 per ricevere in quantit\u00e0 la nuova artiglieria pesante a tiro rapido con sistema di rinculo idro-pneumatico, come l'obice Schneider da 155 mm e il cannone a lungo raggio 155 mm GPF. Nel frattempo dovette impiegare in azione circa 4.000 cannoni pesanti de Bange da 90, 120, 155, 220\u00a0mm, privi di un sistema moderno di rinculo, che erano efficaci ma inferiori in rapidit\u00e0 di tiro alla pi\u00f9 moderna artiglieria pesante tedesca. L'eccessiva fiducia nel cannone campale da 75\u00a0mm, una dottrina sviluppata dallo stato maggiore negli anni prebellici, cost\u00f2 molte vite francesi durante le deludenti offensive del 1915.\nIn servizio nell'esercito britannico.\nNel 1915 i britannici acquistarono un certo numero di cannoni anti-aerei derivati dal 75\u00a0mm \"autocanon de 75 mm mle 1913\" come misura d'emergenza in attesa dello sviluppo di nuovi materiali; furono anche forniti alcuni cannoni da 75\u00a0mm normali che furono adattati al ruolo antiaereo dalla Coventry Ordnance Works; al momento dell'armistizio del 1918 erano in servizio ancora 29 pezzi.\nNel giugno 1940, l'esercito britannico avendo perso la maggior parte dei suoi cannoni campali nella campagna di Francia, gli Stati Uniti fornirono 895 cannoni 75\u00a0mm 1897 con un milione di proiettili; per motivi di opportunit\u00e0 politica la vendita alla British Purchasing Commission venne fatta tramite la US Steel Corporation. Il modello base era conosciuto nell'esercito britannico come \"Ordnance, QF, 75mm Mk 1\", questi pezzi operarono come artiglieria campale e anticarro. Ad alcuni di questi cannoni furono rimosse le ruote e parti dell'affusto in modo che potessero essere installati su un piedistallo denominato \"Mounting, 75mm Mk 1\". Questi cannoni furono impiegati come artiglieria costiera leggera e non furono dichiarati obsoleti fino al marzo 1945.\nIn servizio con l'esercito degli Stati Uniti.\nLo United States Army adott\u00f2 il cannone campale francese da 75\u00a0mm durante la prima guerra mondiale e lo impieg\u00f2 ampiamente durante i combattimenti. La designazione statunitense del materiale di base era \"75 mm Gun M1897\". A novembre 1918 erano schierate sui campi di battaglia in Francia 480 batterie americane con oltre 1.900 cannoni. La costruzione del 75\u00a0mm da parte dell'industria americana inizi\u00f2 nella primavera 1918 e si accrebbe rapidamente; l'affusto era costruito dalla Willys-Overland, il sistema di recupero idro-pneumatico dalla Singer Manufacturing e dal Rock Island Arsenal, il cannone dalla Symington-Anderson e dalla Winsconsin Gun Company. L'industria americana costru\u00ec 1.050 cannoni da 75\u00a0mm durante la guerra mondiale, ma solo 143 erano stati trasportati in Francia entro l'11 novembre 1918, la maggior parte delle batterie americane impieg\u00f2 in azione cannoni da 75 di costruzione francese. L'American Expeditionary Forces ne ebbe a disposizione 1.828 cannoni prodotti dall'industria francese. Durante il suo periodo di servizio con il corpo di spedizione americano, il capitano e futuro presidente Harry Truman comand\u00f2 una batteria di cannoni francesi da 75\u00a0mm.\nDurante gli anni trenta la maggior parte dei cannoni M1897 A2, di costruzione francese, e M1897 A4, di produzione americana, furono montati su moderni affusti M2A3 dotati di ruote con pneumatici che consentivano il trasporto in velocit\u00e0, mentre il limite di elevazione fu elevato a +45\u00b0 e il traverso a 30\u00b0 a sinistra e a destra. Insieme con il nuovo munizionamento, queste modifiche incrementarono il raggio effettivo e permisero di usare in cannone nel ruolo anticarro, costituendo l'equipaggiamento dei primi battaglioni Tank Destroyer. Questi cannoni da 75\u00a0mm furono in seguito rimossi dagli affusti trainati e installati su semicingolati M3 mentre vennero progressivamente sostituiti dai pi\u00f9 potenti e versativi obici da 105\u00a0mm M101 a partire dal 1941. I M3 GMC furono utilizzati nel teatro del Pacifico durante la battaglia delle Filippine dalle compagnie di cannoni regimentali dei Marines fino al 1944.\nI M3 GMC formarono anche l'equipaggiamento dei primi battaglioni Tank Destroyer durante le operazioni in Nord Africa e Italia e continuarono ad essere impiegati dai britannici in Italia e in piccoli numeri in Europa fino alla fine della guerra.\nInfine si deve segnalare che i cannoni da 75\u00a0mm dei carri armati americani M3 Lee/Grant e M4 Sherman, del carro leggero M24 Chaffee e del bombardiere North American B-25 Mitchell erano tutti derivati dal modello 1897 e usavano le stesse munizioni del cannone da 75 francese.\nPrimo dopoguerra e Seconda guerra mondiale.\nNonostante gli sviluppi tecnologici nel campo dell'artiglieria, grandi quantit\u00e0 di cannoni da 75 era ancora impiegati nel 1939. In precedenza molti pezzi erano stati consegnati dalla Francia alla Polonia nel 1919-1920, insieme ad altri equipaggiamenti, per permetterle di combattere la guerra sovietico-polacca. Questi cannoni in servizio nell'esercito polacco erano conosciuti come \"75mm armata wz.1897\"; nel 1939, nel momento dell'invasione tedesca, i polacchi aveva a disposizione 1.374 cannoni da 75\u00a0mm che costituivano nettamente il pi\u00f9 numeroso pezzo d'artiglieria in servizio nell'esercito.\nAlcuni cannoni francesi furono modernizzati nel periodo tra le due guerre mondiali; in parte il 75\u00a0mm venne adattato per l'impiego anticarro; la versione denominata \"Canon de 75 Mle 1897/33\" sparava proiettili ad alto esplosivo anticarro. Il cannone venne migliorato anche in altri aspetti, come la sostituzione delle ruote in legno con quelle dotate di pneumatico. Ancora largamente in servizio nell'esercito francese all'inizio della seconda guerra mondiale, con circa 4.500 cannoni disponibili, il 75\u00a0mm venne impiegato con buoni risultati come pezzo anticarro d'emergenza durante l'ultima fase della campagna di Francia del 1940. Nel quadro dell'esercito francese d'armistizio il cannone venne utilizzato durante la campagna di Siria del 1941.\nDurante la battaglia di Bir Hacheim, nel giugno 1942, i cannoni da 75\u00a0mm della Brigata francese libera, impiegati dagli artiglieri del 1\u00ba reggimento artiglieria di marina, svolsero un compito molto importante durante la difesa del campo trincerato. Le forze italo-tedesche persero 51 mezzi corazzati e un centinaio di altri veicoli in buona parte a causa del fuoco dei pezzi da 75\u00a0mm; il cannone si distinse anche nella seconda battaglia di El Alamein. In mani francesi il cannone venne impiegato anche nella campagna di Tunisia, prima di essere sostituito nel 1943 da materiale anglo-americano pi\u00f9 moderno.\nI tedeschi recuperarono tutto il materiale disponibile, utilizzandolo sotto la denominazione \"FK 231(f)\", ma il proiettile non aveva molta efficacia come arma anticarro a causa della sua velocit\u00e0 iniziale troppo bassa per poter perforare la corazzatura del carro sovietico T-34; il complesso militare-industriale tedesco quindi introdusse come munizionamento proiettili a carica cava pi\u00f9 efficaci. Inoltre l'affusto non era abbastanza stabile per essere veramente efficiente nel ruolo anticarro e cos\u00ec il cannone venne montato sull'affusto del PaK 38 da 5 cm con la denominazione di \"7,5 cm PaK 97/38\". Il cannone venne anche dotato di un freno di bocca tubulare. Questi cannoni anticarro d'emergenza venne forniti anche alle formazioni rumene, ungheresi, finlandesi e italiane impegnate sul fronte orientale nel 1942 che disponevano di materiale meno efficiente. L'anima del cannone francese era tuttavia troppo pesante e il rinculo troppo lungo per lo \"ch\u00e2ssis\" tedesco, a causa della mancanza di stabilit\u00e0, subiva un decremento la precisione di tiro; il PaK 97/38 venne progressivamente sostituito dal 7,5 cm PaK 40 e definitivamente ritirato dal servizio attivo nel 1944.\nVarianti e derivati.\nArtiglieria campale.\nTra le due guerre mondiali, l'esercito francese cercher\u00e0 di aggiornare cannone da 75 adattandolo al traino meccanico, che inizi\u00f2 a soppiantare quello a cavalli negli anni trenta. L'assenza di sospensioni e le ruote in legno cerchiate in acciaio limitavano la velocit\u00e0 di traino a circa 8\u00a0km/h; inoltre le vibrazioni potevano danneggiare il pezzo. Dopo una iniziale proposta di Andr\u00e9 Citro\u00ebn di trainare il pezzo con un carrello sotto le ruote del pezzo, si opt\u00f2 per pi\u00f9 radicali modifiche all'affusto, che portarono alla realizzazione di nuove versioni: \nL'adozione di una bocca da fuoco 1897 su un affusto a code divaricabili venne studiata a partire dal 1937. Vennero quindi elaborati due prototipi, adatti al tiro anticarro ed a quello di artiglieria, che non saranno adottati prima dell'armistizio: \nArtiglieria navale e da costa.\nLa Marine nationale adott\u00f2 il cannone da \"75 mm mod\u00e8le 1897\" per equipaggiare batterie costiere e navi.\nIl \"75 mm mod\u00e8le 1897-1915\" venne installato su affusto \"SMCA mod\u00e8le 1925\", con settore di elevazione -10\u00b0/+70\u00b0 e brandeggio su 360\u00b0. Questa installazione consentiva l'impiego antiaereo del pezzo. \nPer lo specifico impiego antiaereo imbarcato vennero sviluppati due nuovi pezzi:"}
{"id": "595976", "revid": "767487", "url": "https://it.wikipedia.org/wiki?curid=595976", "title": "Karame", "text": "Kar\u0101me \u00e8 una localit\u00e0 giordana in cui, negli anni sessanta, si ebbe un importante scontro militare fra i \"fedayyin\" di al-Fath e l'esercito israeliano. Gli israeliani persero 33 uomini e registrarono 161 feriti, 27 carri armati colpiti e 4 abbandonati sul campo di battaglia. I palestinesi ebbero 156 morti e 141 prigionieri finiti nelle carceri israeliane. Anche le forze giordane subirono perdite, con 84 morti e 250 feriti \nLe dimensioni dello scontro non giustificherebbero di per s\u00e9 la grande attenzione riservatagli dalla resistenza palestinese se esso non avesse significato il primo fatto d'armi positivo per un'organizzazione armata palestinese dopo la \"Nakba\" (Catastrofe) del 1948.\nIl toponimo della battaglia serv\u00ec a denominare una brigata dell'ALN (Armata di Liberazione Nazionale) dell'OLP, operativa in Libano meridionale nel 1982, poco prima dell'invasione israeliana del Paese (Prima guerra israelo-libanese)."}
{"id": "595978", "revid": "1906976", "url": "https://it.wikipedia.org/wiki?curid=595978", "title": "Stigma (lettera)", "text": "Lo stigma, maiuscolo ', minuscolo ' (simile, ma non uguale, al sigma finale \u03c2), \u00e8 una legatura delle lettere sigma (\u03c3) e tau (\u03c4) nella scrittura greca del medioevo e dell'epoca moderna fino al XIX secolo; apparentemente in origine era una forma corsiva del digamma.\nIl segno \u00e8 usato anche come simbolo del numero 6."}
{"id": "595980", "revid": "889336", "url": "https://it.wikipedia.org/wiki?curid=595980", "title": "Aldo Simoncini", "text": "Con 61 apparizioni \u00e8 il portiere pi\u00f9 presente nella storia della nazionale sammarinese.\nBiografia.\nHa un fratello gemello, Davide Simoncini, anch'egli calciatore. L'11 dicembre 2005 \u00e8 rimasto vittima di un incidente automobilistico nel quale si \u00e8 rotto le ossa del bacino e del gomito sinistro, rischiando la vita e restando quattro mesi fermo.\nCarriera.\nNella stagione 2009-2010 gioca nelle file del Bellaria Igea Marina, in Seconda Divisione.\nA gennaio 2011 viene acquistato dal , in Serie A, dove ricopre il ruolo di quarto portiere del club, dietro il titolare Francesco Antonioli, il secondo Nicola Ravaglia e il terzo Alex Calderoni. Con la maglia del non collezioner\u00e0 alcuna presenza.\nIl 10 gennaio 2012 viene mandato in prestito al , formazione che milita nel campionato italiano di Seconda Divisione. Dopo appena un mese, rescinde con la e si accorda con la squadra sammarinese della Libertas.\nNel 2013 ritorna a Cesena, in Serie B, dov'\u00e8 impiegato come terzo portiere. Dopodich\u00e9 viene ceduto in prestito, nuovamente, alla Libertas. Coi granata del Titano partecipa al primo turno dell'Europa League e vince una Supercoppa."}
{"id": "595985", "revid": "120672970", "url": "https://it.wikipedia.org/wiki?curid=595985", "title": "Meltemi", "text": "Il meltemi (greco: \"\u03bc\u03b5\u03bb\u03c4\u03ad\u03bc\u03b9\" o \"\u03b5\u03c4\u03ae\u03c3\u03b9\u03b1\u03c2\", turco: \"meltem\") \u00e8 un vento secco e tiepido che soffia nell'area del mar Egeo, particolarmente in estate.\nHa origine grazie all'incontro tra l'alta pressione estiva del Mediterraneo occidentale e quella bassa tipica del Mediterraneo orientale. Soffia infatti normalmente da giugno a settembre.\nLa denominazione turca meltemi \u00e8 usata su entrambe le sponde dell'Egeo, Grecia e Turchia, ma \u00e8 utilizzato anche il nome greco \u00ab\u00bb che in greco significa \u00ab(venti) annuali\u00bb e corrisponde all'italiano etesi (sing. etesio), a sua volta derivato dal latino \"etesiae -arum\".\nL'intensit\u00e0 \u00e8 in generale abbastanza bassa, ma non \u00e8 tuttavia raro che si creino problemi con burrasche in mare (forza 8 o 9). La provenienza \u00e8 invece da nord o nord-est nell'Egeo centrale, mentre nel Dodecaneso (in prossimit\u00e0 della costa turca) spira da nord-ovest ed \u00e8 generalmente meno forte.\nOrigini mitiche.\nSecondo il mito il meltemi si \u00e8 originato in seguito all'assassinio di Icario. Gli assassini si erano rifugiati nell'isola di Ceo, nella quale si svilupp\u00f2 un'aspra canicola durante i giorni di Sirio, stella della costellazione del Cane Maggiore che raffigura Maira, il cane di Icario. Interpellato, l'oracolo di Apollo comunic\u00f2 che per allontanare l'eccessiva e devastante siccit\u00e0 dovevano essere puniti gli assassini di Icario. Una volta uccisi inizi\u00f2 a soffiare il fresco meltemi."}
{"id": "595986", "revid": "123699362", "url": "https://it.wikipedia.org/wiki?curid=595986", "title": "Sangeli", "text": "Il sangeli (in italiano \"sanguinaccio\") \u00e8 un tipico piatto siciliano che viene prodotto utilizzando il budello del maiale, riempito di sangue dell'animale, cotto nelle tradizionali \"quarari\" (\"pentoloni\")."}
{"id": "595997", "revid": "633110", "url": "https://it.wikipedia.org/wiki?curid=595997", "title": "Schneider 105 mm Mle. 1913", "text": "Il canon de 105 Mle 1913 era un pezzo dell'artiglieria francese in uso durante la prima e seconda guerra mondiale.\nOrigini.\nAgli inizi del Novecento la societ\u00e0 francese Schneider et Cie inizi\u00f2 a collaborare con la societ\u00e0 russa Putilov, producendo il cannone russo 107 mm ordinato dall'esercito. La Schneider et Cie, una delle maggiori industrie di produzione d'artiglierie francesi, forn\u00ec alle artiglierie campali proprio la potenza che mancava ai cannoni da 75 mm mle 1897, sviluppando il 105\u00a0mm conosciuto anche come L 13 S.\nIl cannone, elegante e potente, forn\u00ec grandi prestazioni, e nel dopoguerra venne ancora usato con profitto. Ne vennero esportati tantissimi nel Regno d'Italia, Polonia, Belgio, Cecoslovacchia, Estonia e Jugoslavia, che stavano creando i loro nuovi eserciti, ma non negli USA. Presso il Regio Esercito era denominato cannone da 105/28.\nNel 1940 formava ancora la prima linea francese e quando i tedeschi invasero la Francia, s'impadronirono di quasi tutti i cannoni di questo tipo, designandoli come \"K331(f)\" e molti furono posizionati sul Vallo Atlantico a misura difensiva, privi dell'affusto.\nDesignazioni.\nIl cannone, utilizzato in diversi Paesi, fu nominato in modo diverso:"}
{"id": "595998", "revid": "1504506", "url": "https://it.wikipedia.org/wiki?curid=595998", "title": "Equazioni cardinali della dinamica", "text": ""}
{"id": "596000", "revid": "1504506", "url": "https://it.wikipedia.org/wiki?curid=596000", "title": "Equazione cardinale", "text": ""}
{"id": "596002", "revid": "1504506", "url": "https://it.wikipedia.org/wiki?curid=596002", "title": "Prima equazione cardinale", "text": ""}
{"id": "596003", "revid": "2024225", "url": "https://it.wikipedia.org/wiki?curid=596003", "title": "Kirk Franklin", "text": "Afroamericano di genere gospel, in cui ha integrato numerosi elementi di musica hip hop ed R&amp;B, ha pubblicato il suo primo album gospel, Kirk Franklin &amp; Family, nel 1993. \u00c8 allo stesso tempo leader di diversi cori gospel quali \"Kirk Franklin &amp; the Family\", \"Kirk Franklin's Nu Nation\", \"God's Property\" e \"Kirk Franklin Presents 1NC\".\nBiografia.\nNativo di Fort Worth, Texas, abbandonato dalla madre all'et\u00e0 di tre anni e senza mai aver conosciuto suo padre, da piccolo venne accudito da una sua zia, Gertrude Franklin. La zia era una donna profondamente religiosa, e crebbe Franklin nell'osservanza dello stile di vita dei cristiani evangelici Battisti. Egli svilupp\u00f2 precocemente il suo talento per la musica, tanto che suonava il pianoforte all'et\u00e0 di quattro anni e ad undici divenne direttore musicale del Mt.Rose Baptist Church adult Choir, vicino a Dallas. Nel periodo della sua adolescenza Franklin dapprima si allontan\u00f2 dalla cerchia di persone della sua chiesa; dopo essere stato espulso dalla sua scuola, dopo aver avuto una ragazza rimasta incinta, e dopo la morte improvvisa di un suo amico, che venne ucciso all'et\u00e0 di 15 anni, egli torn\u00f2 in chiesa.\nDopo aver diretto il \"DFW Mass Choir\" durante i Gospel Music Workshop of America del 1990, mise in piedi \"The Family\", un coro formato da diciassette voci, e nel 1992 inizi\u00f2 la sua carriera discografica.\nDal 1996 \u00e8 sposato con Tammy Wynetteed insieme hanno avuto tre figli.\nFranklin ha integrato lo stile Hip Hop ed R&amp;B con il genere gospel in album quali \"The Nu Nation Project\" e \"God's Property\", i quali hanno riscosso un notevole successo nelle classifiche Gospel, Pop ed R&amp;B.\nFranklin ha collaborato con alcuni dei maggiori artisti contemporanei della musica gospel, come ad esempio Tonex, Donnie McClurkin, Richard Smallwood, Crystal Lewis, la pastoressa Shirley Caesar, Jaci Valesquez, e Willie Neal Johnson. Ha anche collaborato con alcuni artisti in contesti esterni alla musica cristiana, come Bono, Mary J. Blige e R Kelly, inoltre, nel 1996 la sua \"My life is in Your hands\" \u00e8 stata inserita nella colonna sonora del film \"Let's get on the Bus\" del regista Spike Lee.\nLe canzoni di Kirk Franklin sono pubblicate dalla Zomba Music Publishing, una divisione della BMG."}
{"id": "596004", "revid": "1504506", "url": "https://it.wikipedia.org/wiki?curid=596004", "title": "Seconda equazione cardinale", "text": ""}
{"id": "596006", "revid": "599013", "url": "https://it.wikipedia.org/wiki?curid=596006", "title": "Carcere dell'Ucciardone", "text": "Il carcere dell'Ucciardone \u00e8 un antico istituto penitenziario di Palermo. \n\u00c8 situato in piena citt\u00e0, vicino al quartiere di Borgo Vecchio, nei pressi del porto, in via Enrico Albanese 3.\nStoria.\nIl nome deriva dal siciliano \"u ciarduni\", a sua volta dal francese \"chardon\", che vuol dire cardo: un tempo, infatti, questa pianta commestibile veniva coltivata nel terreno in cui sarebbe poi sorto l'edificio.\n\u00c8 stato progettato all'inizio del XIX secolo dall'architetto Nicol\u00f2 Puglia e riformato, come oggi si vede, dall'architetto palermitano Emmanuele Palazzotto (Palermo 1798-1872). Nel 1842, con il trasferimento dei detenuti dallo storico carcere della Vicaria, poi trasformato in Palazzo delle Reali Finanze dallo stesso architetto Palazzotto, inizi\u00f2 la sua attivit\u00e0. Il 2 settembre 2014 \u00e8 stato trasformato da \"casa circondariale\" a \"casa di reclusione\".\nL'8 gennaio 2018 il carcere \u00e8 stato intitolato al maresciallo degli agenti di custodia Calogero Di Bona, ucciso dalla mafia il 28 agosto 1979."}
{"id": "596008", "revid": "1318658", "url": "https://it.wikipedia.org/wiki?curid=596008", "title": "Arrondissement di Antony", "text": "L\"arrondissement\" di Antony \u00e8 una suddivisione amministrativa francese, situata nel dipartimento degli Hauts-de-Seine e nella regione della \u00cele-de-France.\nComposizione.\nL\"arrondissement\" di Antony raggruppa 12 comuni in 12 cantoni:"}
{"id": "596011", "revid": "3115", "url": "https://it.wikipedia.org/wiki?curid=596011", "title": "Leonetto Cappiello", "text": "Assieme a Adolf Hohenstein, Giovanni Maria Mataloni, Leopoldo Metlicovitz e Marcello Dudovich, \u00e8 stato uno dei padri del moderno cartellonismo pubblicitario italiano e il pi\u00f9 innovativo del periodo.\nBiografia.\nNato da famiglia benestante, ha una precoce formazione artistica da autodidatta, i primi disegni noti risalgono al 1888 (copie di litografie di famiglia che riproducono capolavori dell'arte del Rinascimento italiano).\nL'esordio ufficiale avviene nel 1891 con l'esposizione di quattro tele (scomparse) alla Mostra Promotrice di Firenze, mostra simbolo del \"secessionismo\" operato dalle tendenze pi\u00f9 vicine all'impressionismo in contrapposizione alla corrente dei macchiaioli maggiormente legata ad una dimensione vernacolare. L'anno successivo espone nella medesima sede altre tre tele tra cui \"Scena d'interno\" (oggi al Museo civico Giovanni Fattori)\nA Parigi.\nNella primavera del 1898 si reca a Parigi, ospite del fratello che lavora in borsa. Dopo un breve ritorno nella citt\u00e0 natale per la morte del padre, si stabilisce definitivamente nella capitale francese dove pubblica le sue prime due caricature (di Giacomo Puccini e dell'attore Ermete Novelli) sulla rivista \"Le Rire\", dando inizio alla serie \"Les contemporains\".\nA Parigi La scena \u00e8 fortemente caratterizzata dai grandi maestri dell'affiche del tempo. Cappiello si inserisce subito nello stile in voga, collaborando come caricaturista per alcune riviste e producendo vari manifesti sullo stile di Jules Ch\u00e9ret. Le sue figure femminili, soprattutto, assomigliano molto alle ballerine raffigurate per le Folies Berg\u00e8re.\nLe caricature.\nConosce rapidamente il successo come caricaturista collaborando con varie riviste (\"Le Cri de Paris\", \"La Rampe\", \"Le Sourire\", \"Le Figaro\", \"Le journal\"). Nel 1899 la prestigiosa \"Revue Blanche\" pubblica l'album \"Nos Actrices\", un Portfolio di 18 caricature. \nNello stesso anno realizza il suo primo manifesto per il lancio di una rivista umoristica (\"Frou Frou\"). Il manifesto vede una figura femminile dal vestito grigio vaporoso sollevato dalla danza, con un'ampia scollatura e un cappello di aigrette, campeggiare su un brillante sfondo giallo uniforme. Questo sfondo ricorrer\u00e0 in numerose altre opere di Cappiello. \u00c8 evidente l'influsso dei maestri cartellonisti parigini e del filone degli spettacoli quali il Moulin Rouge e le Folies Berg\u00e8re.\nIl manifesto.\nNel 1900 inizia la carriera di cartellonista professionista siglando un contratto con l'editore-stampatore Vercasson che si protrarr\u00e0 per 16 anni.\nDurante i 5 anni successivi alterna caricature e cartellonistica: pubblica la raccolta umoristica \"Gens du Monde\", numero speciale di \"L'Assiette au Beurre\" (1901); \"Le Theatre Cappiello\" numero speciale della rivista \"Theatre\" (1903); \"Les contemporains c\u00e9l\u00e8bres\", album pubblicitario illustrato con caricature (1904).\nNel 1901 si sposa con Suzanne Meyer (cognata del critico letterario Lucien Muhlfeld e dello scrittore Paul Adam) con cui avr\u00e0 due figli: Fran\u00e7oise nel 1902 e Jean nel 1907. \u00c8 di quest'anno il manifesto per \"Livorno, Stagione Balneare\", fortemente influenzato dallo stile parigino, ma ancora relativamente tradizionale.\n\u00c8 nel 1904, con il manifesto \"Chocolat Klaus\", che si inaugura l'apporto innovativo di Cappiello all'arte dell\"'affiche\". \nIl manifesto presenta un'amazzone con un lungo vestito verde, cavalcare un piccolo cavallo rosso fuoco. Tra i due \u00e8 evidente una voluta sproporzione antirealistica: Cappiello si allinea con questa scelta agli Espressionisti e ai Fauves. Lo sfondo \u00e8 scuro, una scelta stilistica che caratterizzer\u00e0 molta della produzione di Cappiello e che garantisce di far spiccare i colori brillanti dei soggetti. L'headline del manifesto \u00e8 in un carattere bastone condensato, di un giallo caldo e brillante.\nIl punto di vista si abbassa e non \u00e8 pi\u00f9 ad altezza occhi: il gruppo cavallo-donna \u00e8 ritratto leggermente dal basso. Questo espediente, tutt'oggi largamente in uso nella fotografia di moda, consente di slanciare la figura e contribuisce a renderla iconica e dominante e diventa presto un tratto distintivo di Cappiello.\nNel 1906 conosce e viene invitato a Camogli dal cav. Gaggini un finanziere residente a Parigi che intuisce le potenzialit\u00e0 del Monte di Portofino nella nascente industria del turismo, inventore del Hotel Portofino Kulm. Egli gli commission\u00f2 il suo manifesto \"capolavoro\" Portofino Kulm (1906). A Camogli \u00e8 conservata in collezione privata la maquette originale di questo suo capolavoro.\nCon l'affiche \"Chocolat Klaus\" Cappiello rivoluziona i canoni della grafica pubblicitaria. Realizza infatti manifesti caratterizzati da personaggi che non hanno pi\u00f9 attinenza diretta con il prodotto da pubblicizzare, ma creano un'immagine-marchio altamente riconoscibile.\nIn funzione di una memorabilit\u00e0 dell'immagine pubblicitaria, di un primato dell'efficacia comunicativa, le ambizioni estetico decorative dei primi manifesti vengono scalzate da uno stile pi\u00f9 diretto, basato su fondi uniti, colori timbrici, sintesi cromatica, figure in primo piano, centrate nello spazio, il cui principale obiettivo \u00e8 stupire ed essere ricordate dal pubblico: nasce il manifesto pubblicitario italiano moderno.\nDa questo momento in poi Cappiello manifesta uno stile personale, maturo e autonomo, che si fa via via pi\u00f9 riconoscibile e riconosciuto a livello internazionale.\nNel 1905 pubblica per l'editore Floury una raccolta antologica di 70 caricature realizzate negli anni precedenti. \nDa questo momento si dedicher\u00e0 prevalentemente alla realizzazione di manifesti creando una visione della realt\u00e0 non pi\u00f9 descrittiva, ma fortemente iconica. Personaggi, maschere, folletti, pierrot popolano i suoi manifesti e campeggiano emblematici in colori vivaci su sfondi scuri o in colori scuri su sfondi gialli, accompagnati da un lettering bilanciato e moderno. Questo \u00e8 particolarmente evidente nel manifesto per Thermog\u00e8ne del 1909, il cui protagonista (un pierrot sputafuoco in tuta verde, su sfondo marrone scuro) ebbe tanto successo da diventare una moda.\nLa rivista \"Publicite Moderne\" nel 1907 pubblica le sue teorie sul manifesto in piena sintonia con le nuove generazioni di grafici.\nNel 1918 venne licenziato dalla Vercasson per motivi politici e gli subentr\u00f2 Jean d'Ylen.\n\u00c8 lo stesso Cappiello, in una intervista negli anni '30, a chiarire la sua visione del manifesto pubblicitario moderno: in esso la figura proposta dall'artista \u00e8 inscindibile dal prodotto stesso e il prodotto si connota e si caratterizza proprio grazie alla figura rappresentata. Questo approccio \u00e8 facilmente riconoscibile nei manifesti per Campari, Thermog\u00e8ne, Oxo Liebig, Bouillon Kub e li caratterizza fortemente. \nI maestri francesi si occupano prevalentemente di temi relativi all'ambiente artistico e dello spettacolo. Cappiello interpreta il prodotto di largo consumo e crea per esso manifesti di notevole qualit\u00e0 e contenuto semantico.\nIl ritratto e la decorazione di interni.\nNel 1906 conosce e viene inviatato a Camogli dal cav. Gaggini un finanziere residente a Parigi che intuisce le potenzialit\u00e0 del Monte di Portofino nella nascente industria del turismo, inventore del Hotel Portofino Kulm. Egli gli commission\u00f2 il suo capolavoro PORTOFINO KULM (1906). Ancora oggi a Camogli \u00e8 conservata in collezione privata la maquette originale di questo suo capolavoro. Nel 1907 dipinge i ritratti di Emile Sorel e di Lucien Muhlfeld. \nLa produzione ritrattistica, ancora oggi poco nota, prosegue per i primi anni del secolo con il ritratto di Paul Adam (1908) ritratto di moglie e figli (1909) ritratto di Henri de R\u00e9gnier (1910) e culminer\u00e0 con l'autoritratto del 1928 commissionato dalla Galleria degli Uffizi di Firenze (dove tuttora si trova) e la grande tela \"Les Dormeuses\" del 1938.\nNel frattempo ha inizio la sua attivit\u00e0 di decoratore di interni con gli affreschi per la villa di Louis Dreyfus a Saint-Germain-en-Laye a cui seguiranno quelli per le celebri Galeries Lafayette - salone da the, fumoir, e sala di lettura - (1912).\nNel 1914 riceve la Legion d'onore.\nRichiamato in Italia allo scoppio della prima guerra mondiale rientra in patria svolgendo il servizio di interprete per l'esercito. Nel 1915 realizza con la tecnica dell'acquaforte disegni sulla guerra collaborando con le riviste \"La Baionnette\", \"Rire\", \"Fantasio\", e nel 1916 realizza la copertina originale de \"Il poeta assassinato\" di Guillaume Apollinaire.\nAl termine del conflitto torna in Francia dove apre una nuova collaborazione con l'editore Devambez con cui lavorer\u00e0 fino al 1936 e che nel 1923 curer\u00e0 una sua grande retrospettiva.\nNel 1930 prende la cittadinanza francese.\nProseguono nel frattempo le decorazioni di interni: una drogheria in rue Jean Gujon (1921) il bar del ristorante Dupont sul Boulevard Barb\u00e9s (1935) per terminare con la prestigiosa decorazione \"La Force Motrice\" per il padiglione della pubblicit\u00e0 dell'Esposizione Universale di Parigi del 1937 di cui \u00e8 vice presidente.\nDurante la seconda guerra mondiale si trasferisce a Le Puy e in seguito a malattia a Grasse. Muore a Cannes il 2 febbraio 1942."}
{"id": "596012", "revid": "110157", "url": "https://it.wikipedia.org/wiki?curid=596012", "title": "Riesel Sieve Project", "text": "Riesel Sieve Project \u00e8 un progetto di calcolo distribuito per determinare il pi\u00f9 piccolo numero di Riesel.\nScopo del progetto.\nNel 1956 Hans Riesel dimostr\u00f2 che esistono infiniti interi \"k\" tali che formula_1 non \u00e8 primo per ogni intero \"n\". Egli mostr\u00f2 che il numero 509203 \u00e8 un numero di Riesel ed egli congettur\u00f2 che quello fosse pi\u00f9 piccolo numero con tali propriet\u00e0. Per dimostrare tale congettura \u00e8 sufficiente esibire un numero primo per ogni k &lt; 509203\nSoftware.\nCi sono pi\u00f9 software per contribuire al progetto.\nProth_Sieve.\nMikael Klasson and Paul Jobling hanno scritto un programma per i numeri di Riesel e Proth. Questa fu l'applicazione di partenza del progetto.\nQuesto programma ha versioni specifiche per GNU/Linux, Microsoft Windows e NetBSD.\nLLR.\n\"Lucas Lehmer Riesel\", sviluppato da Jean Penn\u00e9, questo software non \u00e8 in grado di connettersi ad internet. LLR \u00e8 l'applicazione tradizionale per il Riesel Sieve Project.\nIl \"Lucas Lehmer Riesel\" funziona su GNU/Linux e Microsoft Windows.\nLLRNET.\nLLRNET \u00e8 la nuova, e largamente utilizzata, versione del \"Lucas Lehmer Riesel\". La funzione aggiuntiva pi\u00f9 importante (che d\u00e0 origine al nome) \u00e8 il supporto di rete.\nLLRNET funziona su GNU/Linux, Microsoft Windows e FreeBSD. Sono inoltre disponibili i codici sorgenti dell'applicazione.\nRIESELATOR.\nPi\u00f9 che un vero e proprio applicativo questo \u00e8 pi\u00f9 un programma di monitoraggio. Sfruttando la rete SMB di Microsoft (o il suo equivalente Samba per gli altri sistemi operativi) permette di controllare i \"Proth_Sieve\" installati sulle altre macchine.\nRieselator funziona soltanto su Microsoft Windows.\nBOINC.\nAttualmente \u00e8 possibile tramite il sito ufficiale creare un account e con l'apposito programma BOINC scaricabile qui o sulla stessa home page, contribuire al progetto."}
{"id": "596016", "revid": "633110", "url": "https://it.wikipedia.org/wiki?curid=596016", "title": "Bourges 105 mm C Mle 1935", "text": "Il canon de 105\u00a0mm Court Mod\u00e9le 1935 Bourges, o solo 105\u00a0mm L Mle 35 B, era un obice dell'esercito francese, costruito dalla fabbrica statale Atelier de Construction de Bourges.\nStoria.\nNegli anni trenta il parco d'artiglieria francese era antiquato, costituito soprattutto da 75 mm Mle. 1897, rivoluzionari al momento dell'introduzione in servizio, ma non adatti alla distruzione delle postazioni fortificate. Si presentava quindi la necessit\u00e0 di un nuovo pezzo campale ad alta mobilit\u00e0 capace di appoggiare le forze meccanizzate. L'obice realizzato in risposta a questo requisito fu il Schneider 105 mm C Mle 1934 sviluppato nel 1934 dalla Schneider et Cie che, nonostante fosse indicato come \"cannone corto\", in realt\u00e0, sparando nel secondo arco, era in pratica un obice. Bench\u00e9 di disegno assolutamente ortodosso, il pezzo venne ordinato dall'Arm\u00e9e de terre ma prodotto a basso ritmo, in attesa di un pezzo pi\u00f9 innovativo.\nL'innovativa arma attesa venne presentata nel 1935 dall'Atelier de Construction de Bourges; era anch'essa un obice e venne denominato \"canon 105\u00a0mm Court Mod\u00e9le 1935 Bourges\". L'arma venne ordinata in 610 esemplari. La produzione per\u00f2 prosegu\u00ec a rilento, tanto che nel 1940, con 232 pezzi consegnati, la produzione fu interrotta in favore di un nuovo pezzo anticarro.\nDurante la campagna di Francia si dimostr\u00f2 un'ottima arma campale leggera. Dopo la sconfitta della Francia, gli obici di preda bellica vennero incorporati dalla Wehrmacht come \"10,5\u00a0cm leFH 325(f)\", nella nomenclatura tedesca dell'epoca \"obice campale leggero calibro 10,5 cm modello 325 (francese)\": furono impiegati nelle unit\u00e0 addestrative, in quelle di seconda linea e con l'artiglieria costiera.\nContemporaneamente, con l'occupazione italiana della Francia meridionale, il Regio Esercito cattur\u00f2 127 pezzi; ridenominati \"Obice da 105/15\", vennero impiegati come artiglieria da posizione per le divisioni costiere.\nTecnica.\nLa canna, pi\u00f9 corta di quella del Schneider 105 mm C Mle 1934, era lunga 1,76 m. Essa era incavalcata su un affusto scudato ad due ruote, con due code munite di vomeri alle estremit\u00e0 che venivano piantati nel terreno alla messa in batteria. Le ruote, a razze di legno, potevano sia essere cerchiate in ferro che munite di semipneumatici per il traino meccanico con trattori d'artiglieria Laffly S15T. Inoltre gli spazi tra le razze erano coperti da lastre d'acciaio, in modo da trasformare la ruota in una scudatura; queste non erano collegate direttamente alla sala ma alle due code divaricabili; quando, in posizione di tiro, le due code venivano aperte, le ruote si divaricavano in avanti, allineandosi con lo scudo e fornendo un'ulteriore protezione ai serventi. Inoltre questo sistema consentiva inoltre un angolo di tiro orizzontale di ben 58\u00b0."}
{"id": "596017", "revid": "6066", "url": "https://it.wikipedia.org/wiki?curid=596017", "title": "Nemo tenetur se detergere", "text": ""}
{"id": "596021", "revid": "1318658", "url": "https://it.wikipedia.org/wiki?curid=596021", "title": "Arrondissement di Boulogne-Billancourt", "text": "L\"arrondissement\" di Boulogne-Billancourt \u00e8 una suddivisione amministrativa francese, situata nel dipartimento degli Hauts-de-Seine e nella regione della \u00cele-de-France.\nComposizione.\nL\"arrondissement\" di Boulogne-Billancourt raggruppa 9 comuni in 9 cantoni:"}
{"id": "596024", "revid": "264444", "url": "https://it.wikipedia.org/wiki?curid=596024", "title": "Itachi", "text": ""}
{"id": "596028", "revid": "729019", "url": "https://it.wikipedia.org/wiki?curid=596028", "title": "105 mm M101", "text": "L'obice 105 mm M2A1 (M101A1) \u00e8 stato l'obice leggero standard per le forze armate degli Stati Uniti d'America nella seconda guerra mondiale venendo utilizzato in entrambi i teatri di operazioni: quello europeo e quello dell'Oceano Pacifico. Entrato in produzione nel 1941, venne subito impiegato operativamente nella guerra contro l'Esercito imperiale giapponese nel Pacifico dove si guadagn\u00f2 una buona reputazione per la precisione e la potenza dei colpi. L'M101 utilizzava munizioni da 105\u00a0mm ad alto esplosivo (\"HE - high explosive\") e aveva una gittata di 11\u00a0200 metri, che lo rendeva utile per il supporto di fuoco alla fanteria.\nSviluppo.\nDopo la prima guerra mondiale, l'US Army si ritrov\u00f2 un esubero di cannoni francesi da 75 mm Mle. 1897. Infatti entr\u00f2 in guerra quasi privo di artiglieria e dovette adottare l'arma francese, a cui successivamente fece modifiche come la coda doppia divaricabile e le ruote con pneumatici. La produzione di questi pezzi arriv\u00f2 al suo massimo quando la guerra era finita e gli stock si rivelarono sovradimensionati. Dal 1919 inizi\u00f2 a concretizzarsi un requisito per un obice da 105\u00a0mm pi\u00f9 potente ed adatto del cannone campale da 75, ma i prototipi vennero realizzati solo 20 anni dopo.\nL'obice M2 venne utilizzato durante tutta la successiva seconda guerra mondiale e fu in seguito esportato in almeno 67 paesi. Con gli Stati Uniti, vide anche l'impiego nella guerra di Corea e nella guerra del Vietnam.\nUtilizzatori.\nUtilizzato dai Brasiliani della FEB For\u00e7a Expedicion\u00e1ria Brasileira durante la Seconda guerra mondiale nel fronte appenninico tra Toscana ed Emilia Romagna"}
{"id": "596029", "revid": "17126", "url": "https://it.wikipedia.org/wiki?curid=596029", "title": "Germania Occidentale", "text": ""}
{"id": "596031", "revid": "1318658", "url": "https://it.wikipedia.org/wiki?curid=596031", "title": "Arrondissement di Nanterre", "text": "L\"arrondissement\" di Nanterre \u00e8 una suddivisione amministrativa francese, situata nel dipartimento degli Hauts-de-Seine e nella regione della \u00cele-de-France.\nComposizione.\nL\"arrondissement\" di Nanterre raggruppa 15 comuni in 24 cantoni:"}
{"id": "596033", "revid": "161374", "url": "https://it.wikipedia.org/wiki?curid=596033", "title": "San Biagio di Sebaste", "text": ""}
{"id": "596037", "revid": "125237025", "url": "https://it.wikipedia.org/wiki?curid=596037", "title": "Gabriel Cramer", "text": "Biografia.\nCramer dimostr\u00f2 grandi doti in matematica gi\u00e0 in giovane et\u00e0. A 18 anni ricevette il suo dottorato e a 20 divenne co-docente di matematica all'Universit\u00e0 di Ginevra, condividendo la cattedra con il pressoch\u00e9 coetaneo Jean-Louis Calandrini.\nNel 1728 ha proposto una soluzione per il Paradosso di San Pietroburgo e and\u00f2 molto vicino al concetto della Teoria dell'utilit\u00e0 attesa, teorizzata 10 anni dopo da Daniel Bernoulli.\nFu allievo di Johann Bernoulli. Si occup\u00f2 di studi sulle curve algebriche e sulle loro singolarit\u00e0, nonch\u00e9 sui determinanti. Scrisse, a questo proposito, nel 1750, il trattato di geometria analitica intitolato \"Introduction a l'analyse des courbes algebriques\".\nA lui \u00e8 dovuta la regola della risoluzione di un sistema di n equazioni in n incognite. Allo scozzese Colin Maclaurin si deve invece la dimostrazione della regola di Cramer per i sistemi lineari con due e tre incognite."}
{"id": "596038", "revid": "339392", "url": "https://it.wikipedia.org/wiki?curid=596038", "title": "Safety Of Life At Sea", "text": ""}
{"id": "596040", "revid": "339392", "url": "https://it.wikipedia.org/wiki?curid=596040", "title": "Safety of life at sea", "text": ""}
{"id": "596041", "revid": "1961055", "url": "https://it.wikipedia.org/wiki?curid=596041", "title": "Zanobi del Rosso", "text": "Biografia.\nFiglio di Giuseppe Ignazio Rossi o del Rosso (1696-1731), architetto per Cosimo III de' Medici, Zanobi prese il nome dal nonno. Fu allievo di Giovanni Filippo Ciocchi ed entr\u00f2 nel 1749 all'Accademia del Disegno. Si trasfer\u00ec in seguito a Roma, dove rest\u00f2 dodici anni per studiare architettura al seguito di Luigi Vanvitelli e Ferdinando Fuga.\nNel 1765 alla vigilia dell'arrivo del Granduca Pietro Leopoldo di Lorena fu richiamato a Firenze e fu nominato architetto delle fabbriche reali.\nFu utilizzato soprattutto per realizzare spazi di svago, come il Nuovo Teatro di Pisa (1770) e il Casino di villeggiatura per l'Accademia dei Generosi (1771). Agli Uffizi riordin\u00f2 la galleria e decor\u00f2 la \"Sala della Niobe\".\nA Boboli cre\u00f2 la \"Kaffeehaus\" (1774-1777), forse il migliore esempio di stile rococ\u00f2 a Firenze, influenzato dalle cosiddette \"turcherie\" orientaleggianti, allora popolari nelle residenze viennesi degli Asburgo. Ridisegn\u00f2 anche la zona circostante del giardino, cambiando le vasche alle fontane e la disposizione delle piante, e cre\u00f2 la Limonaia (1777-1778).\nSuo \u00e8 anche il disegno della facciata del Complesso di San Firenze. Il figlio Giuseppe del Rosso fu a sua volta architetto."}
{"id": "596043", "revid": "124759720", "url": "https://it.wikipedia.org/wiki?curid=596043", "title": "Savigliano", "text": "Savigliano (\"Savian\" o \"Savijan\" in piemontese; \"Savilianum\" in latino) \u00e8 un comune italiano di abitanti della provincia di Cuneo in Piemonte.\nGeografia fisica.\nTerritorio.\nSavigliano si trova a 50\u00a0km a sud di Torino ed a 35\u00a0km a nord di Cuneo. L'abitato \u00e8 compreso tra i torrenti Maira ad ovest e Mellea ad est.\nClima.\nSavigliano \u00e8 posta nell'area climatica temperata sub-continentale, con temperature medie, nel mese pi\u00f9 freddo, di -2\u00b0 di minima e 5\u00b0 di massima; nel mese pi\u00f9 caldo di 17\u00b0 di minima e 27\u00b0 di massima.\nLe precipitazioni sono distribuite durante tutto l'anno, con picchi in primavera e autunno. La media delle precipitazioni, negli ultimi 30 anni, \u00e8 stata di 948\u00a0mm.\nL'estate \u00e8 caratterizzata da alternanza tra periodi di caldo afoso e temporali rinfrescanti.\nGli inverni possono essere avari di precipitazioni, se le correnti si dispongono in maniera da porre il NW sotto l'ombra pluviometrica alpina.\nIn passato erano molto pi\u00f9 frequenti e persistenti nebbie e nevicate.\nStoria.\nLe testimonianze artistiche del suo centro storico e del suo territorio sono conseguenza di un passato ricco di storia: dapprima abitato da popolazioni celto-liguri, fu poi sottomesso dagli antichi romani, la cui dominazione ha lasciato, oltre a reperti archeologici ed epigrafi, traccia nel toponimo \"Salvianum\" da cui \u00e8 derivato il nome Savigliano.\nCitata come \"villa saviliani\" in un placet imperiale del 981, fu poi libero comune; adott\u00f2 nello stemma civico la croce rossa in campo argento e il motto \"Fidelis Deo et hominibus\".\nPer la sua posizione geografica era particolarmente esposta alle contese con il Marchesato di Saluzzo.\nSegu\u00ec, dal 1349, le alterne vicende di casa Savoia, con lunghi periodi di dominazione francese.\nImportante piazzaforte militare, conobbe, sul finire del XVI secolo e durante il secolo successivo, un periodo di vera supremazia territoriale, cui corrispose la fioritura delle arti, documentata, in particolare, dalla pittura di scuola saviglianese, che si impose in tutta la provincia.\nLa nobilt\u00e0 locale, assurta a funzioni autorevoli a corte, ristruttur\u00f2 palazzi in citt\u00e0 e ville nel contado, in forme tardo-manieriste o barocche, mentre conventi e monasteri facevano a gara per ammodernare chiese e clausure.\nNei secoli XVI e XVII fu capoluogo di provincia.\nCon l'abbattimento della cinta fortificata - avvenuto a inizio Settecento - Savigliano perse la funzione di piazzaforte militare e anche la posizione di prestigio che aveva occupato, tra i centri piemontesi.\nCon l'occupazione francese, iniziata nel 1798, fece parte del Dipartimento dello Stura e fu sede di una sottoprefettura, rango che mantenne sino al 1814.\nA met\u00e0 Ottocento, sotto il dominio dei Trossarello (chiamati anche Trossarelli, in alcune occasioni), la citt\u00e0 ritrov\u00f2 un proprio ruolo come sede di manifatture tessili e meccaniche importanti, cui l'arrivo della ferrovia (1853) offr\u00ec nuove possibilit\u00e0 di traffico e di collegamenti.\nDopo la seconda guerra mondiale, l'amministrazione della citt\u00e0 fu della Democrazia Cristiana, fino alla scomparsa di questo partito.\nMonumenti e luoghi d'interesse.\nTorre civica.\nCon una precedente, probabilmente del Duecento, la torre presente, di mattoni, risale a dopo il 1303. Nel 1447 rivenne nella propriet\u00e0 della citt\u00e0, che aggiunse la parte superiore.\nPalazzi.\nFra i \"Castelli Aperti\" del Basso Piemonte:\nTeatro.\nIl Teatro Civico Milanollo, inaugurato nel 1836 con l'opera \"L'esule di Roma\" di Gaetano Donizetti, \u00e8 il principale della citt\u00e0.\nL'area su cui sorge il Teatro Milanollo fu sede dell'antico ospedale o lazzaretto, dal 1579 al 1709. In seguito allo spostamento dell'ospedale, nella nuova sede, lo spazio lasciato libero fu occupato da un precario salone teatrale in muratura e legno poi riprogettato nel 1745.\nNel 1834 una societ\u00e0 di cittadini incaric\u00f2 Maurizio Eula (1806-1883) di redigere un progetto per la costruzione di un nuovo teatro, la cui apertura fu autorizzata nel luglio del medesimo anno dal re Carlo Alberto.\nIl progetto dell'Eula fu realizzato negli anni 1834-1836 dall'impresario luganese Poncini. La struttura architettonica del teatro \u00e8 legata ai canoni compositivi del neoclassicismo. La facciata \u00e8 sobria : \u00e8 composta da un avancorpo, da 2 ali laterali e conclusa da un cornicione con sovrastante attico. Nelle nicchie, ai lati, sono ospitate le statue della commedia e della tragedia, mentre il genio della gloria, che incorona musica e poesia, sovrasta il fronte.\nAll'interno il sipario s'apre su 2 ordini di palchi, oltre galleria e loggione. Particolarmente scenografica la sala del ridotto, con la loggetta dei musici.\nLe pitture videro impegnati, tra gli altri, artisti di fama, attivi nell'orbita del grande Pelagio Palagi, quali Pietro Ayres ed Angelo Moia. Il primo realizz\u00f2 sia il rosone che il sipario, rappresentante Apollo e le 9 muse ispiratrici sul monte Parnaso (1835). Elaborati gli ornamenti, argentati e verniciati a mecca.\n\u00c8 propriet\u00e0 del comune dal 1864 ed \u00e8 dedicato alle violiniste saviglianesi Teresa e Maria Milanollo.\nNei decenni successivi il teatro fu oggetto di ricorrenti lavori di ristrutturazione diretti dagli ingegneri comunali Clodoveo Cordoni e Guido Jaffe.\nNella seconda met\u00e0 del Novecento l'edificio fu dichiarato inagibile e chiuso 2 volte, dal 1952 al 1972 e dal 1884 al 1989.\nRecentemente sono stati portati a termine nuovi lavori di restauro della facciata, del ridotto e della sala spettacoli, e il teatro, nuovamente restituito alla sua bellezza originaria, ha riaperto i battenti il 28 novembre 2011.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Savigliano sono , cos\u00ec suddivisi per nazionalit\u00e0, elencando per le presenze pi\u00f9 significative:\nLa comunit\u00e0 ebraica di Savigliano.\nSavigliano fu sede, dal 1400 fino agli anni precedenti la Seconda guerra mondiale, di una piccola ma fiorente comunit\u00e0 ebraica.\nA testimonianza della sua storia rimangono alcuni edifici del vecchio ghetto (incluso quello della sinagoga), alcune denominazioni di vie e poche tombe nella sezione ebraica del cimitero comunale.\nOspedale Santissima Annunziata.\nStruttura ospedaliera \"cardine\" di riferimento per tutta la ASL CN 1 (Ceva, Cuneo, Fossano, Mondovi, Saluzzo) di media specializzazione, con i reparti e servizi di Rianimazione, Medicina e Chirurgia d'urgenza, Ortopedia e Traumatologia, Ginecologia e Ostetricia, Pediatria, Cardiologia, UTIC-Emodinamica, Neurologia, Otorinolaringoiatria, Oculistica, Urologia, Dialisi, Psichiatria, nonch\u00e9 centro DEA di 2\u00ba livello per l'area nord della provincia di Cuneo.\nCultura.\nCorsi universitari.\n\u00c8 sede di alcuni corsi universitari sotto l'Universit\u00e0 degli Studi di Torino:\nMusica.\nLa realt\u00e0 musicale saviglianese \u00e8 molto vivace. Oltre a gruppi musicali amatoriali, la citt\u00e0 pu\u00f2 vantare la presenza della banda cittadina e di sette cori.\nEventi.\nFiera della meccanizzazione agricola; si svolge nel periodo primaverile e richiama esperti del settore da tutto il nord ovest dell'Italia.\nFesta del pane; presente ogni 2 anni, nell'ultimo week-end di settembre; \u00e8 possibile vedere maestri panificatori, provenienti da diverse regioni italiane ed europee, all'opera nei laboratori a cielo aperto.\nMadama la Piemonteisa; ogni 2 anni, in alternanza con la festa del pane; celebra l'omonima bistecca saviglianese (costata di vitella piemontese cotta alla brace o al forno, servita con la salsa Santa Rosa, da una ricetta settecentesca dell'omonima famiglia saviglianese).\nQuint'essenza, dedicata a spezie ed erbe aromatiche; si svolge tutti gli anni, a inizio maggio.\nDal 1986 il coro Milanollo, in collaborazione con l'amministrazione comunale e altri enti locali, organizza, ogni anno, in giugno, la Rassegna Internazionale di Canto Corale; ha ospitato formazioni corali d'Italia ed Europa, sconfinando anche con serate musicali nei comuni di Saluzzo, Cuneo, Bra, Alba, Fossano e Cervere.\nNel 2012 Savigliano \u00e8 stata scelta per rappresentare l'Italia nella kermesse che assegna il titolo di citt\u00e0 \u201cfiorita\u201d d'Europa.\nRispetto dell'ambiente, verde, pulizia di strade e piazze, armonia del centro storico, mobilit\u00e0 sostenibile, impiego di energie rinnovabili: questi i parametri valutati dalla commissione internazionale.\nSavigliano \u00e8 stata, assieme a Sordevolo (Biella), rappresentante dei colori nazionali.\nEconomia.\nIn passato, sul finire dell'800 e per tutto il '900, l'economia saviglianese \u00e8 stata, con alterne vicende, molto diversificata.La citt\u00e0 fu sede della prima industria piemontese che assunse un carattere nazionale: le SNOS, Societ\u00e0 Nazionale Officine di Savigliano; inoltre vi furono industrie legate alle carrozzerie automobilistiche.Nel 1961 apr\u00ec uno stabilimento per la produzione di laminati plastici; esisteva un birrificio ed erano presenti industrie tessili.Vi era la direzione Enel, succeduta alla \"Piemonte Centrali Elettriche\".\nEra attivo l'artigianato, in molteplici forme.\nVi erano 3 ospedali: Militare, Civile e Geriatrico.\nAttualmente, dopo chiusure e ridimensionamenti, avvenuti a partire dagli anni '60, \u00e8 sede di uno dei maggiori stabilimenti italiani per la costruzione di veicoli ferroviari; sempre nel settore industriale vi \u00e8 uno stabilimento per la fabbricazione dei vetri.\nA causa della crisi industriale e occupazionale degli ultimi anni, hanno ripreso importanza, nell'economia cittadina, l'agricoltura (cerealicola, frutticola) e l'allevamento.\nI servizi occupano circa 1/3 della popolazione attiva.\nSport.\nNel 2012, su iniziativa del Comune, Savigliano ricevette il titolo di EUROPEAN TOWNS OF SPORT 2012 (Comune Europeo per lo Sport 2012), Il titolo fu assegnato da ACES EUROPE - European Capital and Cities of Sport Federation.\nCalcio.\nLa principale squadra di calcio della citt\u00e0 \u00e8 l\"'U.S.D. Saviglianese 1919 Calcio\" che milita nel girone G di Prima Categoria.\nFu fondata nel 1919. L'altra squadra di calcio della citt\u00e0 \u00e8 l\"'A.S.D. Pro Savigliano 2012 Calcio\" che milita nel girone I cuneese di 2\u00aa Categoria. \u00c8 nata nel 2012.\nPallacanestro.\nLa societ\u00e0 Amatori Basket Savigliano nasce nel '78; milita nella Divisione Nazionale C e svolge attivit\u00e0 di scuola mini basket, promozione, arruolamento nelle scuole primarie; possiede un settore giovanile nel quale militano 9 squadre con circa 130 ragazzi.\nPossiede, inoltre, la societ\u00e0 satellite 'Asd basket Savigliano', militante nel campionato regionale serie D, con ragazzi provenienti dal proprio vivaio.\nL'impianto di gioco \u00e8 il Palaferrua.\nPallavolo.\nIl Volley Savigliano A.S.D. giocher\u00e0 nella stagione 2021/22 nel campionato di serie A3 maschile. \nLa VBC Savigliano A.S.D. \u00e8 presente nel campionato di serie B2 nazionale femminile mentre il Savinvolley partecipa ai campionati provinciali e promozionali."}
{"id": "596057", "revid": "14214", "url": "https://it.wikipedia.org/wiki?curid=596057", "title": "Synth-pop", "text": ""}
{"id": "596066", "revid": "701660", "url": "https://it.wikipedia.org/wiki?curid=596066", "title": "Valerio Cioli", "text": "La sua opera pi\u00f9 famosa \u00e8 la \"Fontana del Bacchino\" che si trova nel Giardino di Boboli, vicino all'ingresso su piazza Pitti a Firenze. \nLa statua ritrae il nano di corte di Cosimo I, ironicamente soprannominato \"Morgante\" (il gigante del poema omonimo di Luigi Pulci), raffigurato nudo e seduto su un testuggine come un bacco ebbro, da questo il titolo ufficiale dell'opera.\nSempre nel giardino di Boboli sono collocate due sue opere, in collaborazione con Giovanni Simone Cioli, l'\"Uomo che vanga\" e l\"'Uomo che scarica il secchio in un tino\".\nAltre opere sue sono un \"Satiro con fiasca\" al Museo del Bargello e le sculture delle personificazioni di Pittura, Scultura e Architettura sulla tomba di Michelangelo Buonarroti nella basilica di Santa Croce."}
{"id": "596069", "revid": "101175", "url": "https://it.wikipedia.org/wiki?curid=596069", "title": "Gran Premio motociclistico di San Marino e della Riviera di Rimini", "text": "Il Gran Premio motociclistico di San Marino e della Riviera di Rimini \u00e8 una della prove che fa parte del motomondiale a partire dalla stagione 2007. Si tratta della continuazione di quello che tra il 1981 e il 1993 era denominato solo Gran Premio motociclistico di San Marino.\nStoria.\nIn diverse annate del motomondiale tra il 1981 e il 1993 si era gi\u00e0 svolto il \"Gran Premio motociclistico di San Marino\", quale seconda gara dell'anno in Italia oltre al Gran Premio motociclistico d'Italia. La gara era stata ospitata su vari circuiti a rotazione, oltre che da Misano Adriatico anche dall'Autodromo Enzo e Dino Ferrari di Imola e dal circuito del Mugello.\nNel 2007 il GP viene ospitato sul Misano World Circuit di Misano Adriatico e torna nel calendario del motomondiale con la denominazione di \"Gran Premio motociclistico di San Marino e della Riviera di Rimini\", la prima edizione con questa denominazione si \u00e8 svolta il 2 settembre ed ha visto la vittoria della Ducati Desmosedici di Casey Stoner nella MotoGP.\nNell'edizione del 2010 svoltasi il 5 settembre, durante la gara della classe Moto2, \u00e8 avvenuto un grave incidente che \u00e8 costato la vita al pilota giapponese Sh\u014dya Tomizawa."}
{"id": "596071", "revid": "339392", "url": "https://it.wikipedia.org/wiki?curid=596071", "title": "La maledizione del forziere fantasma", "text": ""}
{"id": "596072", "revid": "339392", "url": "https://it.wikipedia.org/wiki?curid=596072", "title": "At Worlds End", "text": ""}
{"id": "596074", "revid": "36426", "url": "https://it.wikipedia.org/wiki?curid=596074", "title": "Zanobi Del Rosso", "text": ""}
{"id": "596077", "revid": "125275305", "url": "https://it.wikipedia.org/wiki?curid=596077", "title": "Ordine di Santo Stefano papa e martire", "text": "L'Ordine di Santo Stefano papa e martire (anche noto come Insigne sacro e militare ordine di Santo Stefano papa e martire) appartiene agli ordini religiosi cavallereschi di fondazione pontificia (Bolla \"His quae d\"el 1\u00ba febbraio 1562 di Pio IV), con doppia personalit\u00e0 giuridica, cio\u00e8 canonica (Associazione pubblica di fedeli di fondazione pontificia) e civile. \u00c8 riconosciuto dal Governo Italiano come Ordine dinastico estero. \nFu di collazione del Granducato di Toscana, cos\u00ec come l'Ordine del Merito sotto il titolo di San Giuseppe e l'Ordine del merito civile e militare.\nStoria.\nFondazione.\nDopo vari tentativi di Cosimo de' Medici duca di Firenze e di Siena, fu solo con l'ascesa al soglio papale di papa Pio IV, favorevole alla casa dei Medici, che pot\u00e9 essere fondato l'Ordine di Santo Stefano papa e martire, consacrato sotto la regola benedettina, in memoria della vittoria riportata sui francesi del maresciallo Strozzi del 2 agosto 1554 contro Siena, festa di santo Stefano papa e martire, per altri dal giorno della vittoria di Cosimo nella battaglia di Montemurlo (1\u00ba agosto 1537). Fu lo stesso papa Pio IV che con la solenne bolla \"His quae\" del 1\u00ba febbraio 1562 ne decret\u00f2 la costituzione (\"perpetuo erigimus ac instituimus\") e ne approv\u00f2 lo Statuto (\"statuimus ac ordinamus\"), dando il gran magistero (\"ufficio ecclesiastico\") \"in affidamento\" (\"perpetuo constituimus et deputamus\") a Cosimo de' Medici duca di Firenze e poi Granduca di Toscana e ai suoi successori, cosicch\u00e9 l'Ordine fu definito una \"quasi religio\". Il primo gran maestro fu quindi Cosimo e poi i suoi successori, i granduchi di Toscana prima di casa Medici e poi di casa Asburgo-Lorena (il passaggio del Gran Magistero ai Lorena fu confermato da papa Benedetto XIV con il breve \"Praeclara Militiae\" dell'8 giugno 1748).\nLa prima sede dell'Ordine fu Portoferraio nell'isola d'Elba, poi Pisa in via definitiva. La piazza dei Cavalieri prende il nome proprio da quest'ordine, cos\u00ec come la chiesa di Santo Stefano dei Cavalieri. Le insegne dell'ordine sono la croce rossa a otto punte bordata d'oro in campo bianco, accantonata da gigli d'oro. I suoi cavalieri erano \"nobili, militari, cavalieri di giustizia, serventi e fratelli d'armi\" e per essere ammessi dovevano dimostrare quattro gradi di nobilt\u00e0 paterna e materna.\nDiffusione.\nIl successo dell'ordine fu notevole e si estese anche fuori dai confini della Toscana, tra gli altri stati italiani ed esteri, lasciando una eccellente fama. La sua missione era di liberare il Mediterraneo dai pirati musulmani e i cristiani dalla schiavit\u00f9 ottomana.\nNel 1587, con bolla papale e su sollecitazione del granduca di Toscana, subentr\u00f2 nei beni del soppresso Ordine di San Giacomo d'Altopascio, detto anche dei cavalieri del Tau, ordine religioso cavalleresco nato intorno al 1050. \"Con la incorporazione da parte della Santa Sede dell'Ospedale di S. Jacopo dell'Altopascio, eretto in Religione nel 1239 (anche se la comunit\u00e0 esisteva fin dal 952), nell'Ordine di S. Stefano si ribadiva la qualit\u00e0 di quest'ultimo come ente canonico e si dava allo stesso una maggiore patente d'antichit\u00e0, perch\u00e9 come successore dell'Altopascio poteva affondare le sue radici legali al XIII secolo\" .\nCampagne militari.\nLe campagne militari possono essere riassunte in tre fasi:\nL'ultima azione militare risale al 1719: il granduca Pietro Leopoldo alla fine del Settecento ne promosse una riorganizzazione interna, eliminandone la componente militaresca e riciclandolo come l'istituto per la preparazione della classe dirigente toscana: ad esempio, fra i membri di quest'epoca si ricorda Giorgio Viviano Marchesi Buonaccorsi, celebre soprattutto per le opere di carattere storico. La legge sulla riorganizzazione della nobilt\u00e0 toscana e dei feudi del 1749 si ispir\u00f2 proprio agli statuti e ai principi dell'Ordine cavalleresco.\nUn primo tentativo di soppressione si ebbe in epoca napoleonica, il 9 aprile 1809, ma Ferdinando III di Lorena lo ripristin\u00f2 il 22 dicembre 1817 con alcune modifiche statutarie. \nAlla vigilia dell'Unit\u00e0 italiana l'Ordine era composto da 34 Priori, 23 Bal\u00ec, 49 Cavalieri con commenda familiare, 177 Cavalieri per Giustizia, 187 Cavalieri collatarii di commende di Grazia e 12 Collatarii autorizzati senza commenda per un totale di 482 membri oltre il Gran Maestro, e i Cavalieri di Gran Croce. Tra gli ultimi esponenti illustri del periodo granducale si ricordano il Principe Colloredo-Mansfeld, i Marchesi Malaspina, Emanuele Fenzi, il principe Andrea Corsini, Stanislao Grottanelli De Santi, i Principi Poniatowski, il Conte Francesco De Larderel, Alessandro Carega, i Conti della Gherardesca, l'avvocato Ubaldo Maggi, il Conte Demetrio Finocchietti, Cosimo Ridolfi, Giovanni Baldasseroni, Guglielmo De Cambray Digny, l'avvocato Primo Ronchivecchi, il Conte avvocato Luigi Fabbri.\nUn nuovo tentativo di soppressione dell'Ordine avvenne nel 1859, con l'unificazione della Toscana al Regno di Sardegna, ma ebbe valenza solo agli effetti patrimoniali, perch\u00e9 l'Ordine di Santo Stefano, quale ordine religioso fondato \"in perpetuo\" direttamente da un papa, pu\u00f2 essere soppresso solo con bolla papale e quindi \u00e8 a tutt'oggi pienamente operante. Oltretutto l'Ordine era legato alla dinastia regnante su Toscana che aveva avuto il Gran Magistero \"in affidamento\" e quindi allo Stato e al suo territorio. Sino a Ferdinando IV l'Ordine continu\u00f2 ad essere concesso.\nIl 20 dicembre 1866 Ferdinando IV ed i suoi figli rientrarono nella Casa Imperiale e la Casa di Toscana smise di esistere come casa reale autonoma, venendo riassorbita da quella imperiale austriaca; a Ferdinando fu permesso di mantenere la sua fons honorum vita natural durante, mentre i figli divennero solo Principi Imperiali (Arciduchi/Arciduchesse d'Austria) e non pi\u00f9 principi/principesse di Toscana: Ferdinando IV abdic\u00f2 ai diritti dinastici al Granducato di Toscana (1870) a favore dell'imperatore Francesco Giuseppe d'Austria e pertanto anche i suoi discendenti persero ogni diritto dinastico sulla Toscana. Il Gran Magistero dell'Ordine di Santo Stefano cess\u00f2 invece con la morte di Ferdinando IV. L\u2019imperatore Francesco Giuseppe I (1830-1916) aveva infatti proibito, dopo la\nmorte del granduca Ferdinando IV avvenuta nel 1908, di assumere i titoli di granduca o di principe o principessa di Toscana.\nObiettivi.\nNato a somiglianza degli Ordini religiosi cavallereschi e di quelli spagnoli, si proponeva come scopo la difesa della fede cattolica e la lotta agli ottomani e alla pirateria barbaresca nel Mediterraneo, soprattutto nel mar Tirreno, dove Cosimo aveva da poco promosso il nuovo porto di Livorno. Inoltre egli desiderava che l'Ordine raccordasse la nobilt\u00e0 toscana da poco riunita sotto la sua corona (in particolare quella senese e pisana) e voleva dare un forte segno di appoggio alla chiesa romana, minacciata dal pericolo turco e quello protestante. A un livello pi\u00f9 generale si pu\u00f2 riassumere che il fine ultimo di Cosimo non era altro che quello di rafforzare la sua autorit\u00e0 e il prestigio interno ed esterno al Granducato.\nOrganizzazione interna.\nInizialmente l'Ordine fu generosamente finanziato dal Granduca, poi grazie a oculati acquisti di tenute agricole, accrebbe il proprio patrimonio diventando tra i maggiori produttori e mercanti di grano della Toscana.\nTre erano le categorie di partecipanti all'Ordine, ciascuna divisa in due sottocategorie: militi (conventuali e commendatori), sacerdoti (conventuali e d'obbedienza) e serventi (d'arme e di stallo, questi ultimi in realt\u00e0 non appartenenti all'ordine); ciascun livello richiedeva dei precisi requisiti: solo coloro che potevano dimostrare quattro quarti di nobilt\u00e0 (cio\u00e8 nobilt\u00e0 di tutti i nonni, materni e paterni) potevano accedere alle cariche di cavaliere milite o sacerdote conventuale, cos\u00ec com'\u00e8 attualmente. I cavalieri militi erano tenuti a profferire i tre voti di castit\u00e0 coniugale, carit\u00e0 e obbedienza e tali voti sono sempre rimasti nei vari Statuti dell'Ordine, fino all'attuale; era tuttavia facolt\u00e0 del gran maestro dispensare dai voti. Erano previsti altri riconoscimenti al merito e altre classificazioni gerarchiche legate all'organizzazione interna dell'ordine (Priori, Bal\u00ec, ecc.).\nPrima di venire arruolati nell'Ordine si dovevano seguire tre anni di noviziato, durante i quali venivano impartite nozioni di geometria, cosmografia, aritmetica, disegno, cartografia, storia, pratica delle armi da punta e da fuoco; veniva inoltre provato l'imbarco su una galea dell'Ordine.\nLa carica di gran maestro era stata affidata dal papa erigente l'Ordine al capo della famiglia granducale di Toscana. Il governo interno era retto da un capitolo generale, cio\u00e8 l'assemblea di tutti i cavalieri tenuta a scadenza triennale, da un consiglio provinciale (presto dimesso) e dal consiglio dei cavalieri composto inizialmente di dodici membri (poi ridotto alle cinque grandi cariche). Nella pratica per\u00f2 l'autorit\u00e0 si concentrava nelle mani dell'auditore, scelto direttamente dal sovrano, e poi subordinatamente ai cavalieri di gran croce, i grandi dignitari dell'Ordine specializzati in vari settori organizzativi. Comprendeva inoltre le classi di cavaliere di gran croce, commendatore (che attribuivano nobilt\u00e0 ereditaria), e cavaliere (nobilt\u00e0 personale); \nDisputa odierna.\nCosimo III de' Medici fece di tutto per assicurarsi una successione interna alla casa dei Medici ma la morte del suo primogenito Ferdinando nel 1713, senza eredi, e la situazione dell'altro suo figlio Gian Gastone, lo port\u00f2 a riversare tutte le sue speranze nella figlia Anna Maria Luisa, principessa elettrice del Palatinato. Il \"motu proprio\" di Cosimo III fu ratificato dal Senato fiorentino il 27 novembre 1713 e comport\u00f2 notevoli complicazioni diplomatiche: condiviso inizialmente da Francia e Inghilterra, fu osteggiato dall'Impero austriaco che voleva garantirsi l'espansione e il controllo nell'Italia centrale. Per evitare le ingerenze dell'Impero, Cosimo, a sei giorni dalla sua morte, il 25 ottobre 1723, divulg\u00f2 un proclama con il quale ribadiva l'indipendenza della Toscana e il diritto al trono di sua figlia la quale avrebbe provveduto ad adottare il suo successore. Il 18 febbraio 1743 mor\u00ec Anna Maria Luisa disponendo il lascito di tutte le opere d'arte alla citt\u00e0 e stabilendo che la successione al Granducato di Toscana rimanesse in casa Medici. \nNel 1737, ancor prima della morte di Giangastone, divenne successore della Casa Granducale Giuseppe de' Medici di Toscana Ottajano. Supportato da un folto partito mediceo, contrario alle prepotenze asburgiche, e dalla Casa Reale di Spagna, si rec\u00f2 a Vienna per comunicare il proprio diritto a succedere sul trono di Toscana. Giuseppe mor\u00ec per\u00f2 misteriosamente a Livorno il 18 febbraio 1743, forse avvelenato, esattamente lo stesso giorno in cui mor\u00ec anche l'elettrice Anna Maria Luisa de' Medici. \nContro il volere di Cosimo III e soprattutto le leggi emanate dal Senato Granducale, Il 24 gennaio 1737, con diploma imperiale, Francesco Stefano di Lorena, riceve la nomina a \"Sacro Romano Imperatore\" affidando il governo della Toscana a una reggenza presieduta da Marc de Beauvau, principe di Craon.\nLa successione asburgo-lorenese termina con la morte dell'ultimo Granduca di Toscana, Ferdinando IV, nel 1908. A lui, regnante spodestato, l'Impero austro-ungarico e gli Stati dell'Impero germanico, avevano permesso di poter conferire i tre Ordini toscani, facenti parte della Sovranit\u00e0, fino alla sua morte. Il titolo di \"Principe di Toscana\" fu solo autorizzato ai membri della famiglia granducale nati prima del 1866. Dopo la morte del granduca Ferdinando IV, i suoi figli dovettero solennemente rinunciare ad ogni e qualsiasi diritto di cui personalmente ed eccezionalmente godeva il padre. Quindi il Gran Magistero dell'Ordine di S. Stefano per volont\u00e0 di S. M. l'Imperatore e Re \u00e8 terminato col defunto Granduca, n\u00e9 pi\u00f9 sarebbe accettato dai Principi lorenesi.\nDopo la caduta dell'Impero austro-ungarico, l'ultimo imperatore Carlo I, venne esiliato e il figlio, Otto d'Asburgo, nel 1961 rinunci\u00f2 per lui e la sua discendenza, alle pretese dinastiche della Casa Imperiale.\nDal 2001, S.A.R. il Granduca Ottaviano de' Medici di Toscana di Ottajano, un discendente in linea maschile non primogenita da Giuseppe de' Medici morto nel 1737, e da Giulia de' Medici, nipote di Lorenzo il Magnifico, in virt\u00f9 della Bolla Pontificia di Pio V del 1569, concessa a Cosimo de' Medici e mai revocata, si \u00e9 attribuito la carica di Gran Maestro dell'Ordine di Santo Stefano conferendo alcuni cavalierati e dedicandosi ad attivit\u00e0 culturali e sociali per la crescita dell'Ordine.\nIn palese contrasto con i suddetti cessati diritti successori della casa d'Austria e nonostante l'estinzione del Gran Magistero nel 1908 per impossibilit\u00e0 di succedere nella linea asburgica, negli anni 1971-1972 un discendente, Goffredo d'Asburgo, ignorando le rinunce di Ferdinando IV e l'autorizzazione al conferimento degli Ordini dinastici toscani solo ed esclusivamente sino alla di lui morte, cominci\u00f2 a conferire investiture di un nuovo Ordine di Santo Stefano Papa e Martire e di altri Ordini cavallereschi, gi\u00e0 conferiti da Ferdinando IV, sotto la direzione di Giorgio Cucentrentoli, creato nel contempo \"Conte di Monteloro\" dallo stesso Goffredo.\nL'Ordine si distingue, a livello regionale, nazionale e internazionale, per la \"croce rossa ottagona\", concessa nel 1562 da papa Pio IV in sede di approvazione degli Statuti. In base al principio per cui \"prior in tempore potior in iure\" la croce rossa ottagona \u00e8 ancor oggi di uso esclusivo dell'Ordine di S. Stefano P. e M. e come tale \u00e8 tutelata nei confronti di chi ne facesse un indebito uso in ambito cavalleresco. A livello dell'Unione Europea l'insegna dell'Ordine (croce rossa ottagona) e la sua denominazione sono ufficialmente registrati presso l'Ufficio dell\u2019Unione Europea per la Propriet\u00e0 Intellettuale (EUIPO).\nRelativamente alla Legge 178/51, l'Ordine \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri."}
{"id": "596087", "revid": "4", "url": "https://it.wikipedia.org/wiki?curid=596087", "title": "Bolla (attrezzo)", "text": ""}
{"id": "596091", "revid": "1543377", "url": "https://it.wikipedia.org/wiki?curid=596091", "title": "Marino Cardelli", "text": "Biografia.\n e attivo in gare FIS dal dicembre del 2003, Cardelli non esord\u00ec mai n\u00e9 in Coppa del Mondo n\u00e9 in Coppa Europa, ma debutt\u00f2 ai Campionati mondiali in occasione della rassegna iridata di Bormio 2005, dove si classific\u00f2 69\u00b0 nello slalom gigante. L'anno dopo fu l'unico atleta di San Marino a partecipare ai XX Giochi olimpici invernali di ; dopo essere stato portabandiera durante la cerimonia di apertura, non concluse lo slalom gigante.\nAi Mondiali di \u00c5re 2007 fu 48\u00b0 nello slalom gigante e non concluse lo slalom speciale; nella stessa stagione partecip\u00f2 anche alla XXIII Universiade invernale, a Torino, classificandosi 45\u00ba nello slalom speciale e non concludendo lo slalom gigante. Anche nel 2009 partecip\u00f2 sia ai Mondiali di Val-d'Is\u00e8re (54\u00b0 nello slalom speciale, non concluse lo slalom gigante), sia alla XXIV Universiade invernale di Harbin (49\u00b0 nel supergigante, 47\u00b0 nello slalom gigante, non concluse lo slalom speciale). Si conged\u00f2 dal Circo bianco in occasione dei XXI Giochi olimpici invernali di , dove fu nuovamente l'unico sammarinese e portabandiera e si classific\u00f2 80\u00b0 nello slalom gigante."}
{"id": "596094", "revid": "729019", "url": "https://it.wikipedia.org/wiki?curid=596094", "title": "Spedizione veneziana dei Dardanelli", "text": "Le Spedizioni veneziane dei Dardanelli sono la serie di operazioni militari che si svolsero nel triennio 1654 \u2013 1657 nell'omonimo stretto ad opera dei Veneziani nel tentativo di liberare o, perlomeno, ridurre la pressione dell'impero turco contro l'isola di Creta, assediata da ingenti forze.\nNonostante le molteplici vittorie nessuna delle spedizioni ebbe successo e, anzi, in esse perirono in tutti i tre i casi i comandanti della flotta.\nCreta cadde nel 1669.\nAntefatto.\nLa Repubblica di Venezia durante il corso del Seicento aveva iniziato a mostrare i primi segni di decadenza e dal 1630 aveva cessato di partecipare alle guerre europee, dando un'impressione di debolezza.\nPur con difficolt\u00e0 e incomprensioni la pace tra Venezia e Turchia persisteva dal 1573.\nNel settembre 1644 alcuni Cavalieri Ospitalieri (o pirati maltesi), senza che la Repubblica sapesse o approvasse, dopo aver saccheggiato alcune galee turche, in seguito ad una tempesta, ripararono in una delle tante insenature dell'isola di Creta, territorio veneziano.\nVenezia non aveva nessuna colpa, e il territorio da controllare era talmente vasto che i pirati poterono muoversi indisturbati.\nI turchi per\u00f2, desiderosi di prender possesso dell'isola, presero questo episodio assolutamente senza rilevanza come casus belli e nel 1645 attaccarono a sorpresa Creta.\nLe guarnigioni, sorprese, caddero una dietro l'altra con una sola eccezione: la fortezza di Candia.\nGuidata dal futuro Doge di Venezia Francesco Morosini la citt\u00e0 resistette e divenne presto il centro nevralgico della resistenza veneziana: chi aveva la citt\u00e0 aveva l'isola.\nI due nemici, consci di ci\u00f2, schierarono le proprie truppe e iniziarono una logorante campagna: i veneziani rimasero chiusi in citt\u00e0, i turchi costruirono immense trincee.\nL'assedio inizi\u00f2 nel 1646.\nMotivi delle spedizioni.\nDopo 8 anni d'assedio i turchi avevano sbarcato migliaia di uomini rendendo impossibile una sfondamento via terrestre.\nOsservando gli schieramenti i veneziani s'erano ben presto resi conto che l'unica superiorit\u00e0 vera su cui potevano contare era quella marittima e tentare incursioni sulle coste non avrebbe dato veri frutti, salvo vantaggi minimi e solo temporanei.\nS'era pensato di trasportare truppe terrestri con le navi e farle sbarcare dietro le linee turche o, addirittura, il servizio segreto veneziano aveva preparato dei piani per avvelenare le fonti d'acqua o causare malattie alle truppe nemiche.\nMa sbarcare numerose truppe sarebbe stata operazione molto lunga e complessa e non era detto che i turchi non riuscissero a sorprendere le truppe in crisi di movimento.\nAvvelenare i pozzi o causare malattie poteva essere pericoloso per gli stessi veneziani e non avrebbe dato quel vantaggio decisivo che serviva.\nPresto questi ed altri piani erano stati scartati perch\u00e9 pretestuosi o semplicemente irrealizzabili.\nL'unica certezza era che la marina veneziana era molto pi\u00f9 evoluta di quella turca, ancora ferma ai modelli di galea del XVI secolo.\nIl servizio segreto veneziano s'avvide che la maggior parte dei rifornimenti veniva direttamente dalla Turchia tramite navi e questo era un punto debole: interrompendo il flusso dall'origine si poteva sperare d'ottenere ampie concessioni da parte degli avversari.\nUn bombardamento di Istanbul avrebbe costretto il sultano alla pace.\nIl compito era rischioso ma ne valeva la pena non essendovi alternative.\nPrima spedizione: Luigi Leonardo Mocenigo, 1654.\nAl comando di 26 navi di vario tipo nel 1654 l'ammiraglio Luigi Leonardo Mocenigo, uno dei migliori uomini della marina veneziana, mosse all'attacco del nemico e si present\u00f2 davanti allo stretto invitando i turchi alla battaglia.\nForse il Mocenigo aveva un piano ben preciso ma un impetuoso sottoposto, Giuseppe Dolfin, condusse la flotta dentro lo stretto senza attendere ordini e il 13 maggio dello stesso anno, infine, dopo lunga attesa e il saccheggio delle coste turche, davanti ai veneziani si present\u00f2 una flotta avversaria composta 73 navi pi\u00f9 altre 22 giunsero alle spalle.\nLa lotta, ostacolata dal vento e dalle correnti, che resero inutili le tattiche scompaginando gli schieramenti, fu terribile e le perdite enormi da ambo le parti.\nAlla sera la flotta veneziana, prostrata e a mal partito, si ritir\u00f2, imitata da quella turca, anch'essa provata. Il Mocenigo, giunto solo a sera, vedendo l'accaduto, pot\u00e9 solo ordinare la ritirata e permettere ai turchi di rifornire Creta. Riparato nelle basi invernali, in attesa di rinforzi, lo sfortunato ammiraglio non vide mai realizzato il suo sogno di penetrare nello stretto e mor\u00ec a 71 anni pochi mesi dopo. La prima spedizione s'era risolta in un fiasco ma l'idea era buona e i veneziani non volevano abbandonare cos\u00ec in fretta il tentativo.\nSeconda spedizione: Lazzaro Mocenigo e Lorenzo Marcello, 1655 e 1656..\nDurante l'anno 1655 la flotta veneziana era stata affidata al giovanissimo Lazzaro Mocenigo, appena trentunenne ma gi\u00e0 esperto uomo di mare.\nAnche quell'anno i veneziani s'erano presentati nei pressi dei Dardanelli e avevano invitato a battaglia i turchi saccheggiandone il territorio.\nIl 21 giugno 1655 infine il Mocenigo era penetrato in profondit\u00e0 e aveva battuto la flotta avversaria, molto pi\u00f9 potente per uomini e mezzi, ma i gravi danni subiti avevano costretto alla ritirata e, anche in questo caso, i turchi avevano potuto rifornire l'esercito.\nVenezia, ansiosa di affondare il colpo, si decise a inviare un nuovo ammiraglio, esperto e capace: Lorenzo Marcello.\nCostui, preso il comando di truppe galvanizzate dalle continue vittorie, decise nuovamente di tentare d'entrare attraverso lo stretto e sistemare per sempre la questione.\nIl 26 giugno 1656, poco pi\u00f9 d'un anno dopo la straordinaria vittoria del Mocenigo, si ripet\u00e9 l'ennesimo copione: vi fu una vittoria totale che port\u00f2 alla resa delle isole di Lemno e Tenedo, basi importantissime, e alla distruzione d'una delle flotte di rifornimenti.\nCos\u00ec come le altre volte, il destino volt\u00f2 le spalle a Venezia e il Marcello, colpito da una palla di cannone, mor\u00ec seduta stante.\nPer tutta la durata della battaglia la notizia fu taciuta ma, quando emerse, fece crollare il morale dei marinai.\nPer\u00f2, pur con gravi perdite, i rifornimenti nemici diminuirono e la resistenza veneziana si rianim\u00f2.\nSecondo alcuni la campagna del 1655, essendosi quasi limitata alla sola battaglia narrata, deve esser considerata unita a quella del 1656; in quest'esposizione s'\u00e8 ritenuto di seguire questa corrente.\nTerza spedizione: Lazzaro Mocenigo, 1657.\nIl comando per l'anno 1657, assegnato all'ultimo ammiraglio rimasto, il giovane Mocenigo, gi\u00e0 reduce dal 1655, prevedeva che si passasse a bombardare Costantinopoli.\nIl Mocenigo, giovane e impetuoso, anelava la battaglia.\nPresso l'isola di Scio si distruggeva l'ennesima flotta nemica (le risorse turche erano tali che ve ne erano almeno tre o quattro sempre a disposizione!) e le feste erano tali che il Mocenigo era eletto procuratore per gli alti meriti.\nCon quest'animo i veneziani imboccarono lo stretto.\nSe tutto sin l\u00ec era andato bene una specie di \u201cmaledizione\u201d torn\u00f2 a presentarsi alla flotta: correnti avverse, uomini schierati sulle rive per impedire lo sbarco dei veneziani, venti che mutavano con rapidit\u00e0 incredibile.\nI turchi, ormai anch'essi abituati a quelle incursioni, avevano adottato efficaci contromisure.\nIl Mocenigo decise di andare con alcune galee a Imbro per rifornirsi di acqua e viveri e i turchi, che li stavano osservando, attaccarono con oltre 50 galee e l'appoggio delle batterie terrestri.\nIl 16 luglio 1657, in una giornata di pioggia e vento fortissimo, inizi\u00f2 la battaglia.\nNel caos che ne segu\u00ec con incredibile sorpresa le navi veneziane risultarono vincitrici e i turchi, forse intimoriti dalla presunta invincibilit\u00e0 della armate veneziane piuttosto che da un'effettiva azione di guerra, si diedero alla fuga.\nIl Mocenigo, conscio che tutto si sarebbe giocato in poche ore, pur essendo quasi sera e avendo attorno a s\u00e9 appena 10 navi, ordin\u00f2 l'assalto.\nUna burrasca blocc\u00f2 l'azione che venne rinviata alla mattina successiva.\nLa mattina trascorse senza vento e, alla sera, quando finalmente s'alz\u00f2, la flotta riprese la navigazione.\nLe batterie costiere tempestarono senza effetto l'avanzata delle navi e ormai Costantinopoli era quasi in vista, quando accadde l'impensabile che mut\u00f2 in pochi secondi il corso dell'intera guerra.\nUn colpo di cannone colp\u00ec una velatura che, cadendo, uccise il Mocenigo; pochi secondi dopo un secondo colpo centr\u00f2 la polveriera della nave, facendola saltare in aria.\nL'avanzata si ferm\u00f2 e la notte blocc\u00f2 la lotta.\nIl nuovo ammiraglio era Lorenzo Renier, un ultrasettantenne che non aveva mai avuto un vero comando e che era giunto l\u00ec solo per anzianit\u00e0.\nSpaventato e timoroso per il morale della truppa (forse a ragione) decise di ritirarsi, concludendo in un nulla di fatto la campagna.\nFine delle spedizioni.\nIl 1657 fu l'anno decisivo: troppe perdite, nessun vero ammiraglio rimasto in vita, tutte le battaglie vinte ma nessun effettivo danno al nemico.\nVenezia, sola e con risorse limitate, aveva fatto il possibile e gi\u00e0 il 24 agosto i turchi andavano all'attacco riconquistando le poche isole catturate dai veneziani in precedenza.\nIl Renier, completamente passivo, venne destituito ma ormai era troppo tardi e, inoltre, non vi era nessuno che lo sostituisse validamente.\nL'attacco programmato per il 1658 non avvenne mai.\nConclusione.\nL'incredibile sfortuna incontrata dai veneziani costrinse il governo veneziano a rendersi conto che ormai la guerra non poteva pi\u00f9 esser vinta ma, anche i turchi si resero conto che le perdite sarebbero state durissime e rinunciarono ai progettati attacchi contro la Dalmazia e l'Adriatico.\nDinanzi a un nemico che poteva perdere un paio di flotte senza problemi Venezia fece moltissimo e riusc\u00ec quantomeno a rinfocolare la speranza nei combattenti e a elevare il nome della Repubblica in Europa.\nLa fortezza di Candia cadde infine solo il 6 settembre 1669 e solo dietro una onorevole trattativa.\nNella guerra 1645 \u2013 1669 morirono, secondo certe stime, circa 30.000 veneziani e oltre 80.000 turchi.\nBibliografia.\nVi sono pochi libri che parlino in modo organico delle spedizioni e, in genere, notizie di esse si possono trovare solo studiando la vita dei dogi regnanti su Venezia tra il 1646 (Francesco Da Molin) al 1658 (Bertuccio Valiero).\nIn questo caso si consiglia:\nCronaca puntuale e perfetta si pu\u00f2 trovare in:"}
{"id": "596095", "revid": "106999976", "url": "https://it.wikipedia.org/wiki?curid=596095", "title": "Enrico Gatti", "text": "Biografia.\nNato nel 1955 a Perugia, Enrico Gatti ha studiato con Arnaldo Apostoli (membro dei Musici e allievo di Remy Principe, Gioconda De Vito) ed Alfredo Fiorentini (allievo a Bruxelles di Andr\u00e9 Gertler). Dopo il diploma in violino si \u00e8 dedicato allo studio del repertorio del sei-settecento. Allievo di Chiara Banchini, ha ottenuto presso il Conservatoire Populaire de Musique di Ginevra il diploma di violino barocco e quello della Societ\u00e0 svizzera di pedagogia musicale; si \u00e8 perfezionato poi sotto la guida di Sigiswald Kuijken presso il Conservatorio Reale dell'Aia.\nNel corso della sua attivit\u00e0 concertistica si \u00e8 esibito in tutta l'Europa, in Canada, negli U.S.A., nell'America del Sud, in Russia, in Giappone, in Corea e in Australia, collaborando fra l'altro con La Petite Bande, l'Ensemble 415, il Concerto Palatino, Hesp\u00e8rion XXI, La Real C\u00e1mara, come primo violino di Les Arts Florissants, Les Talens Lyriques, Taverner Players, The King's Consort, Ricercar Consort, Bach Collegium Japan, Ensemble Accordone, Accademia W. Hermans, Concerto K\u00f6ln e ARTEK (New York), De Nederlandse Bach Vereniging e Les Muffatti (Bruxelles), oltre che con direttori come Gustav Leonhardt e Ton Koopman.\nDirige l'ensemble \"Aurora\", da lui fondato in Italia nel 1986, un complesso costituito da un numero di elementi variabile che suona musica barocca, preclassica e classica nello stile dedotto dalla ricerca filologica sulla prassi esecutiva del XVII e del XVIII secolo. Ha al suo attivo numerose incisioni per Harmonia Mundi, Deutsche Harmonia Mundi, Accent e Ricercar (Belgio), Fonit Cetra, Tactus e Symphonia (Italia), Arcana ed Astr\u00e9e (Francia), Glossa (Spagna), oltre a registrazioni per la radio italiana, francese, svizzera, spagnola, olandese, belga, tedesca, svedese, finlandese, russa, canadese e americana.\nLe sue incisioni sono state spesso segnalate dalla critica specializzata, ed hanno vinto fra gli altri il Premio internazionale del disco \u201cAntonio Vivaldi\u201d (1993 e 1998) e pi\u00f9 volte il \u201cDiapason d'or\u201d. \u00c8 impegnato in una costante attivit\u00e0 di ricerca ai fini della riscoperta e valorizzazione del patrimonio musicale italiano ed \u00e8 membro della Commissione Scientifica che cura l'edizione nazionale dell'opera omnia di Alessandro Stradella, istituita dal Ministero per i Beni Culturali.\nEnrico Gatti ha svolto nel corso degli anni una notevole attivit\u00e0 didattica, avendo insegnato violino barocco presso il Conservatorio di Tolosa, il Conservatoire Populaire de Musique di Ginevra, la Schola Cantorum Basiliensis, la Scuola di Musica di Fiesole, la Civica Scuola di Musica di Milano e i conservatori di Roma, Milano, Novara e Piacenza; \u00e8 attualmente docente al Conservatorio Reale dell'Aia e titolare della cattedra di violino barocco presso il Conservatorio \u201cG.B. Martini\u201d di Bologna. Il suo insegnamento \u00e8 basato sulla antica tradizione violinistica italiana dei secoli XVII e XVIII ed attira allievi da ogni parte del mondo. La sua collaborazione in qualit\u00e0 di docente \u00e8 stata richiesta da istituti come i conservatori di Parigi, Lione, Bordeaux, Madrid, Amsterdam e Utrecht, la Hochschule f\u00fcr Musik di Trossingen, la University of British Columbia, University of Texas, l'Universit\u00e0 di Salamanca e l'Accademia Musicale Chigiana di Siena, oltre che dai corsi di Urbino, Pamparato, Erice, Venezia, Lanciano, Barbaste (Francia), Spa (Belgio), B\u00e9jar (Spagna), Szombathely (Ungheria), Amherst (U.S.A.).\nHa figurato fra i membri della giuria dei concorsi di musica antica di Bruges (1993), Brescia (1995) Rovereto (1997 e 1998), \u201cSymphonia en Perigord\u201d (1998) e \"Ruspoli\" 2012 ed \u00e8 stato dal 1997 al 2005 direttore artistico dei corsi internazionali di Urbino. Nel 2010 \u00e8 stato presidente di giuria del Premio Bonporti a Rovereto e nel 2014 del 6\u00ba Concorso Internazionale \"Principe Francesco Maria Ruspoli\".\nEnrico Gatti suona su strumenti originali del '600 e del '700."}
{"id": "596099", "revid": "287204", "url": "https://it.wikipedia.org/wiki?curid=596099", "title": "La sedia vuota", "text": "La sedia vuota (\"The Empty Chair\") \u00e8 un thriller scritto da Jeffery Deaver. Fa parte del ciclo di Lincoln Rhyme\nTrama.\nLincoln si reca con Amelia Sachs in Carolina del Nord per sottoporsi a una rischiosa operazione sperimentale che gli consentirebbe di riprendere l'uso degli arti paralizzati. La citt\u00e0 che li ospita, per\u00f2, \u00e8 stata di recente teatro di un omicidio e di un rapimento: i due investigatori vengono coinvolti nelle indagini dalla polizia locale, capitanata da Jim Bell, cugino di un loro collaboratore a New York.\nPrincipale indiziato \u00e8 Garret Hanlon, l'Insetto, un ragazzo emarginato che deve il suo soprannome alla passione morbosa che nutre verso gli insetti.\nAmelia giunger\u00e0 presto a conclusioni discordanti rispetto a quelle del compagno, e convinta dell'innocenza del ragazzo, per scagionarlo fugge con lui nei boschi per andare dove si trova la ragazza rapita. Braccata dalla polizia locale, da tagliagole professionisti e dallo stesso Rhyme, Amelia alla fine capir\u00e0 chi sono i veri colpevoli."}
{"id": "596103", "revid": "113095091", "url": "https://it.wikipedia.org/wiki?curid=596103", "title": "Nerorgasmo (EP)", "text": "Nerorgasmo \u00e8 un EP dei torinesi Nerorgasmo pubblicato nel 1985 da Babby Records in formato 7\"."}
{"id": "596107", "revid": "2014155", "url": "https://it.wikipedia.org/wiki?curid=596107", "title": "Margherita d'Asburgo", "text": "Biografia.\nInfanzia.\nNipote del duca di Borgogna Carlo il Temerario, era la secondogenita (dopo Filippo, futuro re di Castiglia) dell'imperatore Massimiliano I e di Maria di Borgogna.\nNella scacchiera matrimoniale d'Europa.\nIl 27 marzo 1482, alla morte di Maria di Borgogna, l'intrigante Luigi XI, re di Francia, razzi\u00f2 l'Artois, la Francia Contea, lo Charolais, il M\u00e2connais, e per legittimare il suo colpo di Stato, negozi\u00f2 con il giovane Massimiliano i fidanzamenti del suo figlio unico, il Delfino Carlo con Margherita, discendente dei duchi di Borgogna (Trattato d'Arras).\nA tre anni fu promessa in sposa a Carlo VIII di Francia e fu educata nella corte di Blois come una futura regina. Carlo per\u00f2 decise di sposare Anna di Bretagna e risped\u00ec Margherita dal padre.\nMassimiliano aveva contribuito con armi e soldati ad aiutare Isabella di Castiglia e Ferdinando II d'Aragona per la riconquista del regno di Granada. Il debito fu saldato con la previsione di un doppio matrimonio: tra Giovanna di Castiglia e Filippo; e tra Giovanni di Trast\u00e1mara e Margherita. Al tempo dei negoziati matrimoniali Margherita aveva solo 8 anni.\nIl primo matrimonio.\nIl 5 novembre 1495 a Malines vennero celebrate le nozze per procura. Con il matrimonio, Margherita dovette rinunciare ad ogni pretesa sui Paesi Bassi.\nPer trasportare Margherita in Spagna, Isabella aveva chiesto a Cristoforo Colombo di tracciare una rotta sicura, in quanto erano tesi i rapporti tra Spagna e Francia. Cos\u00ec, nei primi giorni di gennaio del 1497, la fanciulla part\u00ec da Flessinga. Il viaggio fu funestato da un terribile uragano ma la sposa non perse il proprio spirito: scrisse il proprio epitaffio su un foglio e lo mise in un sacchetto di cuoio insieme ad alcuni gioielli e se lo leg\u00f2 al polso preparandosi a morire.\nMargherita per\u00f2 si salv\u00f2 e incontr\u00f2 il suo sposo a Toranzo. I due non vollero aspettare le nozze ufficiali: alloggiati nel castello di Villasevil, si vollero far benedire da un prete per poter trascorrere la loro luna di miele. Alla casta e rigida Isabella non fu detto niente, cos\u00ec si tennero a Burgos le nozze ufficiali. Durante i festeggiamenti per\u00f2 Giovanni fu colpito dal vaiolo, dal quale non si riebbe del tutto.\nI due sposi, innamorati l'uno dell'altro, passavano tantissimo tempo insieme dando sfogo alla giovanile passione. Ci\u00f2 preoccupava i responsabili dell'incolumit\u00e0 del principe, che temevano che l'insaziabilit\u00e0 di Margherita potesse pregiudicare la salute malferma di Giovanni. Ne parlarono allora con Isabella, la quale non se ne preoccup\u00f2 minimamente.\nSuccessivamente, i due sposi si recarono a Salamanca a visitare l'universit\u00e0. L\u00ec Giovanni si riammal\u00f2 gravemente e le condizioni peggiorarono per via dei numerosi salassi a cui venne sottoposto. Il 4 ottobre 1497 il principe mor\u00ec.\nIl matrimonio era durato sei mesi e Margherita era incinta. Tuttavia, poco dopo le esequie, l'8 dicembre 1497, la giovane arciduchessa partor\u00ec una bambina gi\u00e0 morta.\nAvendo problemi di rendita, perch\u00e9 in quanto vedova non aveva diritto ad un appannaggio sufficiente per sopravvivere, dovette lasciare per sempre la Spagna. Lo fece a malincuore in quanto era affezionatissima alla suocera, che l'aveva accolta come una figlia, e a quella terra di cui aveva sperato di diventar regina.\nL'altro matrimonio.\nAppena tornata nelle Fiandre, il fratello Filippo, per ripicca, la promise in sposa ad Arturo Tudor, gi\u00e0 fidanzato con sua cognata Caterina d'Aragona. Il progetto comunque fall\u00ec in quanto Ferdinando, allarmato, fece subito partire la figlia per l'Inghilterra. Era sorto infatti un dissidio circa la successione al trono tra Filippo e il suocero, dopo che Giovanni e il piccolo Michele della Pace d'Aviz, eredi al trono, erano morti.\nNel 1501 Margherita accett\u00f2 di risposarsi con Filiberto II di Savoia. In Savoia visse un periodo felice: la corte era ricca, elegante e coltissima ma dopo circa tre anni Margherita rimase di nuovo vedova, senza aver avuto figli.\nGovernatrice dei Paesi Bassi.\nSia il padre sia il fratello cercavano di convincerla a risposarsi. Lei invece volle ritirarsi a Bourg-en-Bresse, sul confine tra la Savoia e la Franca Contea. Ivi, circondata da artisti, poeti e architetti, progett\u00f2 di costruire la chiesa di Brou per celebrare la gloria del marito.\nMargherita era una delle donne pi\u00f9 illuminate del Cinquecento, bella, coraggiosa, intelligente e coltissima. Inoltre eredit\u00f2 da Massimiliano il genio politico, tanto che nel 1507 venne nominata dal padre Governatrice dei Paesi Bassi. Per l'occasione, si fece costruire un palazzo a Malines, elegante e in stile gotico, arredato con opere d'arte. Dalla Savoia aveva chiamato a s\u00e9 consiglieri di alto valore.\nGovernava con pugno di ferro, tuttavia seppe dare ai nipoti l'affetto di una madre.\nInfatti, dopo la morte del fratello Filippo, sua cognata Giovanna fu rinchiusa per sempre a Tordesillas, in quanto ritenuta non sana di mente, perdendo ogni contatto col mondo esterno. Dei sei nipoti, Ferdinando (il futuro Ferdinando I) e Caterina furono educati in Spagna; Eleonora, Carlo (il futuro Carlo V), Isabella e Maria furono invece accolti, per volere del nonno Massimiliano, presso la corte di Margherita. I principi crebbero nel lusso circondati da illustri precettori, scelti personalmente dalla zia.\nMargherita dovette affrontare, tenendo comunque conto delle volont\u00e0 di Massimiliano e di Ferdinando, il problema dei matrimoni dei nipoti. Fu negoziato quello tra Carlo e Maria Tudor, ma alla fine Enrico VIII d'Inghilterra decise di dare la sorella in sposa a Luigi XII di Francia.\nSfinita psicologicamente dai continui problemi politici che comportava il governo di un paese, Massimiliano acconsent\u00ec a revocare la sua nomina e a dichiarare maggiorenne il nipote Carlo, che la sostitu\u00ec. Tuttavia Margherita continu\u00f2 il suo lavoro come reggente nei Paesi Bassi e continu\u00f2 sempre ad aiutare il nipote nel governo. Cos\u00ec Carlo le affid\u00f2 di negoziare la pace con Luisa di Savoia, madre di Francesco I di Francia, in eterna lotta con Carlo. Il risultato di questa diplomazia fu il trattato di Cambrai, detto \"la pace delle due dame\", concluso il 3 agosto 1529, che consisteva nella rinuncia di Carlo alla Borgogna e in quella di Francesco ai domini italiani e in Fiandra.\nMorte.\nIl giorno stesso della sua morte Margherita, impossibilitata ormai a scrivere di proprio pugno, dett\u00f2 una lettera da inviare a Carlo. A corte dissero che l'imperatore non aveva mai pianto, ma mentre la lesse aveva gli occhi umidi. Il posto della indimenticabile zia fu preso da Maria, sorella di Carlo.\nVenne sepolta nella chiesa di Brou, a Bourg-en-Bresse."}
{"id": "596108", "revid": "36426", "url": "https://it.wikipedia.org/wiki?curid=596108", "title": "Vincenzo de' Rossi", "text": "Inizi\u00f2 la carriera al seguito di Baccio Bandinelli, verso il 1534. Nel 1546, considerando concluso il suo apprendistato, si trasfer\u00ec a Roma, dove ricevette la sua prima commissione individuale nel 1547 per una statua di \"Giovane Cristo con San Giuseppe\", posta in una cappella del Pantheon, su incarico dell'Accademia dei Virtuosi al Pantheon, una societ\u00e0 di artisti simile all'Accademia di San Luca.\nQuest'opera non \u00e8 considerata molto ben riuscita, per il gigantismo della figura e l'eccessiva attenzione al dettaglio, pi\u00f9 \"centellinato\" che scolpito. Notevole \u00e8 comunque il dosaggio delle proporzioni, rese in modo da assecondare la prospettiva verso l'alto, e il bilanciamento della composizione generale, come le due figure di grandezza diversa.\nUn'altra opera del periodo romano \u00e8 il \"busto di Uberto Strozzi\" nella Basilica di Santa Maria sopra Minerva (1553).\nTornato a Firenze, altre sue opere importanti sono conservate a Palazzo Vecchio (una \"Naiade\" davanti all'ingresso e l'\"Ercole e Diomede\", della serie delle dodici fatiche di Ercole, permeata di una forte connotazione erotica omosessuale), al Giardino di Boboli, al Bargello (l'\"Adone morente\", bassorilievi, \"Salita al Calvario\", \"Cristo deriso\" e \"Cristo davanti a Pilato\") e davanti alla Villa di Poggio Imperiale (\"Ercole che sorregge il cielo\")."}
{"id": "596110", "revid": "36426", "url": "https://it.wikipedia.org/wiki?curid=596110", "title": "Vincenzo Rossi da Fiesole", "text": ""}
{"id": "596111", "revid": "36426", "url": "https://it.wikipedia.org/wiki?curid=596111", "title": "Vincenzo de' Rossi da Fiesole", "text": ""}
{"id": "596114", "revid": "599013", "url": "https://it.wikipedia.org/wiki?curid=596114", "title": "Corrado Colombo (calciatore)", "text": "Caratteristiche tecniche.\nCentravanti alto e abile nel gioco aereo, \u00e8 un attaccante pi\u00f9 portato alla manovra e all'appoggio ai compagni che alla finalizzazione; la scarsa prolificit\u00e0 realizzativa ne ha condizionato l'intera carriera. Pu\u00f2 giocare anche da seconda punta e all'occorrenza \u00e8 stato utilizzato come esterno d'attacco.\nCarriera.\nClub.\nInizia la sua carriera nell'Atalanta, con cui vince il Campionato Primavera 1997-1998 realizzando 9 reti, tra cui una doppietta in semifinale contro il Milan e il gol decisivo nella finalissima contro la Roma. Esordisce in prima squadra in Serie B, nella stagione 1998-1999, segnando 3 reti in 20 incontri disputati.\nDopo aver iniziato la stagione 1999-2000 ancora nell'Atalanta, passa in prestito alla , essendo chiuso dal nuovo acquisto Claudio Caniggia. Pur impiegato con regolarit\u00e0 da Andrea Agostinelli, totalizza 2 reti in 26 partite, a cui si aggiunge quella realizzata nello spareggio-salvezza di andata contro il . Rientrato a Bergamo, viene ceduto in compropriet\u00e0 all'Inter, come parziale contropartita nel passaggio di Nicola Ventola agli orobici. Con i nerazzurri esordisce in Coppa UEFA, realizzando un gol contro i polacchi del Ruch Chorz\u00f3w, e in Serie A, il 1\u00ba ottobre 2000 in -Inter 2-1, subentrando a Robbie Keane. Nel mercato autunnale viene ceduto in prestito al , con cui ottiene la promozione in Serie A.\nRitorna poi per una stagione all'Atalanta, nel campionato di Serie A 2001-2002; con gli orobici disputa 22 partite con un gol, a cui si aggiunge una rete in Coppa Italia contro la . Nel 2002 viene ceduto in compropriet\u00e0 alla Sampdoria, con cui ottiene la promozione in Serie A: rimane tesserato per i liguri fino al 2006, e nel corso degli anni viene ceduto in prestito al (in cambio di Giacomo Cipriani), al (come riserva di Igor Protti) e all'. Nelle Marche disputa la prima parte della stagione 2005-2006, prima di essere richiamato alla Sampdoria per sostituire gli infortunati Emiliano Bonazzoli e Fabio Bazzani.\nNell'agosto 2006 la Sampdoria lo cede in compropriet\u00e0 al Brescia, con cui disputa la prima parte del campionato di Serie B 2006-2007, senza mai andare a segno; nella sessione invernale del calciomercato si trasferisce allo Spezia, sempre in compropriet\u00e0. Con i liguri realizza 8 reti in 17 partite di campionato (sua miglior stagione in termini realizzativi in Serie B), e contribuisce alla salvezza dopo i play-out contro l'Hellas Verona.\nRiconfermato anche per la stagione successiva, nel gennaio 2008 il acquista met\u00e0 del suo cartellino e nella restante parte di stagione disputa 10 partite segnando un gol, oltre ad un'ulteriore marcatura nei play-off. Il 25 giugno successivo la squadra toscana riscatta l'intero cartellino dalla Sampdoria, per poi cederlo subito dopo l'inizio del campionato al . Al termine della sessione di calciomercato invernale della stessa stagione viene escluso dalla lista dei giocatori consegnata alla Lega Calcio dall'allenatore Antonio Conte, a causa della mancata cessione di Rey Volpato al Piacenza; il 27 febbraio 2009, tuttavia, Volpato passa agli emiliani e Colombo viene reintegrato nella rosa. Con i pugliesi ottiene la sua terza promozione in Serie A, disputando 16 partite con 3 reti.\nIl 31 agosto 2009 passa a titolo definitivo al Verona, formazione di Lega Pro Prima Divisione con cui realizza 3 reti nella stagione 2009-2010. Al termine del campionato rescinde il contratto e firma per lo Spezia, facendo cos\u00ec ritorno in Liguria dopo tre anni. Rimane agli \"aquilotti\" per una sola stagione, nella quale totalizza 27 presenze e 3 reti e indossa la fascia di capitano della squadra.\nIn scadenza di contratto con lo Spezia, il 25 agosto 2011 torna alla Pistoiese, in Serie D. Dopo aver segnato una rete in 7 partite, il 7 novembre rescinde consensualmente il contratto con la squadra arancione, a causa di contrasti con la dirigenza. Il 2 dicembre seguente firma con il Tuttocuoio, formazione militante nello stesso girone della Serie D; in soli sei mesi con la squadra neroverde (di cui \u00e8 capitano) segna 12 reti, arrivando per la prima volta in carriera in doppia cifra. Nella stagione successiva ottiene con il Tuttocuoio la promozione in Lega Pro Seconda Divisione, vincendo il proprio girone di Serie D. Rimane coi neroverdi anche nella seguente stagione fra i professionisti dove non gioca nei primi mesi di campionato a causa della squalifica per il calcioscommesse e per i postumi di un infortunio: fa il suo debutto il 22 dicembre 2013 nella sconfitta 1-0 a Caserta.\nIl 27 novembre 2015 rescinde, per motivi personali, il contratto che lo legava al club pisano fino al giugno seguente. Tre giorni dopo inizia ad allenarsi con la Pistoiese, per essere poi tesserato il 4 gennaio 2016. Il 18 giugno seguente rinnova per un'altra stagione con la squadra arancione. Al termine del campionato di Lega Pro 2016-2017, concluso con la salvezza, annuncia il proprio ritiro dal calcio giocato; nel luglio successivo, tuttavia, torna sui suoi passi e firma per il , in Promozione.\nNazionale.\nDopo aver totalizzato 2 presenze nella Nazionale di calcio dell'Italia Under-20, nel 1999 viene convocato da Marco Tardelli per l'amichevole della Nazionale Under-21 contro i pari et\u00e0 della Turchia. Con gli \"Azzurrini\" disputa complessivamente 9 partite con 2 reti.\nCalcioscommesse.\nNel mese di agosto 2012 viene iscritto nel registro degli indagati dalla Procura di Bari per frode sportiva in riguardo ad alcune partite del Bari truccate in passato, insieme ad altri suoi ex compagni.\nIl 16 luglio 2013 il calciatore viene condannato in primo grado dalla Commissione Disciplinare Nazionale della FIGC a sei mesi di squalifica per omessa denuncia.\nIl 27 luglio la Corte di Giustizia Federale FIGC gli riduce la squalifica a tre mesi.\nIl 13 ottobre 2015 viene assolto, per non aver commesso il fatto, dalla Corte d'Appello di Bari in riferimento alla presunta combine di Salernitana-Bari del 23 maggio 2009.\nStatistiche.\nPresenze e reti nei club.\n\"Statistiche aggiornate al 26 marzo 2017.\""}
{"id": "596116", "revid": "1331959", "url": "https://it.wikipedia.org/wiki?curid=596116", "title": "Vellosa", "text": "La Vellosa (dal francese \"Velue\", \"pelosa\"), chiamata anche Peluda, \u00e8 una creatura della mitologia cristiana medioevale europea. Si diceva che questa specie non avesse trovato spazio sull'arca di No\u00e8, perch\u00e9 reputata troppo pericolosa. Un esemplare sopravvisse comunque al diluvio universale, e si insedi\u00f2 in Francia, vicino all'Huisne, ruscello della citt\u00e0 di Fert\u00e9-Bernard.\nAspetto.\nLa Vellosa era grande all'incirca come un toro, aveva testa e coda di serpente, e larghissime zampe di tartaruga. All'occorrenza sputava fiamme. Il suo corpo aveva forma sferica, ed era ricoperto da una peluria verde; sparsi sul dorso c'erano parecchi aculei, lunghi come un bastone, che iniettavano un terribile veleno. La ruvida pelle della Vellosa era praticamente impossibile da tagliare, e molto elastica, qualit\u00e0 che usava per sfuggire ai cacciatori quando la inseguivano: si tuffava nell'Huisne e gonfiava la pancia a dismisura, facendolo straripare.\nComportamento.\nLa Vellosa preferiva divorare gli esseri innocenti, come ragazze e bambini. Sceglieva la ragazza pi\u00f9 virtuosa, che la gente chiamava l'Agnella."}
{"id": "596117", "revid": "76963", "url": "https://it.wikipedia.org/wiki?curid=596117", "title": "Tom Kane", "text": "\u00c8 principalmente conosciuto per aver prestato la sua voce a personaggi di serie animate e videogiochi, in particolare per aver doppiato Yoda in \"\" e altri prodotti del franchise, il Professor Utonium ne \"Le Superchicche\", Mr. Herriman in \"Gli amici immaginari di casa Foster\" e Lord Monkey Fist in \"Kim Possible\".\nBiografia.\nKane ha studiato alla Kansas University.\nNel corso degli anni si \u00e8 dedicato in maniera pressoch\u00e9 esclusiva al doppiaggio di cartoni, serie animate e videogiochi. \nKane \u00e8 noto per aver doppiato il maestro Yoda nel film d'animazione , nella (dove peraltro dava voce anche al narratore e all'ammiraglio Wullf Yularen) e in diversi videogiochi. Nel film del 2017 ha doppiato l'ammiraglio Ackbar.\nKane \u00e8 inoltre conosciuto per aver doppiato il Professor Utonium ne \"Le Superchicche\", Mr. Herriman in \"Gli amici immaginari di casa Foster\" e Lord Monkey Fist in \"Kim Possible\".\nSi \u00e8 inoltre dedicato al doppiaggio di videogiochi: in particolare, viene ricordato per aver prestato la voce a Takeo Masaki in \"\" e nella trilogia .\nPer quattro edizioni (2006, 2008, 2011 e 2013) \u00e8 stato annunciatore durante le serate dei Premi Oscar.\nVita privata.\nIl 30 dicembre 2020 la figlia Sam tramite un post su Facebook ha dichiarato che Kane \u00e8 stato colpito da un ictus, che lo ha indebolito nella parte destra del corpo e ha danneggiato il centro del linguaggio a livello dell'encefalo: Kane avrebbe iniziato prontamente un percorso di riabilitazione fisica e terapia occupazionale, ma la compromissione delle capacit\u00e0 comunicative ha posto diversi dubbi sulle possibilit\u00e0 di riprendere il ruolo di doppiatore.\nDoppiatori italiani.\nDa doppiatore \u00e8 sostituito da:"}
{"id": "596118", "revid": "287204", "url": "https://it.wikipedia.org/wiki?curid=596118", "title": "Associazione Sportiva Dilettantistica Celano Calcio", "text": "L'Associazione Sportiva Dilettantistica Celano Calcio, comunemente nota come Celano, \u00e8 una societ\u00e0 calcistica italiana con sede a Celano, in provincia dell'Aquila.\nFondato nel 1974 come \"Celano Football Club Olimpia\" ha cambiato denominazione nel 2011 in \"Celano Football Club Marsica\". Nel 2018 si fonde con la \"Pro Celano\" e cambia denominazione in \"Associazione Sportiva Dilettantistica Celano Calcio\".\nLa squadra ha conseguito come miglior risultato della sua storia la partecipazione a 10 campionati di Serie C2 e Lega Pro Seconda Divisione.\nMilita nel girone A di Promozione Abruzzo.\nStoria.\nLa fondazione.\nIl \"Celano Olimpia\" venne fondato nel 1974 come societ\u00e0 semi-amatoriale e nel 1978, partendo dalla Terza Categoria, divenne la prima squadra cittadina dopo la radiazione della precedente \"Cliternum\" (fondata nel 1918) da ogni campionato (primo caso in Italia), a seguito di una partita spareggio del campionato di Promozione per le intemperanze della tifoseria celanese.\nDalla Terza Categoria alla Serie C2.\nIl club part\u00ec subito bene e, dopo soli 9 anni dal debutto in Terza Categoria, passando per Seconda e Prima Categoria, Campionato di Promozione e Campionato Interregionale, raggiunse la Serie C2 nel 1987.\nQui per\u00f2 il club incontr\u00f2 le prime serie difficolt\u00e0 e, dopo 4 anni dal debutto in C2, a fine campionato 1990-91 retrocedette tornando nell'Interregionale. Dopo altri 3 anni, a fine campionato 1993-94, retrocedette di nuovo, nel campionato di Eccellenza abruzzese.\nI campionati dilettantistici.\nDopo la retrocessione il Celano continu\u00f2 ad avere il suo ruolo nel calcio dilettantistico, ingaggiando sfide con altre compagini abruzzesi, quali Pro Vasto, Rosetana, Notaresco, Francavilla, Angizia Luco, e ancora i derby con l'Avezzano.\nPer 9 anni il Celano milit\u00f2 stabilmente in Eccellenza, concludendo sempre ogni campionato nelle prime 5 posizioni e vincendo 3 volte la Coppa Italia di Eccellenza abruzzese: nel 1995-96, nel 1999-2000 e nel 2002-2003, in quest'ultima stagione vinse anche il campionato, ottenendo la promozione in Serie D.\nIl ritorno in Serie C2.\nDopo 3 anni di Serie D, a fine campionato 2005-06, si qualific\u00f2 ai play-off dopo essere arrivato 2\u00ba nel girone F. Ai play-off di girone elimina il Penne per 2-0 ed il Tolentino per 1-0. Approda cos\u00ec alla fase finale. Viene inserita nel girone 1 con la Tritium (vincente play-off girone B) e Monterotondo (vincente play-off girone G). La prima partita viene giocata a Trezzo sull'Adda, ed il Celano vince per 2-1, mentre la seconda in casa con il Monterotondo finisce 1-1. Si qualifica cos\u00ec alle semifinali dei play-off dove incontra la Fortis Juventus, vincendo in casa per 1-0, e pareggiando fuori per 0-0. Approda cos\u00ec alla finale contro il persa per 5-2. La sconfitta passa comunque in secondo piano: il Celano viene ammesso alla Serie C2 tramite ripescaggio, a causa dei fallimenti di squadre di livello maggiore.\nNella stagione 2006-07 il Celano \u00e8 inserito nel girone C conclude la fase regolare in zona play-out. Nonostante la rimonta nel girone di ritorno, i biancoazzurri per un solo punto mancano la salvezza diretta e sono costretti allo spareggio nel derby con la Pro Vasto, risoltosi in favore del Celano con un gol di Morgante allo scadere dell'incontro di ritorno.\nNella stagione 2007-08 il Celano cambia filosofia di gioco: saluta il mister del ritorno in C2 Pino Petrelli e si affida a Giacomo Modica, allievo di Zden\u011bk Zeman. \u00c8 un Celano che gioca un buon calcio, squadra giovane e tutta votata all'attacco. Nella fase regolare il Celano riesce a conquistare l'ultimo posto che vale i playoff. Al primo turno il Celano affronta il derby con la Valle del Giovenco, vince l'andata in casa 2-1 e pareggia 1-1 il ritorno nello stadio dei Marsi di Avezzano. Nella finale per la promozione in serie C1 avversari dei biancoazzurri sono i campani del Real Marcianise: andata 0-0 e ritorno 3-1 per la squadra di Marcianise che sale di categoria. Il club del presidente Ermanno Piccone in questa stagione ha sfiorato la serie C1 con una squadra composta da giocatori come Federico Dionisi e Daniel Ciofani, Francesco Marfia, Sebastian De Maio e Damiano Zanon.\nNella stagione 2008-09 la compagine castellana ottiene un piazzamento nella parte medio-bassa della classifica, sfiorando gli spareggi retrocessione, a causa di un pessimo girone di ritorno. Nel 2010-2011 il Celano disputa un campionato privo di mordente, salvandosi con 25 punti. Senza le penalizzazioni che hanno colpito Fano, Sangiovannese e Villacidrese, il Celano avrebbe dovuto giocarsi la salvezza con i play-out.\nLa discesa nei dilettanti e la nuova ASD Celano Calcio.\nPer la stagione 2011-2012 cambia nome in \"Celano F.C. Marsica\" e viene inserito nel girone B di Lega Pro Seconda Divisione, si affida in panchina a mister Michele Facciolo che per quattro anni \u00e8 stato il vice allenatore di Giacomo Modica. L'obiettivo della societ\u00e0 rimane sempre lo stesso: mantenere la categoria e valorizzare i giovani. A seguito dei risultati non favorevoli nelle prime nove giornate (1 pareggio e 8 sconfitte), Facciolo rassegna le proprie dimissioni da allenatore della prima squadra. Il Celano richiama in panchina l'esperto Pino Petrelli, tecnico che nel giugno 2006 ottenne la promozione in serie C2. Petrelli ottiene subito la prima vittoria nel suo debutto, vincendo per 1-0 il derby contro L'Aquila allo stadio Piccone di Celano, ma viene esonerato dopo la quarta giornata di ritorno, quando la societ\u00e0 richiama sulla panchina Michele Facciolo. Al termine del campionato il Celano retrocede in Serie D. Nel massimo torneo dilettantistico milita per tre anni prima di retrocedere nel torneo di Eccellenza. Al termine del massimo torneo regionale la squadra retrocede ancora. Si apre un nuovo ciclo societario con la presentazione della nuova societ\u00e0 guidata dall'amministratore delegato Giuseppe Contestabile.\nNella stagione 2018-2019 la societ\u00e0 si fonde con la Pro Celano, altra realt\u00e0 dilettantistica castellana, modificando la ragione sociale in \"A.S.D. Celano Calcio\" partecipando al torneo di Prima Categoria abruzzese.\nColori e simboli.\nColori.\nI colori sociali sono il bianco e l'azzurro.\nDivise\nSimboli ufficiali.\nStemma.\nSullo stemma del Celano sono presenti i classici colori bianchi e azzurri della squadra oltre che il Castello Piccolomini.\nStrutture.\nStadio.\nIl primo campo da gioco del Celano fu lo stadio Bonaldi.\nNel 1987 fu inaugurato il nuovo impianto comunale, dotato di circa posti a sedere suddivisi in due tribune: una, coperta, principale e l'altra adibita a settore ospiti. Nel 2008 l'impianto venne intitolato a Fabio Piccone, dirigente del sodalizio e figlio dell'allora presidente del club deceduto prematuramente in un incidente stradale.\nTifoseria.\nStoria.\nIl gruppo ultras al seguito della squadra sono i \"Mads\".\nGemellaggi e rivalit\u00e0.\nLa tifoseria celanese ha uno storico gemellaggio con la tifoseria del ed \u00e8 rivale con quella dell'."}
{"id": "596123", "revid": "36426", "url": "https://it.wikipedia.org/wiki?curid=596123", "title": "Romolo del Tadda", "text": "Biografia.\nAppartenne ad una famiglia di maestri scalpellini e scultori di Fiesole documentata dal XV al XVII secolo. Suo padre fu lo scultore Francesco Ferrucci del Tadda con cui collabor\u00f2.\nAttivo soprattutto a Firenze e dintorni, sue opere si trovano al Giardino di Boboli e alla Villa Caruso di Bellosguardo.\nFu uno specialista nella rappresentazione di animali."}
{"id": "596133", "revid": "729019", "url": "https://it.wikipedia.org/wiki?curid=596133", "title": "Lazzaro Mocenigo", "text": "Nato a Venezia (San Stae), secondo di 4 figli maschi, dedic\u00f2 al mestiere delle armi la propria vita, vissuta sul mare a contrastare la potenza turca, e non senza momenti di eroismo: ad esempio nel 1650 a Nixia sopra Paros quando, sebbene ferito da una freccia al braccio sinistro e mutilato d'un dito da una moschettata, continu\u00f2 a combattere ferocemente.\nLo scoppio della guerra contro i turchi, nel 1645, gli permise di far carriera, e gi\u00e0 nel 1654, durante la prima spedizione veneziana dei Dardanelli, comandava una galeazza.\nMorto l'ammiraglio e richiamato in patria il suo vice egli si trov\u00f2 al comando dell'intera flotta (pur ufficialmente sotto il comando del provveditore Francesco Morosini, impegnato nella difesa della fortezza di Candia a Creta) ed il 21 giugno 1655 impegn\u00f2 a battaglia i turchi, durante la seconda spedizione veneziana dei Dardanelli, sconfiggendoli, ma rimettendoci un occhio.\nL'arrivo del nuovo ammiraglio Lorenzo Marcello, pi\u00f9 anziano ed esperto, lo fece \u201cretrocedere\u201d.\nUn'altra battaglia vittoriosa avvenne il 26 giugno 1656 in cui l'ammiraglio Marcello perse la vita ed egli ritorn\u00f2 a fungere da ammiraglio a pieno titolo.\nDeciso a penetrare attraverso lo stretto dei Dardanelli ed a bombardare Istanbul per costringere i turchi alla pace, Mocenigo allest\u00ec una potente flotta e si diresse verso il territorio nemico durante il 1657 (terza spedizione veneziana dei Dardanelli).\nUna prima battaglia, presso Scio, gli permise di esser elevato alla dignit\u00e0 di procuratore per meriti di guerra.\nPenetrato nello stretto e messo in difficolt\u00e0 dalle avverse condizioni temporali, il 16 luglio 1657 venne nuovamente a battaglia con il nemico sconfiggendolo.\nPur non potendo sfruttare il successo per motivi sempre di carattere atmosferico, il 17 luglio, nel pomeriggio, si diresse verso la capitale turca con l'intento di colpire il potente nemico al cuore e salvare Candia (Iraklion) assediata.\nMentre stava per realizzare l'impresa un colpo di cannone di una batteria costiera turca fece cadere una velatura che lo colp\u00ec uccidendolo.\nPoco dopo la nave, colpita alla polveriera, esplose, impedendo il prosieguo della missione. Venezia, sfibrata da tante perdite, rinunci\u00f2 a proseguire con le spedizioni.\nFu uno dei pochi ufficiali veneziani di marina ad aver partecipato, pur con gradi diversi, a tutte e tre le spedizioni.\nCollegamenti esterni.\nhttps://www.ilgazzettino.it/nordest/venezia/lazzaro_mocenigo_ritratti_veneziani_toso_fei-5195311.html?fbclid=IwAR0iRGOlolL6dVkJL6Rx-zSIQ10qEyny4pXROy4EzgdfJ1jPkMNrdJ3Gr8s"}
{"id": "596134", "revid": "1705798", "url": "https://it.wikipedia.org/wiki?curid=596134", "title": "Fastrada", "text": "Biografia.\nEra figlia di Rodolfo III di Franconia e di A\u00e9da di Baviera.\nSpos\u00f2 Carlo Magno nel 784 (pochi mesi dopo la morte della terza moglie del sovrano, Ildegarda): ebbero due figlie, Teodorada ed Iltrude.\nEra franca in quanto figlia di un conte della Mosa e gli storici del tempo la descrivono come una donna di carattere simile a Berta, madre dell'imperatore.\nIl loro matrimonio dur\u00f2 10 anni: Fastrada mor\u00ec 794 a Francoforte sul Meno, e le sue spoglie deposte nell'Abbazia di Sant'Albano presso Magonza.\nDopo la morte di Fastrada Carlo Magno spos\u00f2 Liutgarda, una nobile sveva."}
{"id": "596137", "revid": "767487", "url": "https://it.wikipedia.org/wiki?curid=596137", "title": "Uridina monofosfato", "text": "L'uridina monofosfato, conosciuto anche con il nome di acido 5'-uridilico ed abbreviato in UMP, \u00e8 un nucleotide che si trova nell'RNA.\n\u00c8 un estere dell'acido fosforico con il nucleoside uridina.\nL'UMP \u00e8 costituito dal gruppo funzionale fosfato, dal ribosio e dalla base azotata uracile."}
{"id": "596139", "revid": "1504506", "url": "https://it.wikipedia.org/wiki?curid=596139", "title": "Liutgarda", "text": "Biografia.\nEra figlia di Liutfrido II di Sundgau e di Iltrude di Wormsgau.\nMorta Fastrada (794), fu presa in moglie da Carlo Magno che con lei aveva gi\u00e0 una relazione ad Aquisgrana. Da lei non ebbe figli che gli sopravvissero. Assistette col marito alla costruzione del castello di Aquisgrana, dopo la vittoria di Carlo Magno sugli Avari e l'acquisizione del loro ingente tesoro.\nNell'800, pochi mesi prima dell'incoronazione di Carlo a imperatore del Sacro romano impero, anche Liutgarda mor\u00ec. Dopo di lei, a cui era molto affezionato, l'imperatore non ebbe pi\u00f9 mogli legittime, ma solo concubine, dalle quali ebbe dei figli."}
{"id": "596140", "revid": "1305772", "url": "https://it.wikipedia.org/wiki?curid=596140", "title": "Artiglierie italiane da 75mm", "text": "Il Regio Esercito us\u00f2 artiglierie del calibro di 75\u00a0mm sia nella prima sia nella seconda guerra mondiale."}
{"id": "596141", "revid": "729019", "url": "https://it.wikipedia.org/wiki?curid=596141", "title": "10,5 cm leFH 18", "text": "Il 10,5\u00a0cm leFH 18, abbreviazione di 10,5\u00a0cm leichte Feldhaubitze M. 18 (obice campale leggero 18 da 105\u00a0mm), fu un obice utilizzato dall'esercito tedesco nel corso della seconda guerra mondiale come artiglieria campale (divisionale secondo la definizione dell'epoca del Regio Esercito). Oper\u00f2 praticamente su tutti i fronti in cui fu presente l'esercito tedesco, il maggior difetto fu il peso del complesso, che port\u00f2 alla perdita di molte bocche da fuoco nella stagione del disgelo sul fronte russo.\nOrigini.\nNel corso della prima guerra mondiale il calibro pi\u00f9 usuale per le artiglierie campali (o da campagna) era di 75\u00a0mm, anche se la Gran Bretagna e la Germania utilizzavano per la stessa specialit\u00e0 anche armi di calibro maggiore e l'Austria-Ungheria era orientata sugli Skoda 100 mm. Successivamente alla fine della guerra, negli anni 20, i militari tedeschi effettuarono una serie di ricerche operative per valutare quali armi sarebbero state pi\u00f9 adatte all'impiego in concomitanza con i nuovi concetti tattici della guerra mobile, giungendo alla conclusione che, considerando che le artiglierie avrebbero dovuto essere arretrate rispetto alla linea di combattimento che diventava pi\u00f9 profonda e che l'efficacia sui bersagli dei proiettili da 75\u00a0mm era limitata, si rendeva necessario un aumento del calibro delle artiglierie campali.\nSulla base di queste considerazioni fu effettuata una riprogettazione dell'obice 10,5 cm leFH 16, che port\u00f2 ad un nuovo pezzo d'artiglieria, denominato leFH 18 10,5\u00a0cm.\nLa tecnica.\nLa bocca da fuoco fu semplicemente un affinamento di quella dell'obice da 105 mm gi\u00e0 usato nel corso della prima guerra mondiale, mentre l'affusto venne estesamente riprogettato, soprattutto in vista del fatto che doveva essere comunque adatto al traino meccanico.\nLa bocca da fuoco era a canna con anima, chiusa da un otturatore a scorrimento orizzontale di 28 calibri di lunghezza (L/28). Il sistema di rinculo era fornito di ammortizzatori idropneumatici.\nL'affusto era a doppia coda divaricabile con vomeri all'estremit\u00e0 delle code, poggiante su ruote in acciaio stampato a 6 razze (con razze interne spostate di 30\u00b0 rispetto a quelle esterne) di notevole diametro con cerchioni in gomma piena. I serventi erano protetti da uno scudo.\nNel corso della campagna di Polonia la gittata (sia pure superiore a quella dei pezzi analoghi all'epoca in esercizio) venne giudicata insufficiente, quindi fu introdotto un nuovo munizionamento, l'88 DS (\"discarding sabot\"), cio\u00e8 un proiettile di calibro 88\u00a0mm in un'incamiciatura collassabile da 105\u00a0mm, in questo modo era possibile avere una balistica interna data da una carica da 105\u00a0mm che spingeva un proietto da 88\u00a0mm (la massa della camicia era trascurabile rispetto a quella del proietto), ottenendo quindi una velocit\u00e0 alla bocca e pertanto una gittata nettamente superiori.\nLa soluzione del proietto 88 DS ovviamente privilegiava la gittata a discapito della potenza di fuoco, quindi era una soluzione di compromesso. La soluzione per aumentare la velocit\u00e0 alla bocca era quella di aumentare la carica di lancio, ma ci\u00f2 avrebbe comportato un incremento del tormento sull'affusto all'atto dello sparo, quindi, in base alla valutazioni dei progettisti, sollecitazioni eccessive sugli organi meccanici. Per ovviare a questo inconveniente vennero studiati diversi modelli di freno di bocca, decidendo infine per un freno a due luci che fu montato sulla successiva bocca da fuoco 10,5 cm leFH 18M. La presenza del freno di bocca tuttavia costrinse a proibire l'uso degli 88 DS sui 18M, in quanto i frammenti della camicia ostruivano le luci del freno, rendendo quindi inutile il dispositivo.\nL'evoluzione.\nL'affusto scatolato a due code garantiva una notevole stabilit\u00e0 di tiro, tuttavia portava ad un notevole peso complessivo dell'arma, questo difetto non venne considerato inizialmente, dato che, essendo previsto il traino meccanico, i trattori tedeschi avevano una riserva di potenza sufficiente a gestire un'arma del peso previsto. Tuttavia, quando la Wehrmacht fu costretta a confrontarsi con la \"rasputiza\" (il fango del fronte russo) nella stagione della pioggia ed in quella del disgelo gli obici si impantanavano inesorabilmente, proprio a causa del peso eccessivo. A questo punto fu richiesto un alleggerimento del pezzo, ottenuto sostituendo l'affusto progettato nel 1929 con quello (sempre a doppia coda, ma con le code tubolari, quindi notevolmente pi\u00f9 leggero, del cannone 7,5 cm PaK 40, dando origine all'ultima versione del pezzo, la leFH 18/40 10,5\u00a0cm, che montava la bocca da fuoco del 18M. Il nuovo affusto usava barre di torsione per la sospensione sulle ruote. Le ruote stesse avevano dovuto essere modificate rispetto a quelle utilizzate sul PaK 40, in quanto l'leFH 18/40, essendo un obice, aveva bisogno di un angolo di alzo superiore a quello del PaK 40, quindi furono sostituite da ruote in acciaio stampato di diametro superiore.\nL'impiego.\nL'obice leFH 18, oltre ad equipaggiare l'esercito tedesco, fu fornito anche a nazioni estere (Ungheria, Portogallo, Spagna e Finlandia, dove il 18 era indicato come 105 H 33 ed il 18/40 come 105 H 33-40).\nDopo la scoppio della seconda guerra mondiale l'obice venne utilizzato su tutti i fronti sui quali oper\u00f2 l'esercito tedesco, dimostrandosi affidabile e con prestazioni soddisfacenti, fino alla campagna di Russia. In questa situazione il peso eccessivo dell'arma si rivel\u00f2 disastroso, tanto che un gran numero di pezzi furono persi nella ritirata primaverile del 1942.\nIl trattore regolamentare per gli obici da 105\u00a0mm era il Sd.Kfz. 6."}
{"id": "596142", "revid": "729019", "url": "https://it.wikipedia.org/wiki?curid=596142", "title": "\u0160koda 10 cm Vz. 1930", "text": "Il \u0160koda 10 cm Vz. 1930 o 10 cm houfnice vz. 30 era un obice cecoslovacca, di buone prestazioni, adottata nel 1930 come il pi\u00f9 piccolo \u0160koda 7,65 cm Vz. 1930.\nL'arma deriva dal progetto dello \"\u0160koda 10 cm Vz. 1928\" ed era proposto come la sintesi tra un cannone campale ed un obice da montagna. Il pezzo fu adottato dai cecoslovacchi per sostituire l'obsoleto arsenale di pezzi austro-ungarici, sostituendo le ruote di legno cerchiato con moderni pneumatici, ma mantenendo curiosamente il sedile per il servente sullo scudo. Nel 1939, con l'invasione della Cecoslovacchia, la Wehrmacht incorpor\u00f2 158 obici catturati, ridenominandoli 10 cm leFH 30(t). Altri 30 pezzi invece furono ereditati dall'esercito slovacco.\nPur essendo un obice, esso era nondimeno utilizzabile come arma contraerea.Fu usato dai tedeschi con eccellenti risultati, ma non come arma contraerea. L'alzo molto elevato era molto utile per controbattere la guerriglia in zone montagnose."}
{"id": "596144", "revid": "486946", "url": "https://it.wikipedia.org/wiki?curid=596144", "title": "Cannoni campali sovietici da 76,2mm", "text": ""}
{"id": "596145", "revid": "633110", "url": "https://it.wikipedia.org/wiki?curid=596145", "title": "10,5 cm sK 18", "text": "Il 10,5\u00a0cm schwere Kanone 18 (10,5\u00a0cm sK 18) era un cannone campale tedesco della seconda guerra mondiale, di calibro 105\u00a0mm.\nIl calibro standard dell'esercito tedesco per l'artiglieria campale era il 105mm dal tempo della ricostituzione negli anni '30. Esso venne giudicato migliore di una nuova artiglieria in 75mm, valutata troppo leggera per le esigenze del supporto a livello divisionale.\nIl cannone sK 18 e la sua versione migliorata sK 18/40 era un progetto che part\u00ec dalla necessit\u00e0 di riequipaggiare i reparti d'artiglieria con un cannone da 105mm, non divisionale, ma di corpo d'armata. Quindi l'artiglieria doveva essere dotata di eccellenti prestazioni in termini di gittata, ottenibili solo con una struttura pesante e complessa. I tedeschi cercarono quindi di riequipaggiare con tali armi le unit\u00e0 d'artiglieria di alto livello, stabilendo, in uno dei primi concorsi postbellici, quali fossero i requisiti da soddisfare. Fin dal 1926 sia la Krupp che la Rheinmetall avevano prodotto progetti campione e presentarono i prototipi nel 1930.\nL'esercito tedesco scelse salomonicamente la bocca da fuoco Rehinmetall, ma su affusto Krupp, e i primi cannoni vennero distribuiti nel 1934. Dopotutto, all'epoca anche gli italiani avevano cannoni da 105mm (Schneider) per l'artiglieria di corpo d'armata. Ma si tratt\u00f2 di un sostanziale errore: il calibro 105mm non giustificava il costo e il peso di questo cannone a lungo raggio. Il successivo piano di meccanizzazione giunse quando oramai il cannone era divenuto di bassa priorit\u00e0. Infatti, ci si rese conto che con lo stesso peso gli obici da 149mm erano molto pi\u00f9 efficaci. Si decise quindi almeno di aumentare la gittata, con una canna da 60 calibri anzich\u00e9 52, ma pochissime armi di questo tipo vennero prodotte, esse si chiamarono K 18/40.\nNell'insieme si tratt\u00f2 di uno sterile esercizio di balistica applicata. Il suo impiego venne via via limitato alla sola difesa costiera, dove la mancanza di mobilit\u00e0 non era un problema, come anche il lavoro degli artiglieri non appariva eccessivo.Il cannone di per s\u00e9 era lungo, sottile, elegante, con congegno di recupero sopra la canna, ruote in acciaio gommate e con fori di alleggerimento. Era alto oltre 2 metri, e questo non era un problema da poco in ambito tattico.\nUtilizzo come arma anticarro.\nI limiti derivanti dall'eccessiva stazza del cannone, che rendevano problematico il suo repentino spostamento, non impedirono agli ingegneri tedeschi di reinventare questo pezzo come arma anticarro. Gi\u00e0 nelle prime fasi della seconda guerra mondiale, infatti, era emersa la necessit\u00e0 di disporre di un semovente armato con un cannone di grosso calibro che fosse capace di distruggere tanto le postazioni fortificate quanto i carri pi\u00f9 corazzati dei nemici. Munito di proiettili perforanti in grado di penetrare 111 mm di corazza a 2000 m creati ad hoc per il suo nuovo ruolo, lo sK 18 fu installato su una versione di Panzer IV opportunamente modificata, il 10,5 cm Kanone (gepanzerte Selbstfahrlafette), noto tra le truppe come Dicker Max. Costruito in due prototipi, tale cacciacarri fu impiegato dalla 3. Panzer-Division (Wehrmacht) durante l'operazione Blu: uno di essi fu distrutto in combattimento dai sovietici, l'altro esplose a causa del surriscaldamento del motore che provoc\u00f2 la detonazione delle cariche di lancio."}
{"id": "596146", "revid": "633110", "url": "https://it.wikipedia.org/wiki?curid=596146", "title": "7,5 cm FK 16 nA", "text": "Il 7,5 cm Feld Kanone 16 neuer Art (FK 16 nA) \u00e8 stato un cannone campale in calibro 75\u00a0mm, derivato dal precedente 7,7 cm FK 16 del 1896.\nNel tardo XIX secolo l'esercito tedesco scelse per i suoi nuovi cannoni a tiro rapido questo calibro inconsueto, e per un motivo molto semplice. Il 77mm era infatti leggermente maggiore di quello delle altre nazioni, come il 76,2mm russo e il 75mm francese, cos\u00ec da poter riutilizzare le munizioni catturate al nemico in caso di guerra, mentre avrebbe impedito il contrario.\nDopo la prima guerra mondiale l'esercito tedesco venne lasciato senza quasi armamenti, e dovette arrangiarsi con l'artiglieria leggera superstite del periodo bellico. Queste vennero ammodernate col calibro da 75mm, ed immesse in servizio nel 1934. Venne cos\u00ec sviluppato il \"na FK 16\"."}
{"id": "596147", "revid": "633110", "url": "https://it.wikipedia.org/wiki?curid=596147", "title": "Type 38 (cannone)", "text": "Il Type 38 \u00e8 stato un cannone da campagna prodotto su licenza dall'Impero giapponese, che l'utilizz\u00f2 a partire dal 1905. Modificato dopo la prima guerra mondiale per aumentarne la gittata, il Type 38 serv\u00ec bene durante l'espansione nipponica a cavallo tra gli anni venti e i trenta.\nAllo scoppio della seconda guerra mondiale era il pi\u00f9 numeroso cannone divisionale nell'Esercito imperiale ma decadde rapidamente a fronte del rapido sviluppo delle artiglierie; ciononostante, vista la sua prolificit\u00e0 e le modeste capacit\u00e0 industriali del Giappone, continu\u00f2 a rimanere il prima linea fino al termine delle ostilit\u00e0.\nStoria.\nSviluppo.\nDurante la guerra russo-giapponese svoltasi tra 1904 e 1905, l'Impero nipponico contatt\u00f2 la Germania e richiese alcuni esemplari del cannone da campagna Krupp da 75\u00a0mm con relativa licenza. Una seconda fonte afferma invece che soltanto al termine di tale conflitto il Giappone ottenne la licenza. Il cannone prese servizio attivo nell'Esercito imperiale giapponese nel 1905, che corrispondeva al trentottesimo anno di regno dell'imperatore Mutsuhito: poich\u00e9 all'epoca la designazione degli equipaggiamenti militari era riferita al numero di anni dinastici di un sovrano, l'arma fu immatricolata come \"Type 38\". In seguito, poi, a migliorie introdotte all'affusto, fu ricavata una versione a pi\u00f9 ampio raggio che fu ridenominata Type 38 \"Kai\".\nNegli anni trenta l'esercito immise in servizio i pi\u00f9 moderni pezzi campali Type 90 e Type 95 sempre in calibro 75\u00a0mm: tuttavia, nonostante gli sforzi, essi non rimpiazzarono mai del tutto il Type 38 nelle due versioni.\nProduzione.\nIl cannone campale fu prodotto in esemplari. Una fonte parla invece di circa esemplari, dei quali solo una parte fabbricati in Giappone nell'Arsenale di Osaka e il resto comprato dalla Germania. La seconda variante del Type 38 fu invece fabbricata in oltre 900 unit\u00e0: circa 400 erano vecchi Type 38 riadattati mentre i restanti 500 pezzi o poco pi\u00f9 erano stati prodotti \"ex-novo\".\nImpiego operativo.\nIl Type 38 divenne il cannone da campagna standard dell'Esercito imperiale giapponese e si dimostr\u00f2 una valida macchina bellica, in particolare contro il disorganizzato esercito rivoluzionario di Chiang Kai-shek e l'Armata Rossa cinese di Mao Zedong. Il Type 38 si misur\u00f2 con un avversario tecnologicamente pi\u00f9 avanzato dal 1932, quando ebbero inizio gli incidenti di frontiera con l'Unione Sovietica protattisi fino al 1939 con la disastrosa battaglia di Khalkhin Gol; form\u00f2 inoltre il nerbo dello schieramento d'artiglieria nipponico durante la seconda guerra sino-giapponese, rimarcando la sua efficacia.\nNel corso della guerra nel Pacifico il Type 38 fu schierato in buoni numeri per la conquista delle Filippine; per la battaglia svoltasi sulla penisola di Bataan i giapponesi potevano contare su dodici Type 38 della batteria campale della 65\u00aa Brigata di fanteria, sedici Type 38 del modello migliorato del 4\u00ba Reggimento artiglieria campale e altri ventiquattro del 22\u00ba Reggimento artiglieria campale: soltanto questi quaranta pezzi, dalle 09:00 alle 15:00 del 3 aprile 1942, spararono oltre proiettili sulle posizioni trincerate dei filippino-statunitensi, contribuendo alla loro devastazione e alla riuscita occupazione dell'intera penisola in appena una settimana.\nCon il proseguire della guerra il Type 38 cominci\u00f2 per\u00f2 a mostrare talune deficienze. Le ruote in legno rendevano il traino meccanico poco funzionale e spesso i soldati giapponesi dovettero ricorrere a bestie da soma, anche per la relativa scarsit\u00e0 di veicoli; su terreni molli o densi di vegetazione, quali erano quelli del fronte oceanico, lo spostamento del cannone era oltremodo difficile; la gittata utile, con il proseguire del conflitto, fu superata dai pezzi avversari nonostante la maggior parte degli esemplari schierati fosse del secondo modello. Il Type 38 fu per\u00f2 mantenuto in prima linea visto che l'apparato economico-militare non riusc\u00ec mai a fornire grandi quantit\u00e0 di nuove artiglierie: perci\u00f2 continu\u00f2 ad essere utilizzato fino all'agosto 1945, quando la seconda guerra mondiale ebbe termine.\nCaratteristiche.\nSi trattava di un pezzo d'artiglieria dall'aspetto convenzionale e operato da sei uomini: la canna da 2,325 metri (o 31 calibri \u2013 L/31) presentava un alzo che andava da un minimo di - 8\u00b0 a + 16,5\u00b0, mentre il brandeggio era possibile per un ristretto arco di 7\u00b0; il puntamento era eseguito grazie a due volantini installati sulla culla. I proietti utilizzati pesavano ognuno 6,41 chili e raggiungevano una velocit\u00e0 iniziale di 510\u00a0m/s: la gittata massima arrivava a metri e la cadenza di tiro a circa sette colpi al minuto. La corsa di rinculo era di 1250\u00a0mm e, al momento dello sparo, si generava una pressione di 245\u00a0MPa. La culatta era dotata di un otturatore del tipo a vite interrotta e sotto era stato piazzato il meccanismo di rinculo: il complesso era assicurato a un supporto, che era parte integrante di un affusto ad assale rigido singolo con ruote in legno. Ci\u00f2 rendeva possibile il traino mediante animali da soma o anche con veicoli a motore; inoltre i serventi potevano spostarlo per brevi distanze se necessario oppure, facendo perno su una delle ruote, farlo ruotare. A protezione degli addetti era montabile uno scudo di esiguo spessore, resistente a schegge e simili. Canna, affusto, culla e meccanismo di rinculo pesavano assieme 947 chili.\nVersioni.\nType 38 \"Kai\".\nSuccessivamente alla prima guerra mondiale, nel corso degli anni venti, il Type 38 fu fatto oggetto di una revisione per incrementarne il raggio di tiro a seguito del generale miglioramento delle artiglierie in tutto il mondo. Per prima cosa il recuperatore di rinculo fu sostituito con un modello di recente progettazione; la canna fu poi riposizionata sulla culla rendendo il cannone pi\u00f9 bilanciato; fu infine introdotto un nuovo tipo di affusto scatolare, vuoto al centro, al posto di quello precedente costituito da una semplice coda piena: in questo modo la culatta poteva rinculare liberamente attraverso l'apertura, senza danni per l'affusto. La corsa di rinculo diminu\u00ec comunque a 1200\u00a0mm.\nImmatricolato nel 1926, tale cannone da un punto di vista estetico era quasi identico al predecessore ma fu denominato Type 38 \"Kai\", ovvero \"Type 38 migliorato/migliore\": infatti l'alzo poteva ora raggiungere i + 43\u00b0 e la gittata massima era conseguentemente aumentata a metri circa ( metri per una seconda fonte). La frequenza di fuoco crebbe fino a 11 colpi al minuto e la velocit\u00e0 iniziale del proietto arriv\u00f2 a 603\u00a0m/s grazie all'impiego di una nuova granata ad alto esplosivo pesante 5,9 chili e studiata per distruggere postazioni difensive. Il nuovo complesso venne comunque a pesare chili quando in batteria e chili in configurazione di trasporto. Furono inoltre forniti nuovi tipi di proietti che ampliarono le possibilit\u00e0 tattiche dell'arma: fumogeni, illuminanti, incendiari, shrapnel e a gas; fu pure prodotta una munizione perforante per utilizzare il Type 38 come cannone anticarro in caso di necessit\u00e0.\nEsemplari esistenti.\nAd oggi qualche Type 38 \u00e8 conservato in musei: uno si trova nel Wisconsin al Veterans Memorial Park. Le ruote in legno sono assai deteriorate e il metallo \u00e8 seriamente corroso dalla ruggine. Un altro pezzo, catturato nel 1945 durante la battaglia di Luzon, \u00e8 esposto a Villa Escudero, vecchia casa colonica della famiglia Escudero a San Pablo: il cannone \u00e8 ammirabile nei terreni attorno l'edificio assieme a un carro armato medio Type 89 Yi-Go e numerosi altri equipaggiamenti militari nipponici. Una coppia di Type 38 caduti in mano statunitense a Tayug, i cui affusti sono stati dotati di pneumatici e dalle condizioni generali piuttosto malmesse, sono stati posti ai lati della bandiera del Luna College. Un Type 38 si trova anche tra i materiali del Base Borden Military Museum in Ontario."}
{"id": "596149", "revid": "633110", "url": "https://it.wikipedia.org/wiki?curid=596149", "title": "Ordnance QF 25 lb", "text": "Il 25 libbre, il cui nome ufficiale era Ordnance, QF 25 pdr Mk 2, era un obice-cannone (cio\u00e8 una bocca da fuoco che poteva essere usata sia come obice, sia a puntamento diretto) leggero di fabbricazione britannica introdotto nel 1939. Nel corso della seconda guerra mondiale fu l'arma pi\u00f9 diffusa nell'artiglieria divisionale britannica e, successivamente, fu usata da un numero notevole di nazioni sia NATO sia neutrali.\nLe origini.\nNel corso della prima guerra mondiale il calibro standard delle artiglierie divisionali era stato di 75\u00a0mm, tuttavia i comandi di artiglieria si erano accorti che tale calibro aveva un'efficacia limitata contro gli obiettivi dell'epoca, quindi i comandi di artiglieria britannici richiesero una bocca da fuoco di maggiore calibro, sia pure con pesi limitati e gittata superiore a quella delle artiglierie divisionali della prima guerra mondiale.\nLa richiesta della nuova arma da parte dell'artiglieria fu effettuata nel 1919 e nel 1934 port\u00f2 allo sviluppo di un obice-cannone destinato a rimpiazzare i cannoni da 18 libbre (83\u00a0mm) e gli obici da 4,5 in (114\u00a0mm). Inizialmente (\"25 pdr Mk I\") l'affusto utilizzato fu quello del 18 libbre, dato che ne esistevano grosse scorte ed il ministero del tesoro britannico aveva richiesto esplicitamente all'esercito di trovare il modo di utilizzarle. Fu questo il pezzo, entrato in servizio nel 1937, con cui l'artiglieria britannica inizi\u00f2 la seconda guerra mondiale.\nLa tecnica.\nLa bocca da fuoco era in realt\u00e0 un cannone-obice, uno dei primissimi del genere, con cariche di lancio regolabili a seconda della necessit\u00e0, aspetto robusto e molto alto, otturatore a scorrimento verticale.\nL'affusto studiato appositamente per il 25 libbre (\"25 pdr Mk II\") era a coda unica a cassone, ma un singolo servente poteva usare la coda come leva per ruotare rapidamente l'arma. Per facilitare il movimento in brandeggio l'arma poteva essere montata su una particolare piattaforma metallica, circolare, su cui venivano appoggiate le ruote del pezzo per permettere il tiro a 360\u00b0. Le ruote erano in metallo e gommate, dato che per il pezzo non era previsto il traino animale, ma solo il traino meccanico.\nIl pezzo era fornito di una scudatura per proteggere i serventi dal tiro di armi leggere e da schegge.\nLa lunga gittata (massima 12,253\u00a0km) e la granata da 11,34\u00a0kg erano altre caratteristiche notevoli, come anche l'alzo di 40\u00ba, sebbene insufficiente per il tiro nel secondo arco.\nL'impiego.\nIl primo impiego della bocca da fuoco avvenne nel 1939 con il BEF, che utilizzava il \"25 pdr Mk I\", questi pezzi furono persi quasi totalmente nella ritirata da Dunkerque (1940), i tedeschi recuperarono circa 700 pezzi, che utilizzarono successivamente con le denominazioni di \"8,76\u00a0cm FK 281(e)\" e \"8,76\u00a0cm FK 262(e)\", a seconda del modello di affusto del 18 libbre usato. Il 25 pdr Mk II non entr\u00f2 in servizio che nel febbraio del 1940, ed ebbe il primo impiego con la \"203th Battery\", \"51st Field Regiment\" nella campagna di Norvegia, anche questi pezzi furono persi con la ritirata dalla Norvegia.\nSuccessivamente il pezzo vene utilizzato sul fronte nord africano, in cui erano utilizzati i nuovi Mk II. Su questo fronte tale cannone venne usato anche in funzione controcarro, grazie ad un proiettile perforante di nuova concezione, in quanto il numero di cannoni da 2 libbre era insufficiente e il 6 libbre comparve sul teatro africano solo nell'aprile del 1942. Per poter utilizzare la carica maggiorata necessaria ad imprimere al proietto la velocit\u00e0 iniziale necessaria, fu necessario aggiungere alla volata un freno di bocca a 2 luci. All'epoca della battaglia di El Alamein, a cui partecip\u00f2 in ben 834 esemplari il 25 libbre era gi\u00e0 stato riportato alla sua funzione naturale di artiglieria divisionale.\nDopo gli sbarchi in Europa venne usato su quel teatro con i \"Field Artillery regiment\" (Gruppi di artiglieria da campagna), cio\u00e8 con le artiglierie divisionali britanniche.\nIl pezzo fu utilizzato anche sul fronte asiatico, sia nel British Army sia negli eserciti australiano e neozelandese, e precisamente in Birmania. Per poter operare nell'ambiente di giungle e montagne di quella nazione, fu studiato un nuovo affusto a passo stretto (\"25 pounder Mk II carriage Mk II\"). Oltre a questo pezzo fu prodotto, per il teatro asiatico, un \"mini 25 libbre\", con la canna accorciata e dotata di rompifiamma e la sala ruotante, privo di scudo, utilizzato in Nuova Guinea dall'esercito australiano, che tuttavia, a causa della lunghezza ridotta della canna, aveva caratteristiche balistiche inferiori a quelle del \"25 pdr Mk II\".\nSuccessivamente alla seconda guerra mondiale il 25 libbre fu utilizzato in Corea, in cui si alternarono tre gruppi fra il novembre 1950 e il dicembre 1953 (\"45th Field regiment\", \"14th Field Regiment\" e \"20th Field Regiment\"). In particolare il \"45th Field Regiment\" partecip\u00f2 alla battaglia del fiume Imjin, in cui contribu\u00ec attivamente a rompere gli assalti cinesi alle posizioni del \"Gloucestershire Regiment\".\nDopo la corea fu utilizzato in Malaysia (1948-1960), ultimo uso da parte dell'esercito britannico.\nIl \"25 libbre\" era in servizio sia nell'esercito indiano sia nell'esercito pachistano, quindi partecip\u00f2 a tutte le guerre che si svolsero, dal 1948 al 1971, fra i due paesi. Inoltre l'India lo utilizz\u00f2 nella guerra non dichiarata con la Cina del 1962.\nTraino del 25 libbre.\nIl traino del \"25 libbre Mk I\" era affidato ai trattori Dragon (\"Light Dragon Mk IID\") o \"Morris CDSW 6x4\". Tuttavia, dopo la campagna di Francia, l'artiglieria britannica ritenne pi\u00f9 opportuno utilizzare un trattore 4x4. Il traino del \"25 libbre Mk II\" nell'Esercito britannico era effettuato quasi esclusivamente con veicoli a quattro ruote motrici (\"Quad\"), di marche diverse, il pi\u00f9 noto \u00e8 il Morris C8. Il cannone era trainato tramite un avantreno che aveva anche le funzioni di trasporto delle munizioni di pronto impiego in cinque scomparti, pi\u00f9 l'attrezzatura per la manutenzione del pezzo, la piattaforma circolare su cui veniva appoggiato il pezzo per permettergli il tiro a 360\u00b0 era portata sull'avantreno.\nSemoventi che utilizzavano il 25 libbre.\nIl \"25 libbre\" venne utilizzato anche su semoventi.\nIl Bishop era su scafo Valentine e aveva una casamatta prismatica che proteggeva tutto l'equipaggio, tuttavia, dato il baricentro alto ed il peso elevato dello scafo non presentava caratteristiche esaltanti.\nIl Sexton era su scafo Ram, con struttura aperta superiormente, chiaramente ispirato all'M7 Priest statunitense. Il Sexton, in cui potevano essere effettivamente sfruttate le caratteristiche del cannone, rimase in servizio fino a met\u00e0 degli anni 50.\nL'impiego da parte delle artiglierie italiane.\nIl primo impiego del \"25 libbre\" (indicato nella denominazione italiana come 88/27) da parte italiana avvenne in Nordafrica, dove furono riutilizzati, appena possibile, i pezzi catturati agli inglesi, tanto che nel settembre 1942 risultavano in giacenza a Tobruch ben 20 pezzi con \"abbondante munizionamento\". Largo uso ne fece la divisione Trento che era riuscita a organizzare un gruppo su 12 pezzi. Tutti questi pezzi furono perduti nel corso della seconda battaglia di El Alamein e della campagna di Tunisia. Oltre al \"25 libbre Mk II\" vennero acquisiti dai tedeschi 48 \"8,76\u00a0cm FK 281(e)\" (cio\u00e8 \"25 libbre Mk I\") utilizzati in Grecia e in Egeo come artiglierie da difesa costiera, organizzati su 10 batterie (dalla \"421\u00aa\" alla \"430\u00aa Batteria\").\nIl cannone \"88/27\" entr\u00f2 in servizio regolare con le artiglierie italiane del CIL, fornito a quattro gruppi del relativo reggimento di artiglieria\nDopo la fine della seconda guerra mondiale, all'atto della ricostituzione dell'Esercito Italiano i pezzi da \"88/27\" furono utilizzati per lungo tempo dall'artiglieria divisionale"}
{"id": "596157", "revid": "1437331", "url": "https://it.wikipedia.org/wiki?curid=596157", "title": "Marco Ambrosio", "text": "Carriera.\nGiocatore.\n\u00c8 cresciuto nell'Atalanta per poi passare al , squadra con cui disput\u00f2 il suo primo torneo nella stagione 1993-1994 in Serie B. I tre campionati successivi li trascorse tutti in Serie C1, vestendo le maglie di e .\nPass\u00f2 poi alla Sampdoria, grazie alla quale esord\u00ec in Serie A il 2 novembre 1997 nella partita persa in casa contro il Milan per 3-0. Dopo due stagioni in maglia blucerchiata con 10 presenze totali e 17 reti subite, si trasfer\u00ec alla in Serie C1, dove rest\u00f2 per due anni.\nIl suo ritorno nel massimo campionato lo si deve al ChievoVerona, che lo ingaggi\u00f2 per le stagioni 2001-2002 e 2002-2003. Con la maglia clivense collezion\u00f2 10 presenze in due stagioni e per Ambrosio seguirono due esperienze nel calcio estero: nel 2003-2004 gioc\u00f2 in Inghilterra con la maglia del (8 presenze e 8 reti subite in campionato), disputando anche entrambe le partite dei quarti di finale vinti contro l'Arsenal e la semifinale di Champions League persa con il Monaco, mentre nel 2004-2005 pass\u00f2 agli svizzeri del Grasshoppers, con cui gioc\u00f2 14 partite.\nNel gennaio del 2005 torn\u00f2 in Italia, alla , nell'anno in cui la formazione campana retrocesse in Serie C1 per ragioni finanziarie. Gioc\u00f2 da titolare il campionato 2005-2006.\nDurante l'estate del 2006 venne acquistato dal Brescia, squadra della sua citt\u00e0, disputando il campionato di Serie B come secondo di Emiliano Viviano.\nNell'estate 2007 firm\u00f2 un contratto biennale con la , scendendo in Serie C2. Con la squadra emiliana ottenne la promozione in Serie C1.\nNel settembre 2009 firm\u00f2 con il FeralpiSal\u00f2, compagine di Lega Pro Seconda Divisione. Al termine della stagione rimase svincolato, salvo poi firmare nel gennaio 2011 con il San Paolo d'Argon, compagine che disputava il campionato lombardo di Eccellenza.\nNel luglio 2011 si accas\u00f2 al Valgobbia Zanano, in Prima Categoria. Rest\u00f2 nel club per due stagioni, al termine delle quali si ritir\u00f2.\nAllenatore.\nIl 17 giugno 2011 divent\u00f2 il preparatore dei portieri delle giovanili del , incarico che conserv\u00f2 anche la stagione seguente, nonostante i suoi impegni da calciatore.\nNella stagione 2013-2014 divent\u00f2 il preparatore dei portieri della Primavera del Brescia, venendo riconfermato anche la stagione seguente.\nNella stagione 2016-2017 divent\u00f2 il preparatore dei portieri dell'Under-17 del Milan, mentre la stagione successiva pass\u00f2 ad allenare i portieri della Primavera.\nDopo un anno di pausa, nella stagione 2019-2020 allen\u00f2 i portieri delle giovanili della Feralpisal\u00f2.\nNazionale.\nTra il 1993 ed il 1994 \u00e8 stato convocato due volte in Nazionale Under-21 italiana, senza mai giocare."}
{"id": "596160", "revid": "287204", "url": "https://it.wikipedia.org/wiki?curid=596160", "title": "Societ\u00e0 Sportiva Dilettantistica Atessa Val di Sangro", "text": "La Polisportiva Val di Sangro, meglio nota come Val di Sangro \u00e8 stata una societ\u00e0 calcistica italiana con sede ad Atessa, in provincia di Chieti.\nFondata nel 1961 con il nome di \"Libertas Monte Marcone\" ha cambiato nome in \"Val di Sangro\" nel 1968.\nIl miglior traguardo della propria storia \u00e8 costituito da tre partecipazioni alla Serie C2, ove il miglior risultato \u00e8 costituito da un sesto posto.\nIl colore sociale era l'azzurro e disputava le partite di casa allo stadio comunale.\nStoria.\nFu Don Luciano Cicchitti, parroco della parrocchia di San Vincenzo Ferrer, nel 1961 a fare da sprono affinch\u00e9 si fondasse una societ\u00e0 sportiva con lo scopo di giocare a pallone. L'invito fu subito raccolto da un gruppo di giovani dell'Oratorio parrocchiale, capitanati da Rinaldo Pietrodarchi, i quali fondarono la Libertas Monte Marcone. Il primo presidente fu Antonio Carafa, poi a seguire Antonio Rucci, Nicola D'Alonzo e Arnaldo Tranti. All'inizio la squadra partecipa al campionato juniores, ma nel 1962 si iscrive in Terza Categoria e l'anno successivo vince il campionato. Nel 1964 disputa il suo primo campionato di Seconda categoria. Nel 1968 la Libertas Monte Marcone prende il nome di Val di Sangro, e nel 1972 inizia l'era, un ventennio circa, del dott. Angelo Pace. Sotto la sua guida la squadra vince tutti i campionati fino ad arrivare in Interregionale nel 1982-1983. Fino al 1987 la Val di Sangro disputa l'Interregionale e si confronta con societ\u00e0 blasonate quali , Lanciano, , Trani, Manfredonia, Andria, Ischia, . Nel 1987 arriva la prima retrocessione. Finito questo ciclo, ad Angelo Pace succedono Mario Tiberio, Pietro Gargarella e Nicola Travaglini, sotto la cui guida si arriva in Eccellenza. Nel 1995 retrocede in Promozione e nel frattempo assume la presidenza Amerigo Pellegrini. Nel 1999-2000 la Val di Sangro torna in Eccellenza, dopo lo spareggio contro il Pescina a Chieti, e l'anno seguente arriva in Serie D vincendo i play-off. Dopo quattro anni di Serie D nella stagione 2004-2005 si classifica al secondo posto del girone H e vince i play-off senza essere ripescato in Serie C2. L'approdo tra i professionisti viene conquistato l'anno successivo, con la vittoria del girone F. Il primo anno in C2 si conclude con un 6\u00ba posto. L'anno seguente retrocede tra i dilettanti ma viene ripescato in Lega Pro Seconda Divisione. Tuttavia arriva una nuova retrocessione in Serie D, dopo aver perso i play-out contro la . Nel 2009 si fonde con l\"'Atessa Calcio\", andando a costituire la \"Societ\u00e0 Sportiva Dilettantistica Atessa Val di Sangro\" che si iscrive in Serie D."}
{"id": "596161", "revid": "287204", "url": "https://it.wikipedia.org/wiki?curid=596161", "title": "Teatro L'Amicizia", "text": "L'ex-Teatro L'Amicizia occupa un edificio moderno nella zona del Prato a Firenze.\n\u00c8 noto ai fiorentini e non solo per essere stato in passato \"la Scala\" del teatro vernacolare fiorentino, avendo ospitato per decenni la storica compagnia teatrale dell'attrice Wanda Pasquini, vera e propria \"star\" del genere. \nFondato nei primi anni cinquanta, alla fine degli anni settanta del XX secolo il teatro ospit\u00f2 anche una trasmissione televisiva, \"I' Grillo Canterino\", trasmessa da Canale 48 e che riscosse un successo notevole di pubblico e critica.\nNegli anni successivi, decadendo l'interesse per il genere vernacolare, il teatro fu dato in affitto alla vicina Facolt\u00e0 di Economia, che lo utilizzava per tenervi i corsi pi\u00f9 affollati (in particolare quelli del primo anno) mentre piano piano si diradava l'uso strettamente teatrale (la signora Pasquini era ormai molto anziana e non calcava le scene con l'assiduit\u00e0 di un tempo).\nNegli ultimi anni il teatro \u00e8 stato definitivamente chiuso ed abbandonato, dopo la scomparsa di Wanda Pasquini nel 2001 e il trasferimento della sede universitaria nel Polo di Novoli, che ne ha reso inutile anche il suo uso \"accademico\".\nAttualmente il proprietario dell'immobile, ovvero l'attiguo circolo MCL, ha affittato il Teatro alla Facolt\u00e0 di Scienze della Formazione, che ha provveduto a sistemare l'immobile con banchi e sedie per poter quotidianamente effettuare le varie lezioni."}
{"id": "596164", "revid": "119803300", "url": "https://it.wikipedia.org/wiki?curid=596164", "title": "Lorenzo Marcello", "text": "Origini e carriera.\nNacque da Andrea di Iacopo Marcello (ramo di San Polo, dimorante a San Vidal) e da Elena di Girolamo Priuli (ramo di San Maurizio). Era il quarto di otto figli; dei quattro maschi, solo Giacomo (1593-1648) ebbe il compito di proseguire la casata, sposando Lucrezia Bembo.\nAttratto dal mare sin dalla giovinezza, nel 1618 si imbarc\u00f2 come \"nobile di nave\" nella galea di Antonio Pisani, provveditore dell'Armata. Dopo un anno di tirocinio, abbracci\u00f2 la carriera navale: il 2 marzo 1625 fu nominato sopracomito di galea sottile e il 7 maggio 1628 fu eletto patron all'Arsenale. Governatore di galea grossa dal 16 giugno 1630, intraprese i suoi primi impieghi militari scortando i mercantili diretti in Siria e combattendo i Turchi nell'Egeo e alle Cicladi. Il 30 aprile 1634 fu nominato capitano della guardia del Regno di Candia e condusse un'intensa campagna contro i corsari che infestavano la zona, scacciandoli definitivamente. Il 6 settembre 1637 giunse un'ulteriore promozione a capitano delle galeazze.\nCon questa carica prese parte alla scorta dei trasporti nel Mediterraneo orientale e alle operazioni contro i pirati barbareschi i quali, nel 1638, avevano devastato le coste della Puglia. Guidata da Antonio Marino Cappello, la flotta veneziana aveva stretto d'assedio i nemici che si erano rifugiati a Valona. Durante questo evento, il Marcello, che combatteva sotto il tiro delle batterie dei forti, venne ferito a un braccio da una scheggia; ciononostante, rimase al comando del proprio contingente sino alla vittoria, guadagnandosi l'elogio del Senato. Tornato a Venezia, i suoi meriti gli valsero, il 24 agosto 1638, la nomina a censore.\nIl 3 maggio 1641 torn\u00f2 in mare, ancora come capitano delle galeazze. Il 12 maggio divenne provveditore dell'Armata, la seconda carica dopo quella di capitano generale da Mar e oper\u00f2 ancora contro i pirati barbareschi attaccando Senigallia, che avevano occupato.\nLa guerra di Candia.\nAll'inizio della guerra di Candia (23 giugno 1645) il Marcello si trovava ancora in mare per ostacolare l'arrivo di rinforzi verso la Canea, occupata dai Turchi. Queste operazioni proseguirono anche nell'inverno successivo, tuttavia i Veneziani avevano bisogno di un intervento offensivo drastico ed efficace. Il Marcello fu uno dei pi\u00f9 accesi sostenitori di una strategia di questo tipo, ma non trov\u00f2 un forte seguito: oltre alla scarsit\u00e0 di risorse, si poneva il problema della mancanza di coordinamento tra i comandanti, cui si aggiungeva l'eccessiva prudenza del capitano generale Giovanni Cappello. Esemplari furono i fatti del marzo 1646: dopo aver preparato un piano per attaccare la Canea, il Marcello salp\u00f2 con quattordici per unirsi ad altre squadre, ma dovette desistere poich\u00e9 il Cappello aveva rinunciato all'impresa lasciando le sue navi alla Suda.\nPi\u00f9 fortuna ebbe invece nel maggio 1647, quando insegu\u00ec un gruppo di navi turche che da Chio era fuggita a Napoli di Romania. I legni del Marcello, passati sotto i tiri delle batterie del forte di Cisme, riuscirono comunque a raggiungere il nemico e catturarono numerose imbarcazioni cariche di rifornimenti.\nNella primavera del 1648 milit\u00f2 nello Ionio e nell'Adriatico, difendendo le rotte di navigazione; dopodich\u00e9 si riun\u00ec al resto della flotta, mostrando ancora una volta la sua propensione a una strategia aggressiva. Il governo veneziano, ora pi\u00f9 vicino alle sue idee, si rivolse a lui per risollevare le truppe (demoralizzate dal terribile naufragio di centocinque navi, appena occorso) e il 9 maggio 1648 lo nomin\u00f2 \"provveditore estraordinario in armata\".\nNel periodo successivo il Marcello fu fautore di numerose imprese di tipo offensivo (anche se nessuna ebbe esiti decisivi) e pi\u00f9 volte chiese di ovviare alle carenze e ai limiti della flotta veneziana. Frattanto le operazioni, gi\u00e0 estese dalla Dalmazia all'Egeo, si indirizzarono gradualmente verso i Dardanelli.\nTra il 1650 e il 1655 pass\u00f2 pi\u00f9 tempo in patria, venendo per quattro volte eletto senatore. Il 10 giugno 1655 torn\u00f2 ad occuparsi direttamente della flotta: morto il capitano generale Girolamo Foscarini, ne prese il posto, scontrandosi subito con i diversi orientamenti di alcuni comandanti dello stato maggiore, ma fu sempre sostenuto dal governo e dalla stima dei suoi uomini.\nL'impresa dei Dardanelli e la morte.\nAll'inizio del marzo 1656 il Marcello salp\u00f2 da Candia con un piano ambizioso: distruggere la flotta nemica non appena avesse passato lo stretto dei Dardanelli e quindi ripiegare alla Canea per liberarla. Dopo aver sostanzialmente temporeggiato per qualche tempo, in aprile gli giunse la notizia di un'uscita della flotta da Costantinopoli; il Marcello, di conseguenza, si diresse verso lo stretto, giungendovi il 23 maggio con una flotta composta da 23 galee, 7 galeazze, 28 navi a vela e da naviglio minore, le quali, pur non perfettamente efficienti, contavano su uomini addestrati e dal morale elevato.\nDopo un ulteriore mese di attesa, il 23 giugno apparvero le navi turche: un centinaio di unit\u00e0, che poco dopo il mezzogiorno del 6 giugno, profittando del vento favorevole, avanz\u00f2 verso l'uscita dello stretto. I Veneziani erano schierati in tre formazioni disposte a semicerchio, in modo da bloccare l'intero passaggio dalla costa europea a quella asiatica.\nI legni turchi, protetti da terra dai forti, si rivolsero inizialmente al centro del semicerchio, dove si trovava proprio il Marcello. Il comandante si pose al centro dei combattimenti senza risparmiarsi: venne colpito da un cannone mentre si accingeva ad abbordare una nave nemica e mor\u00ec tra le braccia del suo luogotenente Giovanni Marcello, il quale ne copr\u00ec la salma per non demoralizzare gli equipaggi. Sotto il nuovo comando di Barbaro Badoer, i Veneziani conseguirono un grandissimo successo, con decine di navi nemiche catturate o distrutte.\nFu Lazzaro Mocenigo a portare in Patria la notizia della vittoria, assieme al corpo del Marcello che, dopo i funerali di Stato, venne sepolto nella tomba di famiglia a San Vidal. I familiari ebbero numerose ricompense e il fratello Girolamo ricevette il titolo di cavaliere di San Marco.\nDella sua eredit\u00e0, come riportato nel suo testamento del 1652, godettero alcuni enti religiosi e assistenziali, la servit\u00f9 e i parenti, mentre il grosso del suo patrimonio (circa 75.000 ducati) finiva ai pronipoti, figli del nipote prediletto Andrea."}
{"id": "596167", "revid": "36426", "url": "https://it.wikipedia.org/wiki?curid=596167", "title": "Romolo di Francesco Ferrucci", "text": ""}
{"id": "596168", "revid": "1318658", "url": "https://it.wikipedia.org/wiki?curid=596168", "title": "Giuseppe Valditara", "text": "Biografia.\n\u00c8 professore ordinario di Diritto privato romano nel Dipartimento di Giurisprudenza dell'Universit\u00e0 degli Studi di Torino e ha insegnato Diritto Pubblico Romano anche nella Universit\u00e0 Europea di Roma dei Legionari di Cristo. Nel 1992, con il libro \"Studi sul magister populi. Dagli ausiliari militari del rex ai primi magistrati repubblicani\" (Milano, Giuffr\u00e8, 1989), ha vinto il Premio internazionale per la storia delle istituzioni politiche e giuridiche messo in palio dal Presidente della Corte Costituzionale.\n\u00c8 direttore scientifico della rivista giuridica \"Studi giuridici europei\". \u00c8 stato preside dell'ambito di Giurisprudenza della Universit\u00e0 Europea di Roma.\nNell'ottobre 2018 viene nominato Capo Dipartimento per la Formazione Superiore e la Ricerca presso il MIUR."}
{"id": "596169", "revid": "36426", "url": "https://it.wikipedia.org/wiki?curid=596169", "title": "Romolo Del Tadda", "text": ""}
{"id": "596181", "revid": "1543377", "url": "https://it.wikipedia.org/wiki?curid=596181", "title": "Rionero in Vulture", "text": "Rionero in Vulture (: , \"Arren\u00e9ure\" in dialetto rionerese), chiamato generalmente Rionero, \u00e8 un comune italiano di abitanti della provincia di Potenza in Basilicata.\nSituato alle pendici del Monte Vulture, \u00e8 stato insignito della medaglia d'argento al merito civile per atti di abnegazione durante il secondo conflitto mondiale. La citt\u00e0 \u00e8 conosciuta in Italia anche per la sua ricchezza di acque minerali, settore in cui opera l'azienda Fonti del Vulture, che imbottiglia, tra le altre, le acque Lilia e Sveva.\nRionero in Vulture \u00e8 anche sede del CROB, un centro sulla ricerca oncologica d'importanza nazionale.\nGeografia fisica.\nTerritorio.\nRionero si trova su due colline a sud-est del Monte Vulture, vicino al confine con la Campania e la Puglia, a 676 metri sul livello del mare. Il suo territorio si estende per 53,1\u00a0km\u00b2 ed i suoi abitanti sono divisi tra il centro abitato e le frazioni di Monticchio Bagni e Monticchio Sgarroni. Qui si trovano due laghi di origine vulcanica.\nClima.\nIl clima \u00e8 rigido d'inverno e caldo temperato d'estate. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +4,4\u00a0\u00b0C, mentre quella del mese pi\u00f9 caldo, agosto, \u00e8 di +23,0\u00a0\u00b0C.\nOrigini del nome.\nLe origini del nome di questa cittadina non sono ancora del tutto chiare. Secondo alcuni, la sua etimologia deriva da \"Rivo Nigro\" (fiume nero) , sorgente affiorante dal tufo vulcanico di colore nero che attraversa il paese dividendolo in due parti (fonte ora inglobata nella Fontana della Baronessa (o Fontana Grande); altri sostengono derivi da \"Are Nigro\", stante ad indicare il terreno nero della zona dalle cui pietre di pozzolanico sono costruite le abitazioni. Dopo l'Unit\u00e0 d'Italia, a Rionero si aggiunse il suffisso \"in Vulture\" per distinguerla dall'omonima Rionero Sannitico, in Molise.\nStoria.\nAntichit\u00e0.\nIl territorio era abitato nel IV secolo a.C., come provano le tombe rinvenute nelle localit\u00e0 \"San Francesco\", \"Cappella del Priore\" e \"Padulo\". Resti di un acquedotto di epoca romana sono visibili sulla fiumara di Ripacandida, nei pressi dell'attuale abitato. Nel III secolo a.C. entr\u00f2 a far parte dell'agro di Venusia (l'attuale Venosa).\nScavi archeologici in corrispondenza della \"Torre degli Embrici\" hanno riportato alla luce nel 2004 un insediamento agricolo-termale, risalente agli ultimi secoli avanti Cristo e proseguito fino al tardo Medioevo. Rionero, come \"Casale di Santa Maria di Rivo Nigro\", feudo di Atella nella diocesi di Rapolla, appare per la prima volta nella bolla di papa Eugenio III del 9 giugno del 1152 che conferma al vescovo Ruggero di Rapolla alcuni possedimenti. Nello stesso anno Monsignor Alberto Mercanti ne parla in uno scritto come \u201ccasale medioevale di Santa Maria di Rivonigro\", feudo del vescovo di Rapolla.\nMedioevo.\nCon la caduta dell'impero romano e l'avvento delle invasioni barbariche, il circondario di Rionero vide l'arrivo dei Normanni, che si stanziarono soprattutto nella frazione di Monticchio, facendo del castello locale la loro roccaforte, il quale fu probabilmente costruito prima del loro arrivo. La zona divenne in seguito luogo di rifugio per i monaci basiliani, giunti dalla penisola balcanica per evitare le persecuzioni iconoclastiche. Anche l'ordine religioso si stanzi\u00f2 a Monticchio, ove costruirono anche un'abbazia.\nIn epoca sveva, si ritiene da alcuni storici che la zona di Rionero fu residenza di caccia di Federico II, ove il sovrano, che trascorreva gran parte del suo tempo libero a Melfi, si recava nei boschi del monte Vulture per esercitare la sua grande passione.\nCon la fine del governo svevo, il casale fu colpito da un vertiginoso aumento delle tasse, che compromise gi\u00e0 le condizioni abbastanza misere dei suoi abitanti. Con l'avvento degli Angioini, nel 1269 Rapolla divent\u00f2 feudo di Antonio de Capris, nel tempo in cui era vescovo il canonico Bartolomeo (1266-1275). Un'altra citazione compare in un documento angioino del 1277 che parla di \"Universitas Rivinigri\".\nNel 1316 Giovanni d'Angi\u00f2, signore della valle, accord\u00f2 esenzioni e immunit\u00e0 fiscale per dieci anni per ricostruire Atella. Un\u2019offerta allettante per tutti quei cittadini impoveriti dalle continue guerre che si trasferirono ad Atella per sfuggire all\u2019enorme pressione fiscale di quel periodo. Gli abitanti di Rionero, a causa delle \"pressuras et gravamina\" sui pascoli imposti dai feudatari vescovi di Rapolla, furono i primi a trasferirsi nella nuova citt\u00e0, con altri provenienti da Agromonte, Armaterra, Caldane, Lagopesole, Monte Marcone e Vitalba.\nDopo solo due anni, nel 1318, il vescovo Bernardo chiese e ottenne, invano, di ripopolare \"de gentibus de Regno aut exteris il morto casale\", ricostruendolo pi\u00f9 in su, presso la chiesa di Sant'Antonio Abate, \"positam inter casale Rivinigri et casale Barilis\", l\u00e0 dove si diceva che fosse gi\u00e0 esistito un altro casale. Nel 1332, Bernardo di Palma, vescovo di Rapolla, ottenne il permesso di riedificare il casale con diploma di Roberto d'Angi\u00f2, Re di Napoli. Per cui sui registri angioini figura \"Rivinigri noviter eredi\", come casale di Atella. Successivamente, Rionero, non apparve pi\u00f9 n\u00e9 nel cedolario della regina Giovanna I del 1344 e neppure in quello di Giovanna II del 1415. Nel 1348, la Morte Nera (peste nera) colp\u00ec anche l'area intorno a Rionero.\nEt\u00e0 moderna.\nIl violento terremoto del 5 dicembre 1456 con magnitudo 7.11 colp\u00ec l'Italia meridionale danneggiando gravemente la cittadina di Atella talch\u00e9 alcuni sopravvissuti si trasferirono a Rionero.\nNel 1468 un gruppo di albanesi di Kruja, dopo la morte di Scanderbeg fugg\u00ec nell'Italia meridionale, attraversando la Puglia e venne sistemato anche in Basilicata: oltre a Melfi (probabilmente l\u00ec dove oggi si trova Vico Albanese), a Barile, Brindisi Montagna, ecc.\nTra agosto del 1477 e gennaio del 1478 raggiunsero l'Italia meridionale altri esuli albanesi. La loro fuga fu causata dalla campagna ottomana di Scutari sotto Maometto II. Re Ferdinando I di Napoli accolse gli esuli e li distribu\u00ec in Basilicata nei comuni di Rionero in Vulture, Ripacandida, Melfi, Forenza, Lavello, Venosa e Atella. I rifugiati di Rionero furono sistemati nei pressi della Chiesa di Sant'Antonio Abate insieme ad alcuni pastori pugliesi.\nDurante la dominazione spagnola, la citt\u00e0 ebbe un periodo di pace e di prosperit\u00e0. In data 1\u00ba aprile 1502, Rionero ospit\u00f2 nella chiesa di Sant'Antonio Louis d'Armagnac, duca di Nemours e Consalvo Fernandez di Cordova, rispettivamente comandanti degli eserciti francese e spagnolo, i quali si incontrarono per stipulare accordi sulla spartizione del Regno di Napoli.\nIl 23 marzo del 1528 Melfi venne saccheggiata dalle truppe francesi sotto Odet de Foix, aiutato dai fiorentini delle \"Bande Nere\" sotto il comando di Orazio Baglioni. Lo storico Marin Sanudo descrive nei suoi \"Diarii\" che gli aggressori \"si sono precipitati dentro, uccidendo chiunque sul loro cammino, soldati, uomini, donne, e bambini, presi prigionieri e saccheggiarono la terra. Nessuno si sarebbe salvato, tranne quelli che sono saltati gi\u00f9 dalle mura, uccidendosi o sono stati fatti prigionieri o uccisi.\" Si parla di circa 3.000 morti. L'evento \u00e8 entrato nella storia come la \"Pasqua di Sangue\" o il \"Sacco di Melfi\". I sopravvissuti fuggirono nei boschi del Monte Vulture da dove tornarono la domenica di Pentecoste (11 maggio del 1528) dopo che la citt\u00e0 era stata liberata dagli spagnoli. Nel 1530/3, i contadini albanesi che si erano stabiliti a Melfi nel 1468 ed erano sopravvissuti alla \u201cPasqua di Sangue\u201d vennero reinsediati a Rionero cambiando il nome del casale in \"Arenigro\". La comunit\u00e0 albanese si stabil\u00ec nei pressi dell'antica Chiesa di Santa Maria di Rivonigro, poi \"Chiesa dei Morti\" (attualmente intitolata al SS. Sacramento), ove poterono professare il loro culto di rito greco-bizantino fino al 1627, quando il vescovo di Melfi, Diodato Scaglia, abol\u00ec il rio bizantino e li condusse al culto latino.\nIl 4 aprile del 1615, Orazio Grasso, Regio Tavolario, scrive che nel territorio di Atella c'\u00e8 un casale chiamato Arenigro che \u00e8 abitato da 45 fuochi (famiglie) di albanesi che \"habitano dentro grotte accomodate con fabbrica\".\nGravemente colpita dal terremoto del 1694, la sua popolazione in quel periodo non superava settecento persone. In seguito la nobile famiglia Caracciolo, ai quali spettava il feudo, concessero il disboscamento, il dissodamento e la coltivazione dei terreni occupati dai boschi della localit\u00e0 \"Gaudo\". Grazie alla sua posizione di frontiera tra Campania e Puglia, Rionero ebbe un certo incremento economico e demografico: nel 1735 gli abitanti erano giunti a circa 3000, nel 1752 a circa 9000. \nDurante la Repubblica Napoletana del 1799, Rionero partecip\u00f2 attivamente ai moti e vi fu piantato l'Albero della libert\u00e0. Tutto ci\u00f2 avvenne soltanto perch\u00e9, ormai, tutti i paesi immediatamente limitrofi si erano gi\u00e0 democratizzati ed i commerci erano divenuti praticamente impossibili. I rioneresi Michele Granata e Giustino Fortunato senior furono importanti esponenti della repubblica partenopea ma, dopo la sua caduta, Granata fu condannato a morte nel dicembre dello stesso anno mentre Fortunato si salv\u00f2 con la fuga. Quest'ultimo venne poi reintegrato da Gioacchino Murat e, con la seconda restaurazione borbonica, divenne primo ministro del Regno delle Due Sicilie.\nOttocento.\nNel 1811, Rionero aveva superato gli 11.000 abitanti e fu elevato a Comune autonomo con decreto di Gioacchino Murat il 4 maggio dello stesso anno, grazie all'impegno di Giustino Fortunato senior. Nell'aprile 1848, in piena rivoluzione agraria sotto il Regno delle Due Sicilie, a Rionero si registrarono forti tumulti contro il latifondismo. I contadini rioneresi, dopo aver costretto con la forza il sindaco ad abolire il dazio sul macinato, invasero il bosco di Lagopesole appartenente alla famiglia Doria, ma fittato a pascolo ai Fortunato reclamando ancora una volta l'annoso problema della quotizzazione delle terre venuto gi\u00e0 a galla, a pi\u00f9 riprese, nel corso della intera storia del Mezzogiorno d'Italia.\nAll'alba dell'unit\u00e0 d'Italia, Nicola Mancusi, sacerdote, patriota e responsabile del comitato insurrezionale di Avigliano, vedendo un solido appoggio da parte delle classi medie, scelse Rionero per installare un altro comitato nel giugno 1860, che avrebbe agevolato la cosiddetta insurrezione lucana in favore di Giuseppe Garibaldi. Il 17 agosto dello stesso anno, l'allora sindaco di Rionero, Giuseppe Michele Giannattasio, con il quadro di Garibaldi in mano, scese in piazza gridando \"Viva Garibaldi!\" e, assieme ad altri sostenitori come Emanuele Brienza, Canio Musio, Nicola Mennella, Achille D'Andrea, Achille Pierro, Francesco Pennella e Costantino Vitelli, si rec\u00f2 a Potenza, al comando di un gruppo di 54 volontari.\nCon la caduta del Regno delle Due Sicilie e la sua annessione al nuovo Regno d'Italia, le speranze per\u00f2 andarono deluse e le promesse di una risoluzione della questione demaniale da parte del nuovo governo non vennero attuate suscitando un forte malcontento del ceto popolare. Cos\u00ec Rionero divenne uno dei maggiori centri del brigantaggio postunitario e diede i natali al pi\u00f9 noto brigante del periodo, Carmine Crocco detto \"Donatello\", un bracciante che si arruol\u00f2 come garibaldino durante la spedizione dei Mille e che, dopo la delusione ricevuta per la mancata clemenza per il suo passato da disertore, pass\u00f2 nelle file borboniche per combattere i borghesi e l'esercito unitario, divenendo comandante di un'armata di 2000 uomini. In quattro anni, Crocco sconvolse la zona del Vulture, dell'Irpinia, della Capitanata e le sue scorrerie arrivarono fino al Molise e al Salento.\nUn altro noto brigante originario di Rionero fu Michele di G\u00e8, che ader\u00ec al brigantaggio quando l'armata di Crocco era stata quasi del tutto debellata. Con la fine del brigantaggio, Rionero fu sconvolta ancor di pi\u00f9 da povert\u00e0 e miseria. Grazie all'impegno del meridionalista Giustino Fortunato, originario di Rionero, le gravose condizioni di vita della citt\u00e0 vennero parzialmente alleviate: con la diffusione di vaccini antimalarici, con la costruzione di un asilo dedicato alla madre Antonia Rapolla e della stazione ferroviaria di\n\"Rionero-Atella-Ripacandida\", inaugurata il 21 settembre 1897.\nDal novecento ad oggi.\nNel 1902, l'allora primo ministro Giuseppe Zanardelli, in viaggio per conoscere di persona le problematiche dell'Italia Meridionale, fece visita a Rionero accompagnato da Fortunato ed alloggi\u00f2 nel suo palazzo tra il 26 e il 29 settembre.\nNel settembre 1943, si registr\u00f2 a Rionero una delle pi\u00f9 tristi tragedie della sua storia, ove 18 rioneresi furono trucidati da alcune truppe naziste. Gi\u00e0 dal 16 settembre la popolazione rionerese, per paura della distruzione da parte tedesca dei magazzini dei viveri, assalta gli stessi magazzini del Rione Sant'Antonio, portando via sacchi di farina, di riso e altri generi alimentari. Nel 1980 il terremoto del Irpinia colpisce Rionero in Vulture con magnitudo 4,6.\nI nazisti spararono sulla folla uccidendo un diciassettenne, Antonio Cardillicchio, e diedero fuoco ai magazzini, ove per\u00ec una donna, Elisa Giordano Carrieri. Il 24 settembre, il contadino Pasquale Sibilia, svegliato dalle grida della figlia, esce di casa con un fucile e, vedendo un sergente dei paracadutisti, che sembrava rubargli una gallina, gli spara ferendolo di striscio e il militare risponde al fuoco colpendo Sibilia all'inguine.\nA causa del gesto del contadino, il capitano dei paracadutisti, su ordine di un ufficiale tedesco, fece catturare 16 persone che, insieme a Sibilia vengono barbaramente uccisi a colpi di mitragliatrice. Uno soltanto, Stefano Di Mattia, creduto morto perch\u00e9 svenuto, sfugge al massacro giacendo sotto i corpi dei compagni. Una stele eretta sul luogo dell'eccidio ne ricorda la tragedia per la quale la citt\u00e0 di Rionero ha ottenuto la Medaglia d'Argento al Merito Civile.\nIl 3 ottobre 2009, riceve il presidente della repubblica Giorgio Napolitano, ospitato nel palazzo Fortunato nel convegno \"Mezzogiorno e unit\u00e0 nazionale - verso il 150\u00ba dell'Unit\u00e0 d'Italia\", affrontando la tematica del Risorgimento, del Mezzogiorno e rendendo omaggio alla memoria di Fortunato.\nSimboli.\nStemma: Corona ducale con sottostante una mano impugnante una daga di color ferro, lo scudo \u00e8 ornato di pampini e rose su campo celeste.\nSociet\u00e0.\nEtnie e minoranze straniere.\nAl 31 dicembre 2019 risultano residenti sul territorio comunale 596 cittadini stranieri, pari al 4,5% della popolazione residente. Le comunit\u00e0 pi\u00f9 rappresentate sono:\nIstituzioni, enti e associazioni.\nIl Centro di Riferimento Oncologico della Basilicata (CROB) \u00e8 l'azienda ospedaliera di Rionero e, oltre all'esercizio di assistenza, \u00e8 uno dei pi\u00f9 importanti centri nazionali sulla ricerca delle terapie oncologiche, con un rapporto di cooperazione con l'Universit\u00e0 Cattolica del Sacro Cuore di Roma. Istituito con la legge regionale n. 13 del 23 maggio 1989, \u00e8 nato solamente nel 1997 ed \u00e8 entrato in attivit\u00e0 nel 1998. \nCultura.\nBiblioteche.\nOltre alle biblioteche scolastiche, a Rionero sono presenti la biblioteca comunale e la biblioteca dedicata a Giustino Fortunato con sede nel palazzo appartenuto al meridionalista, dotata di un'emeroteca moderna, con circa 11.000 libri, e di una antica, con 4.700 libri pubblicati tra l'800 e i primi del 900.\nRicerca.\nL'IRCCS - CROB \u00e8 noto principalmente per essere tra i primi centri oncologici in Italia sulla lotta e la ricerca sui tumori.\nScuole.\nLa scuola principale presente nel comune \u00e8 l'Istituto d'Istruzione Superiore \"Giustino Fortunato\", composto di due sedi distaccate e costituito dai licei delle Scienze Umane e Scientifico (sede \"Campus\" sulla SS 167, km 1), Classico e Artistico (sede \"Carlo Levi\", ricadente nella frazione Serra San Francesco di Ripacandida).\nTeatro e musica.\nIl teatro \"La Piccola\" \u00e8 un vecchio magazzino ferroviario adiacente alla stazione, restaurato ed adibito a teatro alla fine degli anni Novanta; ha un numero di posti a sedere di circa settanta. Il teatro \u00e8 in comodato al comune di Rionero in Vulture.\nIn passato vi era anche il cine-teatro \"Combattenti\", costruito in piazza XX Settembre e demolito nel 2005.\nNel comune di Rionero in Vulture esistono due bande musicali: la \"Banda Musicale Giuseppe Verdi\" e \"Gran Concerto Bandistico Giovanni Orsomando\".\nCinema.\nRionero \u00e8 stata scelta come ambientazione dei film: \nRionero viene nominata nel film \"Quo vado?\" di Gennaro Nunziante (2016), riferendosi ad un luogo sperduto ed improbabile proposto per il trasferimento dei dipendenti pubblici, venendo erroneamente chiamata \"Rionero del Vulture\".\nCucina.\nTra i primi piatti sono da citare lagane e ceci (lag'n e cic'r) detto anche \"Piatto del Brigante\", con ceci e pomodori pelati; ravioli con la ricotta (cavzun c'la r'cott), conditi con rag\u00f9 di carne di maiale e formaggio pecorino; e Cavatelli e cime di rape (trijidd e tadd' r' rap), pasta accompagnata con cime di rape, aglio, olio extravergine di oliva, sale e peperoncino. Un secondo piatto antico e tuttora in uso \u00e8 l'acquasale (Acquasal'), pane raffermo con l'aggiunta di peperoni secchi e uova.\nTra i dolci sono da menzionare il sanguinaccio, crema di sangue di maiale preparata con cacao amaro, spesso usato per le crostate; \ni mustacciuoli (Mastazzu'l), con cannella, caff\u00e8 in polvere, buccia grattugiata di arancia e vino cotto; e i calzoncelli (Cavzunciedd) con il ripieno di castagnaccio, marmellata di castagne lessate.\nEventi.\nLa Gran Fondo del Vulture \u00e8 evento ciclistico a livello nazionale che coinvolge centinaia di ciclisti da tutta Italia, organizzato dalla societ\u00e0 sportiva locale \"Il Velocifero\", la quale coordina anche il \"giro dei castelli Federiciani\", competizione rivolta e riservata alla categoria Allievi e Juniores. Il settore Mountain Bike \u00e8 curato invece dalla sezione \"MTB Vulture\" della stessa societ\u00e0, che dal 2006 organizza annualmente il \"Trofeo MTB Sette Colli\", gara di ciclocross appartenente al Circuito Lucano MTB che vede ogni anno la partecipazione di centinaia di atleti provenienti da ogni parte d'Italia. \"Il Velocifero\" organizza pure il baby bike vultur cup una gara per bambini dai 4 ai 13 anni.\nEconomia.\nIl comune di Rionero \u00e8 sede di diverse aziende produttrici di Aglianico del Vulture, vino DOC considerato tra i migliori rossi d'Italia. In aggiunta, sul territorio comunale sono presenti varie aziende produttrici di acque minerali, le cui sorgenti rappresentano da millenni un grande bacino idrominerario. Le aziende Fonti del Vulture (ora parte della Coca Cola Company), Fonte Cutolo Rionero (di propriet\u00e0 Acqua Minerale San Benedetto) e Gaudianello (di propriet\u00e0 Norda, la cui sede legale \u00e8 a Melfi, sebbene l'estrazione venga effettuata nella frazione di Monticchio Bagni) esportano la loro produzione in tutta Italia. Altro prodotto rionerese da menzionare \u00e8 l'olio d'oliva del Vulture, riconosciuto con il marchio DOP.\nTra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per l'arte della ceramica, della porcellana e della terracotta.\nInfrastrutture e trasporti.\nStrade.\nLe principali direttrici stradali che interessano Rionero in Vulture sono:\nFerrovie.\nLa citt\u00e0 di Rionero in Vulture ha una propria stazione ferroviaria, sulla linea Foggia-Potenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio locale \u00e8 il \"C.S. Vultur 1921\", che milita attualmente nel girone lucano del campionato di Eccellenza, quinto livello nazionale. L'altra squadra di Rionero \u00e8 la \"Fortitudo San Tarcisio\", nata nel 1972 dalla fusione delle due societ\u00e0 San Tarcisio, per volere di padre Carlo Palestina, e la Fortitudo, nata qualche anno dopo grazie al fondatore Carlo Pesacane. Attualmente la squadra milita nel campionato di Prima Categoria lucana.\nInoltre, sono presenti anche due societ\u00e0 di Calcio a 5: Sporting Rionero Futsal, che milita nel campionato provinciale di Serie C2, e l'A.S.D. Futsal Rionero 2016, che milita nel campionato nazionale femminile di Serie A2.\nDa ricordare ancora in citt\u00e0 le due societ\u00e0 di basket AICS e Virtus, entrambe partecipanti al campionato regionale di Serie D. Nella pallavolo la Rionero Volley \u00e8 la principale societ\u00e0 a livello giovanile regionale, attualmente partecipante al campionato regionale di Serie C, e formatrice di giovani pallavoliste.\nLa Strarionero, giunta alla sua XX edizione, \u00e8 un evento podistico attualmente riservato ai bambini della locale scuola elementare, ma che in passato ha avuto edizioni a livello nazionale con partecipazione di atleti di ottimo livello. L'ASD Bramea Vultur Runners \u00e8 l'associazione podistica che ha sede a Rionero e raccoglie circa 50 atleti del circondario del Vulture.\nDa menzionare anche il motoraduno organizzato dal Motoclub \"Giacinto Cerviere\", da sei anni a livello Nazionale, ma organizzato da circa 12 anni.\nNel 2008 Rionero \u00e8 stato anche traguardo del Gran Premio della Montagna di terza categoria del 91\u00ba Giro d'Italia della Tappa Potenza-Peschici."}
{"id": "596182", "revid": "767487", "url": "https://it.wikipedia.org/wiki?curid=596182", "title": "Guanosina monofosfato", "text": "Il guanosina monofosfato, noto anche come acido 5'-guanidilico o acido guanidilico ed abbreviato come GMP, \u00e8 un nucleotide presente nell'RNA.\nChimicamente \u00e8 un estere dell'acido fosforico con il nucleoside guanosina.\nIl GMP \u00e8 composto da un fosfato, da uno zucchero pentoso (un ribosio) e dalla base azotata guanina.\nUn suo sale, il guanilato di disodio (E627), \u00e8 un additivo alimentare utilizzato come esaltatore di sapidit\u00e0 per il suo gusto intenso."}
{"id": "596183", "revid": "599013", "url": "https://it.wikipedia.org/wiki?curid=596183", "title": "Gmp", "text": ""}
{"id": "596185", "revid": "27767", "url": "https://it.wikipedia.org/wiki?curid=596185", "title": "Condotta forzata", "text": ""}
{"id": "596188", "revid": "1522738", "url": "https://it.wikipedia.org/wiki?curid=596188", "title": "Computer-generated Imagery", "text": ""}
{"id": "596196", "revid": "695564", "url": "https://it.wikipedia.org/wiki?curid=596196", "title": "Per Yngve Ohlin", "text": ""}
{"id": "596198", "revid": "73560", "url": "https://it.wikipedia.org/wiki?curid=596198", "title": "Giovanni Brass", "text": ""}
{"id": "596199", "revid": "793959", "url": "https://it.wikipedia.org/wiki?curid=596199", "title": "Citidinmonofosfato", "text": "Il citidinmonofosfato, noto anche come acido 5'-citidilico ed abbreviato in CMP, \u00e8 un nucleotide che si trova nell'RNA.\nChimicamente \u00e8 un estere dell'acido fosforico con il nucleoside citidina.\nIl CMP \u00e8 formato da un gruppo fosfato, da uno zucchero pentoso (il ribosio) e dalla base azotata citosina."}
{"id": "596200", "revid": "767487", "url": "https://it.wikipedia.org/wiki?curid=596200", "title": "Distretto di Kysuck\u00e9 Nov\u00e9 Mesto", "text": "Il distretto di Kysuck\u00e9 Nov\u00e9 Mesto (\"okres Kysuck\u00e9 Nov\u00e9 Mesto\") \u00e8 un distretto della regione di \u017dilina, nella Slovacchia centrale.\nFino al 1918, il distretto faceva parte della contea ungherese di Tren\u010d\u00edn.\nSuddivisione amministrativa.\nIl distretto \u00e8 composto da 1 citt\u00e0 e 13 comuni:"}
{"id": "596205", "revid": "767487", "url": "https://it.wikipedia.org/wiki?curid=596205", "title": "Maledetti (maudits)", "text": "Maledetti (maudits) \u00e8 il quinto album del gruppo di rock progressivo italiano Area, pubblicato nel 1976 dalla Cramps Records. Durante le sessioni di registrazione dell'album, il batterista Giulio Capiozzo e il bassista Ares Tavolazzi lasciarono per qualche mese il gruppo per l'orchestra di Andrea Mingardi (suonano solo in alcuni brani dell'album) e furono sostituiti da altri musicisti. \u00c8 l'ultimo album in studio degli Area con Paolo Tofani alla chitarra. Dal tour promozionale dello stesso anno furono tratti due album live, \"Concerto Teatro Uomo\" (1997) e \"Live 1977\" (2002).\nDescrizione.\nIl disco \u00e8 un concept album che affronta tematiche politiche e sociali attraverso una storia fantapolitica. Il filo conduttore \u00e8 illustrato nelle note di copertina dell'edizione originale:\nTracce.\nTesti di Gianni Sassi (non accreditato), musiche di Patrizio Fariselli e Paolo Tofani, tranne dove indicato.\nTracce extra.\nLa ristampa su CD edita dalla EDEL contiene anche un'intervista a Massimo Villa, Demetrio Stratos, Paolo Tofani e Patrizio Fariselli registrata il 27 ottobre 1976 durante un concerto all'Universit\u00e0 Statale di Milano.\nFormazione.\nArea.\nAltri musicisti\nQuartetto d'archi in \"Il massacro di Brandeburgo numero tre in sol maggiore\":"}
{"id": "596206", "revid": "181699", "url": "https://it.wikipedia.org/wiki?curid=596206", "title": "Distretto di Martin", "text": "Il distretto di Martin (\"okres Martin\") \u00e8 un distretto della regione di \u017dilina, nella Slovacchia centrale.\nFino al 1918, il distretto faceva parte della contea ungherese di Turiec.\nSuddivisione amministrativa.\nIl distretto \u00e8 composto da 2 citt\u00e0 e 41 comuni:"}
{"id": "596207", "revid": "1305772", "url": "https://it.wikipedia.org/wiki?curid=596207", "title": "Rob Levin", "text": "\u00c8 stato il fondatore del network IRC \"freenode\" e presidente del Peer-Directed Projects Center (PDPC).\nProgrammatore di computer dal 1968, lavor\u00f2 come amministratore e programmatore di applicazioni sin dal 1978. Dal 1994, lavor\u00f2 per favorire l'uso dell'Internet Relay Chat per i progetti di software libero e open source.\nIl 12 settembre 2006 fu investito da un'automobile ad Houston, in Texas, mentre stava andando in bicicletta. \u00c8 stato riferito che non stava indossando il caschetto di sicurezza. Dopo l'incidente fu ricoverato in ospedale per alcuni giorni, e mor\u00ec il 15 settembre.\nLasci\u00f2 la moglie Debbie e il figlio Benjamin.\nOrigine del soprannome.\nA differenza di quanto creduto da molti, il suo soprannome non deriva dal Linux Loader, n\u00e9 dal film \"Lilo &amp; Stitch\". Deriva invece da \"Linea calda Ophiucus\" di John Varley, nel quale \"lilo\" \u00e8 il personaggio femminile principale della storia."}
{"id": "596210", "revid": "599013", "url": "https://it.wikipedia.org/wiki?curid=596210", "title": "Franco Franchi (ciclista)", "text": "Professionista dal 1949 al 1956, vinse una tappa al Giro d'Italia 1950.\nDal decesso di Vito Ortelli, avvenuto nel febbraio 2017, fino alla sua morte, \u00e8 stato il pi\u00f9 anziano vincitore di tappa al Giro ancora vivente.\nCarriera.\nCorse tutta la carriera come gregario, terminando sei Giri d'Italia e due Tour de France. La sua vittoria pi\u00f9 importante fu la quinta tappa (Genova-Torino) del Giro d'Italia del 1950.\nAppartenne a una famiglia di ciclisti: il fratello maggiore, Bertino, fu professionista tra il 1945 e il 1948; il nipote Antonio Franchi \u00e8 stato professionista dal 1961 al 1965. "}
{"id": "596217", "revid": "125272564", "url": "https://it.wikipedia.org/wiki?curid=596217", "title": "Packard One-Twenty", "text": "La One-Twenty, conosciuta anche come One Twenty o 120, era una gamma di automobili prodotte dalla Packard a partire dal 1935 al 1942. Negli anni 1938 e 1942 la vettura era venduta con la denominazione di \"Packard Eight\".\nStoria.\nLa One-Twenty \u00e8 una delle vetture pi\u00f9 importanti nella storia della Packard. Questa vettura segna l'ingresso della Casa nel mercato delle vetture di fascia media dotate di motore 8 cilindri in linea.\nQuesta scelta all'epoca fu criticata in quanto la Packard era famosa per le sue vetture di lusso. Erano per\u00f2 gli anni della Grande depressione e per sopravvivere la Casa non aveva altra scelta. I vertici della Packard presero in considerazione anche la possibilit\u00e0 di vendere queste vetture sotto un altro marchio. Alla fine per\u00f2 gli investimenti necessari alla creazione e diffusione di un nuovo marchio erano pari a quelli della creazione di una nuova linea di produzione e pertanto l'ipotesi venne accantonata. Inoltre utilizzando il marchio originale la vettura poteva arrivare velocemente sul mercato, utilizzando la rete vendita gi\u00e0 esistente, ed avrebbe offerto la possibilit\u00e0 agli acquirenti di possedere una vera Packard. I fatti daranno ragione alla scelta della societ\u00e0 e alla fine saranno 175.027 le unit\u00e0 prodotte.\n1935 - 1937.\nLa One-Twenty venne presentata nel gennaio del 1935. Era disponibile con molte carrozzerie: berlina due e quattro porte, Club coup\u00e9 o decappottabile. Il motore forniva 110 hp (82 kW) a 3.500 giri al minuto. Il prezzo di acquisto era compreso tra i 980 dollari della versione coup\u00e9 tre posti e i 1.095 dollari della versione \"Touring Sedan\".\nLa vettura riscosse un immediato successo e furono 24.995 le One Twenty vendute. Nello stesso anno il totale delle vendite di tutti gli altri modelli prodotti dalla Packard fu di 7.000 esemplari.\nL'anno successivo la cilindrata del motore venne aumentata e la potenza disponibile sal\u00ec a 120\u00a0hp (89\u00a0kW). crebbe anche al velocit\u00e0 massima che ora toccava i 137 km/h (85 miglia orarie).\nVenne introdotto un modello quattro porte \"convertible\" che divenne, con i suoi 1.395 dollari, il pi\u00f9 costoso della gamma. Nel 1936, anno record per le vendite di questo modello, saranno 55.042 le One-Twenty prodotte.\nNel 1937 venne introdotta la Packard Six, che diveniva il nuovo modello di ingresso alla gamma Packard. Pertanto la One-Twenty diveniva un modello di fascia pi\u00f9 elevata e divent\u00f2 disponibile in due allestimenti \"C\" e \"CD\". Altre novit\u00e0 furono l'introduzione di una station wagon con carrozzeria in legno e di un modello \"Limousine\". Questa versione aveva un interasse di 350 cm (189 pollici) con un prezzo di acquisto inferiore ai 2.000 dollari. Il \"model year\" 1937 venne presentato nel settembre del 1936 e venne prodotto in 50.100 esemplari.\nNel 1938 la One-Twenty assunse la denominazione di \"Packard Eight\".\n1939 - 1941.\nNel 1939 la vettura torn\u00f2 alla denominazione di \"One-Twenty\". Continu\u00f2 ad essere offerta in una vasta gamma di varsioni dalla coup\u00e9 alla Touring Limousine. I prezzi variavano dai 1.099 dollari fino ad un massimo di 1.856 per le versioni pi\u00f9 prestigiose. Presentato nel settembre del 1938, il modello per il 1939 era dotato di cambio al volante e non pi\u00f9 di quello a colonna. Nel furono vendute 17.647, discreto risultato se si tiene presente che fu un anno caratterizzato da una recessione economica.\nIl \"model year\" 1940 venne presentato nell'agosto del 1939. Venne aggiunta alla gamma delle carrozzerie disponibili una semi-decappottabile realizzata da Howard \"Dutch\" Darrin. e vendite di questo modello assommarono a 28.138 esemplari.\nNell'ultimo anno di produzione come One-Twenty la gamma delle carrozzerie disponibili era stata ridotta a pochi modelli: Business coup\u00e9, Club coup\u00e9, berlina decappottabile e in due allestimenti station wagon. La produzione fu di 17.100 esemplari.\nL'anno successivo, e vero ultimo anno del modello, la vettura ritorn\u00f2 alla denominazione di \"Packard Eight\"."}
{"id": "596219", "revid": "30610", "url": "https://it.wikipedia.org/wiki?curid=596219", "title": "Ippocampo (mitologia)", "text": "Un Ippocampo \u00e8 una creatura leggendaria della mitologia greca. Gli Ippocampi figurano nel corteo di Poseidone, insieme a tritoni, draghi acquatici, e giganteschi mostri marini.\nDescrizione.\nSono cavalli sino alla pancia, e il loro corpo si conclude con una coda di pesce. Possono avere zoccoli o zampe palmate, e al posto della criniera possono esserci una cresta di membrana o delle alghe."}
{"id": "596223", "revid": "1439131", "url": "https://it.wikipedia.org/wiki?curid=596223", "title": "Packard One-Ten", "text": "La One-Ten, conosciuta anche come One Ten o 110, era una gamma di automobili prodotte dalla Packard di Detroit, Michigan tra il 1940 e il 1941. Questo modello rimpiazz\u00f2 Packard Six anche se nel 1938 e nel 1942 venne venduta con questo nome.\nStoria.\nNel 1937 la Packard reintrodusse dopo 10 anni il motore sei cilindri nella gamma delle sue vetture. La Casa intendeva rispondere in questo modo al periodo economico favorevole che seguiva gli anni della Grande depressione. In questi difficili anni la Packard, che non possedeva altri marchi come avveniva per altri costruttori, aveva introdotto modelli di fascia media, quali appunto la Six, per sostenere le vendite.\nQuesta scelta non fu esente da critiche in quanto, secondo alcuni, era andata ad incidere sulla sua reputazione di primo costruttore statunitense di vetture di lusso. Questa strategia per\u00f2 permise alla Casa di rinforzare la sua gamma in attesa di tempi migliori.\nLa One-Ten venne presentata nel 1939 come \"model year\" 1940. La vettura era pi\u00f9 piccola, aveva un interasse minore, rispetto alle vetture di classe superiore dello stesso marchio. Era disponibile con diversi carrozzerie: berlina due e quattro porte, station wagon e decappottabile. Le vendite furono un successo con 62.300 unit\u00e0.\nDopo questi risultati positivi per il 1941 venne aggiunto un secondo livello di allestimento: il \"Deluxe\". venne anche inserita nella gamma una versione \"Taxi\". Inoltre erano disponibili optional di elevato livello, quasi in contrasto con il posizionamento sul mercato della One-Ten, quali: aria condizionata, la radio e il riscaldamento.\nNel 1942 la Casa mut\u00f2 la designazione dei suoi modelli e da quella che faceva uso di numero torn\u00f2 ai nomi. La One-Ten torn\u00f2 quindi ad assumere il nome della vettura che aveva sostituito divenendo la \"Packard Six\"."}
{"id": "596225", "revid": "884", "url": "https://it.wikipedia.org/wiki?curid=596225", "title": "Castello di Carpineti", "text": ""}
{"id": "596232", "revid": "1543377", "url": "https://it.wikipedia.org/wiki?curid=596232", "title": "Classe Gu\u00e9pard", "text": "Classe Gu\u00e9pard \u00e8 una classe di cacciatorpediniere francesi, del 1927, formata da sei navi (\"Gu\u00e9pard\" (1929), \"Valmy\" (1930), \"Verdun\" (1930), \"Vauban\" (1931), \"Lion\" (1931) e \"Bison\" (1930)) con una potenza propulsiva di ben 64.000\u00a0hp e una potenza e stazza al di sopra della norma. Suscitarono la realizzazione della Classe Navigatori italiani.\nQuesti cacciatorpediniere furono resi operativi nel 1929; in particolare, furono utilizzate nell'Atlantico e poi nel Mediterraneo dove parteciparono il 14 giugno del 1940 al bombardamento di Genova.\nNel Medio Oriente, il Gu\u00e9pard fu utilizzato nell'azione britannica in Siria.\nI cannoni erano 5 da 130mm, di un modello migliorato rispetto al precedente, specie nella cadenza di tiro.\nDue navi della classe, il \"Lion\" ed il \"Tigre\", vennero catturate in condizioni relativamente buone dopo l'autoaffondamento di Tolone, e gli italiani le reimmisero in servizio nella Regia Marina per breve tempo come trasporti veloci per truppe (con il nome di \"FR 22\" e \"FR 21\"), rimuovendo i siluri e aumentando le mitragliere da 20 e 37mm antiaeree.\nL'impiego delle navi della Classe Gu\u00e9pard non fu molto brillante: il \"Bison\" fu affondato durante un'operazione in Norvegia il 3 maggio 1940 dall'aviazione tedesca. Anche il \"Gu\u00e9pard\" fu affondato nella rada di Tolone l'11 marzo 1944 da un raid alleato. Le altre 4 cacciatorpediniere, dopo aver prestato servizio nel Mediterraneo, furono rimpatriate a Tolone il 27 novembre 1942."}
{"id": "596234", "revid": "125789314", "url": "https://it.wikipedia.org/wiki?curid=596234", "title": "Ed Gein", "text": "Dopo la morte del fratello nel maggio 1944, avvenuta in circostanze misteriose, sei persone scomparvero dalle citt\u00e0 del Wisconsin di La Crosse e Plainfield tra il 1947 e il 1957. Gein \u00e8 stato associato solo a due di essi, anche se \u00e8 sospettato di ulteriori delitti. Commise atti di squartamento e necrofilia sulle vittime; era anche solito violare delle bare e costruirsi vari pezzi di arredo con le parti dei corpi. Le particolarit\u00e0 della sua vita e dei suoi crimini hanno ispirato film come \"Psyco\", \"Deranged - Il folle\", \"Non aprite quella porta\", \"Il silenzio degli innocenti\", \"Ed Gein - Il macellaio di Plainfield\", ' e il personaggio di \"Bloody Face\" in '.\nBiografia.\nInfanzia.\nFiglio di Augusta T. Lehrke (1878-1945) e di George P. Gein (1873-1940), Edward Gein nacque a La Crosse (Wisconsin) il 27 agosto del 1906. I genitori erano entrambi nati nel Wisconsin e si erano sposati il 7 luglio del 1900 e dal matrimonio nacquero Ed e il fratello maggiore Henry G. Gein (1902-1944). Il padre era un violento alcolizzato e spesso disoccupato (aveva svolto vari lavori come carpentiere, conciatore e commesso assicurativo). George aveva posseduto una piccola drogheria per alcuni anni, anche se alla fine fu venduta, costringendo la famiglia a trasferirsi in una fattoria di 155 acri nella citt\u00e0 di Plainfield, situata nella contea di Waushara (Wisconsin).\nAugusta Gein e l'educazione dei figli.\nAugusta Gein cresceva i figli in uno stato di quasi totale isolamento, favorito anche dal luogo di residenza: la loro vita consisteva in scuola e lavoro nella fattoria. Augusta, luterana e fanatica religiosa, aveva trasmesso ai figli il concetto dell'innata immoralit\u00e0 del mondo, l'odio verso l'alcolismo e che tutte le donne (esclusa lei) fossero prostitute e strumenti del diavolo; inoltre, il sesso era accettabile soltanto al fine di procreare. Ogni pomeriggio leggeva ai figli la Bibbia, in particolare passi dell'Antico Testamento nei quali si parla di morte, omicidio e punizione divina.\nAdolescenza.\nA dieci anni Gein prov\u00f2 un orgasmo vedendo i suoi genitori macellare un maiale in un vicino casotto. Quando raggiunse la pubert\u00e0, Augusta divenne maggiormente possessiva: una volta, sorprendendolo mentre si masturbava nella vasca da bagno, gli afferr\u00f2 i genitali chiamandoli la \"maledizione dell'uomo\" e lo immerse nell'acqua bollente per punirlo. All'et\u00e0 di ventun anni la madre fece promettere a lui e al fratello che sarebbero sempre rimasti vergini (promessa infranta dal fratello, che perci\u00f2 venne spesso correlata alla sua misteriosa morte). Con una corporatura esile e un atteggiamento effeminato e timido, il giovane Gein divenne bersaglio dei compagni pi\u00f9 prepotenti, era anche noto per il continuo sogghigno che mostrava durante le conversazioni serie. I compagni e gli insegnanti notarono anche la sua abitudine di ridere senza motivo, quasi come se volesse prenderli in giro. Nonostante la scarsa attitudine alla vita sociale, andava abbastanza bene a scuola, in particolare nella lettura.\nMorte dei familiari.\nDopo che il padre George mor\u00ec nel 1940, il fratello Henry incominci\u00f2 a rifiutare il punto di vista della madre Augusta e tent\u00f2 di convincere anche Edward. Nel maggio 1944 i fratelli si trovarono in mezzo a un incendio nella fattoria: Edward raccont\u00f2 alla polizia di aver perso di vista il fratello, ma fu poi in grado di indicare con precisione dove si trovava il corpo; sebbene fosse evidente che Henry aveva subito un trauma alla testa (fatto che avrebbe fatto sospettare e arrestare Ed), il perito locale giunse alla conclusione che fosse morto di asfissia nel tentativo di spegnere l'incendio. Gein visse da solo con l'amata madre, ma meno di due anni dopo, il 29 dicembre 1945, Augusta mor\u00ec dopo essere stata colpita da un ictus, lasciando l'afflitto figlio solo nell'isolata fattoria; la donna aveva gi\u00e0 subito un primo attacco, in seguito al quale rimase paralizzata per alcuni mesi, quando sub\u00ec un secondo colpo apoplettico che la port\u00f2 alla morte. Edward pianse istericamente al suo funerale. \nLa morte di Augusta fece scomparire dalla sua vita quello che molti psicologi criminali definiscono come \"l'unico filo che ancora ne preservava la sanit\u00e0 mentale\".\nI delitti di Plainfield.\nArresto.\nIl 17 novembre 1957 la commessa di una drogheria di nome Bernice Worden (madre del vicesceriffo) spar\u00ec nel nulla. Un residente di Plainfield segnal\u00f2 che il camion del negozio era stato spostato dal retro dell'edificio attorno alle 9.30 e che l'esercizio era rimasto chiuso per l'intera giornata: alcuni credevano fosse a causa della stagione di caccia dei cervi. Il figlio della donna, il vicesceriffo Frank Worden, entr\u00f2 nel negozio verso le 17 e trov\u00f2 il registratore di cassa aperto e macchie di sangue sul pavimento; dichiar\u00f2 agli investigatori che Ed Gein era stato nel negozio la sera precedente la scomparsa della madre e che era ritornato la mattina successiva per un gallone di antigelo: il relativo scontrino fu l'ultimo scritto da Bernice nel giorno della sua scomparsa. Durante la sera dello stesso giorno, Gein fu arrestato in una drogheria di West Plainfield e la sua casa fu perquisita. Un vicesceriffo della contea di Waushara scopr\u00ec il corpo decapitato di Bernice Worden in un capanno nella propriet\u00e0 di Gein, appesa per le caviglie, aperta in due a partire dalla vagina e con delle corde legate ai polsi. La donna era stata \"squartata come un cervo\". Era stata uccisa dal colpo di una carabina calibro 22. La testa fu invece rinvenuta in un'altra stanza della casa, con due chiodi conficcati ai lati: Ed aveva intenzione di appenderla al muro come un trofeo.\nLa casa degli orrori.\nCercando nella casa le autorit\u00e0 trovarono:\nQuesti reperti furono fotografati in laboratorio e poi distrutti.\nLa confessione di Gein.\nGein confess\u00f2 di avere dissotterrato una donna di mezza et\u00e0 recentemente sepolta che somigliava molto a sua madre, di averne portato il cadavere a casa e di averne lavorato la pelle per farne manufatti. Fece quaranta visite notturne al cimitero, dichiarando di essere, durante ogni visita, in uno stato confusionale e viol\u00f2 circa diciotto tombe. Disse di essere tornato in s\u00e9 durante trenta visite, all'incirca, e di aver dunque lasciato le tombe in perfetto ordine prima di ritornare a casa a mani vuote.\nGein ammise di aver rubato da nove tombe di cimiteri locali e condusse gli investigatori presso queste ultime. Allan Wilimovsky, della scientifica, partecip\u00f2 all'apertura di tre tombe identificate da Gein: i feretri erano in casse di legno, le assi erano poste di traverso e la sommit\u00e0 era almeno a 60 centimetri dalla superficie. Gein aveva profanato le tombe subito dopo i funerali, quando non erano ancora state perfettamente interrate. Alcune tombe furono esumate perch\u00e9 le autorit\u00e0 erano incredule circa la possibilit\u00e0 che Gein avesse dissotterrato da solo una tomba in una sola notte; furono trovate, come egli descrisse, due tombe vuote (una aveva una spranga sul fondo), una bara fu trovata vuota, l'altra non era stata aperta da Gein poich\u00e9 aveva perso il suo piede di porco e la maggior parte del corpo della terza bara era invece stato preso.\nUna giovane di sedici anni, i cui genitori erano amici di Gein, segnal\u00f2 che questi conservava teste rinsecchite nella sua casa: queste erano state descritte da Gein come reliquie dalle Filippine, inviategli da un cugino che aveva partecipato alla seconda guerra mondiale. In seguito alle indagini della polizia, fu scoperto che le \"reliquie\" altro non erano che pelle umana utilizzata per creare maschere.\nGein fu considerato sospettato anche in molti altri casi irrisolti nel Wisconsin, quali la scomparsa di una babysitter di La Crosse, Evelyn Hartley, nel 1953.\nDurante l'interrogatorio confess\u00f2 inoltre di aver ucciso Mary Hogan, dipendente di una taverna scomparsa dal 1954, e lasci\u00f2 anche intendere di aver commesso altri delitti in giovent\u00f9, tra cui l'omicidio di una ragazzina scomparsa diversi decenni prima da Plainfield.\nIl rituale macabro.\nLa letteratura considera l'usare pelle di donna come un \"rituale folle di travestitismo\". Si pensa che Gein sperimentasse anche una forma di necrofilia, ricavando piacere sessuale dai cadaveri mutilati, ma Gein neg\u00f2 sempre di aver avuto rapporti coi cadaveri riesumati, perch\u00e9 avevano un cattivo odore. Confess\u00f2 che dopo la morte della madre aveva avuto il desiderio di cambiare sesso: secondo molti egli aveva creato il suo \"abito da donna\" per poter assumere le sembianze della madre. \nProcesso e reclusione.\nGein fu giudicato mentalmente instabile e incapace di sostenere il processo e fu condotto all'ospedale statale centrale (ora \"Dodge Correctional Institution\") a Waupun, nel Wisconsin. Durante il processo la sua dichiarazione: \u00abNon ho mai ucciso un cervo\u00bb preoccup\u00f2 molto i suoi vicini di casa, ai quali Edward aveva spesso offerto carne di cervo, da lui cacciato e cucinato: molto probabilmente era carne umana. In seguito l'ospedale fu trasformato in prigione e Gein fu trasferito all'ospedale statale Mendota a Madison. Nel 1968 i medici di Gein stabilirono che era abbastanza sano da sostenere il processo, tuttavia fu discolpato per infermit\u00e0 mentale. Scampata la sedia elettrica, Ed Gein pass\u00f2 gli ultimi sedici anni in un manicomio criminale.\nMorte.\nIl 26 luglio 1984 Ed Gein mor\u00ec per insufficienza respiratoria in seguito a un cancro, nell'ospedale statale di Mendota. La sua lapide nel cimitero di Plainfield \u00e8 stata frequentemente vandalizzata nel corso degli anni, finch\u00e9 non fu rubata nel 2000. L'anno successivo fu trovata nelle vicinanze di Seattle e in seguito trasportata in un museo nella contea di Waushara (Wisconsin).\nLa distruzione della casa e l'automobile.\nIl 20 marzo 1958, mentre Gein era in detenzione, la sua casa bruci\u00f2: si ipotizz\u00f2 che l'incendio fosse doloso. Egli comment\u00f2: \u00ab\u00e8 meglio cos\u00ec\u00bb. Nel 1958 la sua auto, una berlina Ford del 1949, usata per trascinare i corpi delle vittime, fu venduta a Bunny Gibbons. Quest'ultimo acquist\u00f2 l'automobile in un'asta per la tenuta di Gein, tenutasi nel 1958. Quattordici offerte diverse furono fatte per l'auto, tuttavia Gibbons resistette e vinse.\nGibbons fin\u00ec per pagare l'allora considerevole importo di $ 760. Gibbons ha chiamato la sua attrazione \"Ed Gein Ghoul Car\" e ha chiesto ai frequentatori di fiere 25 \u00a2 di ammissione per vedere e farsi scattare le foto accanto all'auto.\nL'auto fu esposta per la prima volta a Seymour, nel Wisconsin, nel luglio 1958. Nei suoi primi due giorni, l'attrazione attir\u00f2 pi\u00f9 di 2.000 visitatori. La mostra \u00e8 stata immediatamente coinvolta in polemiche e funzionari di Mental Health America of Wisconsin hanno combattuto per chiudere la mostra. Nonostante l'iniziale gioia di Gibbons per la pubblicit\u00e0, l'interesse per l'auto inizi\u00f2 a sbiadire. Durante la visita a Slinger, nel Wisconsin, lo sceriffo della citt\u00e0 ha chiuso la mostra. Alla fine, lo stato del Wisconsin ha vietato la mostra.\nRiferimenti nella cultura di massa.\nLa macabra storia di Ed Gein ha avuto un impatto notevole sulla cultura popolare statunitense, come dimostrato dalle numerose citazioni in film, musica e letteratura. Una versione romanzata della vicenda di Gein ebbe la sua prima diffusione presso il grande pubblico grazie al romanzo \"Psycho\" di Robert Bloch nel 1959. Dal libro Alfred Hitchcock trasse il celebre film \"Psyco\" (1960), che, seppur non nominando esplicitamente Ed Gein, incorpora molti elementi della sua storia trasferendoli nel personaggio fittizio di Norman Bates.\nLa vicenda di Gein fu adattata anche in altri film, inclusi \"Deranged - Il folle\" (1974), \"Ed Gein - Il macellaio di Plainfield\" (2001), ' (2007). Gein serv\u00ec inoltre come modello per una miriade di altri serial killer cinematografici, come Norman Bates (\"Psyco\"), Leatherface (\"Non aprite quella porta\"), \"Buffalo Bill\" (\"Il silenzio degli innocenti\") e Oliver Thredson della serie televisiva '.\nTra il 1975 e il 1976 i registi Errol Morris e Werner Herzog tentarono, senza successo, di collaborare insieme al progetto di un film su Gein. Morris intervist\u00f2 Gein varie volte e fin\u00ec con il trascorrere circa un anno nella cittadina di Plainfield intervistando dozzine di residenti che lo avevano conosciuto. I due ebbero intenzione anche di esumare in segreto la madre di Gein per provare una loro ipotesi, ma il tutto fin\u00ec nel dimenticatoio e poco tempo dopo la collaborazione ebbe termine. Il progetto interrotto \u00e8 stato descritto nel 1989 in un articolo del \"New Yorker\" su Morris.\nNel 2012 il regista tedesco J\u00f6rg Buttgereit scrisse e diresse un dramma teatrale incentrato sul caso Ed Gein intitolato \"Kannibale und Liebe\", che and\u00f2 in scena a Dortmund, in Germania. La parte di Gein fu interpretata da Uwe Rohbeck.\nNel videogioco \"Shadow Man\", uscito nel 1999, uno dei boss, nello specifico Avery Marx, \u00e8 stato creato prendendo come riferimento Ed Gein.\nFin dagli anni cinquanta Gein \u00e8 stato spesso citato in opere d'arte concettuale o in canzoni rock, spesso senza nessun riferimento reale alla sua vita o ai crimini da lui commessi, se non la scioccante forza del suo nome, che evoca associazioni con l'orrore pi\u00f9 malsano. Esempi di questa tendenza includono il brano \"Dead Skin Mask\" (1990) degli Slayer inserito nell'album \"Seasons in the Abyss\"; il brano \"Ed Gein\" dei Macabre incluso nel primo EP della band, Grim Reality, del 1987; il brano \"Plainfield (Ed Gein)\" dei Church of Misery incluso nel primo EP della band \"Taste the Pain\"; \"Nothing to Gein\" (2001) dei Mudvayne presente nell'album \"L.D. 50\"; o ancora \"Ed Gein\" (1992) dei The Ziggens sull'album \"Rusty Never Sleeps\". Bradley Mark \"Brad\" Stewart, bassista del gruppo alternative metal Marilyn Manson utilizzava come nome d'arte \"Gidget Gein\". Esiste anche una band chiamata \"Ed Gein\". I Brainbombs hanno scelto una foto di Ed Gein come copertina dell'album \"Obey\" del 1996."}
{"id": "596235", "revid": "767487", "url": "https://it.wikipedia.org/wiki?curid=596235", "title": "Serpentino", "text": "Serpentino \u00e8 un gruppo di minerali comuni in rocce metamorfiche femiche e ultrafemiche. Per serpentino si intendono le modificazioni polimorfe del composto Mg3(Si2O5)(OH)4.\nAbito cristallino.\nIl serpentino \u00e8 un fillosilicato idrato con struttura triottaedrica che cristallizza nei sistemi monoclino e rombico del gruppo trimetrico.\nI serpentini pi\u00f9 comuni sono:\nLe sostituzioni isomorfe sono di minima entit\u00e0, talora per\u00f2 possono entrare piccole quantit\u00e0 di Al nel sito tetraedrico (sostituendo il silicio) e Fe, Cr, Al e Mn nel sito ottaedrico (sostituendo il magnesio).\nOrigine e giacitura.\nIl serpentino \u00e8 il prodotto di trasformazione del pirosseno e/o olivina per serpentinizzazione della peridotite ed \u00e8 il costituente fondamentale della serpentinite.\nSi osserva nelle zone di denudamento del mantello sub-oceanico e nelle zone orogeniche dove affiora generalmente nelle ofioliti.\nForma in cui si presenta in natura.\nLe tre forme principali hanno aspetto differente:\nSpesso il serpentino \u00e8 presente in particelle minutissime e non \u00e8 possibile distinguere le variet\u00e0 se non tramite indagini con raggi X o microsonda elettronica.\nGruppo del serpentino.\nIl gruppo del serpentino \u00e8 un gruppo di minerali qui sotto elencati."}
{"id": "596236", "revid": "93556", "url": "https://it.wikipedia.org/wiki?curid=596236", "title": "Classe Chacal", "text": "La classe Chacal (\"sciacallo\" in francese) era una classe di cacciatorpediniere francese la cui costruzione inizi\u00f2 nel 1923. \u00c8 anche nota come classe Jaguar.\nAi tre \"esploratori\" (una sorta di grosso cacciatorpediniere) italiani classe Leone, del 1921, che iniziarono la competizione qualitativa tra italiani e francesi sul totale di tonnellaggio disponibile (l'Italia a Washington aveva ottenuto la parit\u00e0 con la Francia, con grande scorno di quest'ultima), i francesi risposero per prima cosa con i sei classe Chacal ancora pi\u00f9 potenti.\nLo scafo era molto armonioso e con notevole bordo libero, grazie ad un ponte in pi\u00f9 a prua, vi era una plancia con ali laterali, due grandi alberi a tripode sia a prua che a poppa.\nL'apparato motore aveva caldaie collegate a ben tre fumaioli, il primo pi\u00f9 piccolo degli altri due, uguali tra loro e con la potenza complessiva, su due assi di ben 50.000 hp.\nL'armamento principale verteva sui siluri da 550\u00a0mm ma soprattutto su cannoni da 130\u00a0mm, che per gli standard della fine del primo conflitto mondiale erano davvero poderosi. In verit\u00e0 essi erano dotati di una cadenza di tiro assai modesta, 4-5 colpi al minuto, ma se si considera che essi tiravano granate da 35\u00a0kg a 19.000 metri, quando i cannoni normalmente installati sulle unit\u00e0 di molte classi contemporanee erano da 102\u00a0mm e sparavano proietti da 15\u00a0kg a 12\u00a0km (per\u00f2 a 12-15 colpi al minuto) si pu\u00f2 apprezzare la potenza di fuoco posseduta da queste navi.\nChe poi esse fossero una via di mezzo tra caccia e incrociatori leggeri lo si evince anche dal fatto che i cannoni erano capaci di perforare 80\u00a0mm di corazza a 10\u00a0km (il normale per gli incrociatori leggeri era di circa 76\u00a0mm).\nI sei Chacal erano assai anziani nel 1940, e la caduta della Francia non agevol\u00f2 loro le cose."}
{"id": "596237", "revid": "4506", "url": "https://it.wikipedia.org/wiki?curid=596237", "title": "Macellaio di Plainfeld", "text": ""}
{"id": "596243", "revid": "287204", "url": "https://it.wikipedia.org/wiki?curid=596243", "title": "Guanosindifosfato", "text": "Il guanosindifosfato (in sigla GDP) Chimicamente \u00e8 un estere dell'acido pirofosforico con il nucleoside guanosina.\nIl GDP consiste di un gruppo pirofosfato, di uno zucchero pentoso (il ribosio) e della base azotata guanina.\nIl GDP \u00e8 il prodotto della defosforilazione del guanosintrifosfato (o GTP) da parte delle GTPasi (ad esempio le G-proteine coinvolte nella trasduzione del segnale)."}
{"id": "596244", "revid": "22475", "url": "https://it.wikipedia.org/wiki?curid=596244", "title": "I draghi dell'estate di fuoco", "text": "I draghi dell'estate di fuoco (\"Dragons of Summer Flame\") scritto da Margaret Weis e Tracy Hickman e pubblicato dalla TSR nel 1995, \u00e8 un romanzo fantasy della saga di \"Dragonlance\". Anche se, in molte diciture, esso si pu\u00f2 trovare affiancato agli altri tre libri delle \"Cronache di Dragonlance\" (\"I draghi del crepuscolo d'autunno\", \"I draghi della notte d'inverno\", \"I draghi dell'alba di primavera\"), come se fosse un capitolo conclusivo della vicenda, questa approssimazione \u00e8 cronologicamente sbagliata: le vicende narrate in quest'opera, infatti, sono narrativamente slegate dalla guerra delle lance di cui si racconta negli altri tre libri, ai quali essa \u00e8 affiancata solo per la somiglianza del titolo.\nTrama.\nAmbientato circa una ventina d'anni dopo le avventure narrate nelle \"Leggende\", il racconto si snoda attorno ai figli degli Eroi delle Lance, che abbiamo gi\u00e0 incontrato ne \"La seconda generazione\". \u00c8 passato infatti troppo tempo dalla vecchia guerra, e i compagni a cui eravamo abituati sono ormai stanchi e attempati: di loro ci \u00e8 concesso incontrare soltanto Tanis, Caramon e Tika, oltre, naturalmente, all'immancabile Tasslehoff! E, a sorpresa, anche il vecchio Raistlin ritorna dall'Abisso per dare il suo contributo alla guerra che si sta preparando.\nI signori dei draghi, infatti, sono tornati al potere ed hanno imparato dai propri errori. Quest'ultimo libro ci presenta due guerre parallele, dove una semplice battaglia tra due schieramenti per la conquista di Ansalon si trasforma in un conflitto di proporzioni immani, che vede uomini e d\u00e8i uniti contro il comune nemico, il Chaos.\nNella preparazione al conflitto, seguiremo nel loro cammino i nuovi personaggi ed impareremo a conoscerli a fondo. Conosceremo Palin, il giovane mago figlio di Caramon, cos\u00ec simile allo zio che non ha mai conosciuto. Conosceremo Steel, servo della Regina delle Tenebre, lacerato dal perenne conflitto fra l'onore del padre e la malvagit\u00e0 della madre. Conosceremo Usha, la ragazzina umana allevata dagli Irda, dotata di strani occhi dalle pupille dorate.\nSebbene sia scritto dagli stessi autori delle \"Cronache\" e delle \"Leggende\", \"I draghi dell'Estate di Fuoco\" \u00e8 venato di una malinconia che era assente nelle altre opere. L'esito della battaglia finale introdurr\u00e0 al mondo della Quinta Era, privo della sua magia e degli eroi che cos\u00ec a lungo hanno fatto battere il cuore."}
{"id": "596245", "revid": "73843", "url": "https://it.wikipedia.org/wiki?curid=596245", "title": "Classe Le Fantasque", "text": "La classe Le Fantasque era costituita da sei cacciatorpediniere francesi, nati per consolidare il vantaggio che i francesi avevano su quelli italiani.\nTali unit\u00e0 erano navi basse, con un alto bordo libero, con sovrastrutture compatte e 2 cannoni sovrapposti a prua, 3 a poppa, 1 albero e 2 fumaioli.\nStoria.\nDopo la resa della Francia \"Le Fantasque\" e \"Le Terrible\" furono portati a Dakar e, dopo alcune riparazioni, a Boston. In seguito le due navi e \"Le Malin\" servirono nel Mediterraneo, agli sbarchi nel sud della Francia nel 1944 e a diverse sortite nell'Egeo. Alla fine della guerra \"Le Fantasque\" fu mandato in estremo oriente per coadiuvare le truppe francesi che combattevano in Indocina contro i Viet Minh.\n\"L'Indomptable\" fu affondato durante l'autoaffondamento della flotta francese a Tolone il 27 novembre 1942 mentre \"L'Audacieux\" fu affondato a Biserta da un raid aereo alleato il 7 maggio 1943. Gli altri 4 sopravvissero alla guerra e continuarono il servizio nella Marine nationale fino all'inizio degli anni '60.\nMotori.\nL'apparato propulsore era ripartito con le 4 caldaie raggruppate 2 a 2, con un fumaiolo per gruppo, e in mezzo ai 2 locali che le ospitavano vi era una sala turbine (l'altra era a poppa della seconda sala caldaie). La potenza ammontava a ben 74.000 hp, dato ufficiale superato in pratica di almeno il 10% in quanto i \"Le Fantasque\" potevano mantenere 37 nodi continuativi e occasionalmente superare i 43.\nArmamento.\nLe navi erano dotate di 5 cannoni da 138mm, capaci di sparare proiettili da 40\u00a0kg a 20\u00a0km, perforando almeno 80mm di corazza verticale, e di fare questo con una cadenza teorica di 12c/min. a 10\u00a0km: erano potenti quasi come un incrociatore leggero e furono superate solo dai classe Mogador, con 4 torri binate armate con gli stessi cannoni ribattezzati Model 1934. In pratica per\u00f2 la cadenza di tiro era di 7c/min e gli affusti erano assai delicati ed inizialmente poco affidabili.La scarsa stabilit\u00e0 delle navi in mare agitato e nonostante tali cannoni fossero pressoch\u00e9 inutili contro bersagli aerei (elev. max. appena 30 gradi, brandeggio manuale), lasciava che fossero comunque tra i pi\u00f9 potenti caccia navali prebellici.\nUnit\u00e0.\nFacevano parte del gruppo:"}
{"id": "596246", "revid": "287204", "url": "https://it.wikipedia.org/wiki?curid=596246", "title": "Ermengarda", "text": "Origine e diffusione.\nDeriva dal nome germanico \"Ermingard\", arrivato in Italia nelle forme latinizzate \"Ermengarda\" ed \"Hirmingarda\". \u00c8 composto da due radici che sono interpretate in diversi modi: la prima, \"ermin\" o \"irmin\", vale \"universale\", \"intero\", \"completo\" o \"grande\", \"potente\", ma potrebbe anche avere origini teoforiche, riferita ad uno dei nomi di Odino, \"Irmin\". La seconda, \"gard\", \u00e8 di significato incerto, forse \"spazio chiuso\", \"recinzione\", \"protezione\", \"difesa\", oppure \"verga magica\"; il significato complessivo, come frequente nei nomi germanici, non \u00e8 ben definito. Entrambe le radici sono ben diffuse nell'onomastica germanica: \"ermen\" si ritrova in Arminio, Ermelinda, Ermentrude ed Ermenegildo, e \"gard\" in Ildegarda e Lutgarda.\nIl nome godette di una certa diffusione nel XIX secolo grazie a un personaggio dell\"Adelchi\" di Manzoni, ma oggi in Italia \u00e8 rarissimo, attestato prevalentemente al Nord.\nOnomastico.\nL'onomastico si pu\u00f2 festeggiare in memoria di diverse sante e beate, nei giorni seguenti:"}
{"id": "596247", "revid": "486946", "url": "https://it.wikipedia.org/wiki?curid=596247", "title": "A.T.X.", "text": ""}
{"id": "596248", "revid": "125292635", "url": "https://it.wikipedia.org/wiki?curid=596248", "title": "Yautja", "text": "Gli Yautja (\"ia-\u00f9-cia\"), detti anche Predator, sono una specie aliena immaginaria, protagonista dei film \"Predator\", \"Predator 2\", \"Predators\" e \"The Predator\" oltre che di numerosi crossover, come \"Alien vs. Predator, Aliens vs. Predator 2\", e di diversi fumetti e videogiochi, creati da Jim e John Thomas.\nGli Yautja sono delineati come una specie umanoide intenta nel cacciare altre forme di vita ostili. Gli Yautja sono dotati di una tecnologia avanzata, che include il mimetismo attivo, le armi da fuoco energetiche e la tecnologia spaziale.\nHanno riscosso successo di critica e di pubblico, divenendo nel tempo una nota icona cinematografica. Il sito WatchMojo.com li pone al terzo posto nella lista dei dieci alieni cinematografici pi\u00f9 spaventosi, e fra le dieci razze aliene meglio riuscite, mentre la comunit\u00e0 scientifica ha nominato, in onore della specie, il ragno oonopide, \"Predatoroonops yautja\".\nCreazione del personaggio.\nNei mesi successivi alla distribuzione di \"Rocky IV\" girava la voce scherzosa che Rocky Balboa, non avendo pi\u00f9 degni avversari terrestri, nel quinto film si sarebbe dovuto scontrare con un nemico alieno. Gli sceneggiatori Jim e John Thomas ne furono ispirati, scrivendo un copione intitolato \"Hunter\", che fu letto dal produttore della 20th Century Fox Joel Silver il quale decise di produrre il film.\nPrototipo.\nInizialmente il personaggio venne concepito come una creatura molto diversa dalla versione definitiva apparsa nel film. Sebbene fosse stato sempre descritto come umanoide, il suo aspetto mut\u00f2 notevolmente, contemporaneamente alle modifiche apportate alla sceneggiatura. Un precedente abbozzo lo descrive con un volto quasi umano, con una pelle semitrasparente con vene verdastre visibili. Un secondo abbozzo invece lo rappresenta come un essere mutaforma che caccia gli umani per studiarli, uno scenario successivamente utilizzato nell'adattamento a romanzo del film.\nIl primo costume venne fabbricato da un team di artisti dei Boss Studios, sotto la supervisione di Steve Johnson. Questo costume aveva le sembianze di un insetto, collo lungo, faccia canina ed enormi occhi gialli. La pelle era ricoperta di sfumature bizzarre, mentre sulle gambe vennero installate estensioni lunghe 30\u00a0cm che gli conferivano un aspetto da fauno. Il costume fu indossato da Jean-Claude Van Damme, la cui abilit\u00e0 nelle arti marziali avrebbe conferito al mostro una agilit\u00e0 sovrumana. Il costume si rivel\u00f2 inadatto, in quanto Van Damme non poteva piegarsi, mentre le gambe, troppo lunghe, nella fitta giungla, non funzionavano bene. Inoltre, Van Damme fu giudicato troppo magro in confronto ad Arnold Schwarzenegger, Carl Weathers e Jesse Ventura . Di conseguenza, Van Damme venne licenziato ed il film fu rimandato di sei mesi al fine di individuare un design alternativo per la creatura.\nRedesign di Stan Winston.\nCon il fallimento del costume dei Boss Studios, la responsabilit\u00e0 di creare un nuovo mostro alieno cadde su Stan Winston, su suggerimento di Arnold Schwarzenegger che aveva lavorato con lui in \"Terminator\". Winston fu ispirato dalla sceneggiatura, vedendo la creatura omonima come un vero personaggio invece che un semplice mostro. Il suo design fu in gran parte ispirato da un dipinto di un guerriero dai tratti rastafariani, opera di Alan Munro. Il regista James Cameron gli sugger\u00ec inoltre di incorporare delle mandibole da insetto.\nIl nuovo costume fu di molto reso pi\u00f9 semplice rispetto al progetto del Boss Studios, costume che consentiva quindi, all'attore che lo indossava, pi\u00f9 libert\u00e0 nei movimenti. L'attore assunto per il ruolo fu Kevin Peter Hall, alto pi\u00f9 di due metri e perci\u00f2 in grado di sopraffare gli attori con cui si sarebbe dovuto scontrare. Inizialmente il design includeva estensioni meccaniche sulle dita, ma erano difficili da utilizzare e pertanto furono scartate. I dettagli del costume, gli ornamenti, le collane di teschi, la tuta a rete ecc. furono aggiunte al fine di nasconderne i difetti. Ci vollero otto settimane per disegnare e fabbricare il costume prima della conclusione delle riprese nel gennaio-febbraio 1987. Winston lo consider\u00f2 una delle sue creazioni preferite, e dichiar\u00f2 di essere fiero che sia diventata poi una icona della cultura popolare.\nIl sangue luminescente dello Yautja venne prodotto utilizzando un misto di gelatina K-Y e i liquidi presenti nei lightstick. L'effetto mimetico fu opera della R/Greenberg Associates. L'idea venne in un sogno ai fratelli Thomas, gli sceneggiatori del film, nel quale un uomo metallico si trovava in una sfera riflettente. Alla fine, la tecnica per realizzare l'effetto fu di ripetere un'immagine delle increspature nella forma del mostro, attraverso mezzi foto-chimici, dato che la CGI non era ancora stata perfezionata. In questo modo, nel film l'immagine camuffata dello Yautja non aveva mai lo stesso aspetto nelle sue varie apparizioni.\nEvoluzione.\nNelle loro successive apparizioni, gli Yautja subirono numerose modifiche estetiche. In \"Predator 2\", l'alieno fu rimodellato con un look pi\u00f9 urbano, tatuaggi tribali sulla fronte, una pelle di colore pi\u00f9 intenso e un numero elevato di zanne. La testa fu inoltre modificata con una gola articolata per le scene in cui la creatura parla. Il film rappresent\u00f2 il nuovo Yautja come un esemplare pi\u00f9 giovane ed ambizioso dell'alieno precedente, spiegando cos\u00ec la sua scelta della citt\u00e0 di Los Angeles come terreno di caccia. Il film introdusse anche il concetto che gli Yautja fossero una civilt\u00e0 antichissima, e che i comportamenti di caccia erano una caratteristica di tutta la specie. In \"Alien vs. Predator\" alle creature fu conferito un aspetto pi\u00f9 eroico, teste pi\u00f9 piccole, spalle pi\u00f9 larghe, corpo pi\u00f9 massiccio, denti da piranha sulla mandibola superiore, ed una pelle pi\u00f9 secca, per differenziarli dagli Xenomorfi. Anche l'armatura fu resa pi\u00f9 estesa e pesante per renderli cacciatori pi\u00f9 credibili in ambienti ostici come l'Antartide e per fronteggiare orde di Xenomorfi. In \"Alien vs. Predator 2\" la creatura ritorn\u00f2 a essere smilza come prima. In \"Predators\" i cosiddetti, \"Black Super Predators\", furono disegnati pi\u00f9 snelli e pi\u00f9 alti degli Yautja precedenti, con musi pi\u00f9 allungati, un'armatura pi\u00f9 stretta e dei \"dreadlocks\" posizionati pi\u00f9 indietro sulla testa. Gli artisti degli effetti speciali del film usarono come analogia le differenze tra una musicassetta e un iPod per descrivere quelle tra i Super Predator e i loro predecessori. In \"The Predator\", viene introdotto il cosiddetto \"Upgrade Predator\", che il regista Shane Black descrisse come un guerriero creato appositamente dagli Yautja in risposta alle ripetute morti dei loro campioni sulla Terra per mano degli umani. La creatura fu inoltre descritta come pi\u00f9 elegante, leggera e atletica degli Yautja precedenti, che Black comment\u00f2 sembravano spesso uomini in tuta di football americano. La creatura viene rappresentata come alta tre metri, pelle nera, spessa e ricoperta di aculei e un'armatura organica chitinosa.\n\"Predator 2\" fu il primo film a mostrare l'interno d'una nave Yautja, il cui disegno fu ispirato dall'architettura azteca e maya. Venne utilizzato del ghiaccio secco per simulare l'aspetto umido e caldo dell'interno della nave. Traendo ispirazione da \"Gli extraterrestri torneranno\" di Erich von D\u00e4niken, \"Alien vs. Predator\" introdusse il concetto che gli Yautja hanno influenzato l'architettura di vari popoli antichi, inclusi quelli degli antichi egizi, i khmer e gli aztechi. \"Alien vs. Predator 2\" fu notevole nell'essere il primo film a includere una scena ambientata sul loro pianeta d'origine. Gli artisti coinvolti nel film tentarono di modellare la loro architettura su ci\u00f2 che si era gi\u00e0 visto in \"Predator 2\" e \"Alien vs. Predator\", con l'aggiunta di edifici simili a piramidi capovolte traendo spunto da un centro congressi edificato in Giappone. Inizialmente, il pianeta fu concepito come un mondo urbanizzato con fiumi di magma, ma l'idea venne scartata a favore d'un pianeta pi\u00f9 rigoglioso, con templi religiosi e piattaforme d'atterraggio, continuando cos\u00ec il tema di un mondo primitivo in armonia con un mondo tecnologico. Siccome gli Yautja dei film precedenti furono rappresentati con una vista diversa da quella umana, fu deciso di dare al pianeta due soli, creando un effetto cromatico arancione.\nNome e lingua.\nAlla specie non venne mai dato un nome definitivo nelle sue apparizioni cinematografiche, sebbene i titoli di testa la descrivano con l'appellativo \"Predator\". Nel primo film, un personaggio lo descrive come \"El diablo que hace trofeos de los hombres\", ovvero \"il demone che caccia gli uomini per farne trofei\". Il termine \"Yautja\" fece il suo debutto nel romanzo \"Aliens vs. Predator: Prey\" di Steve Perry, per poi essere riutilizzato nel videogioco \"AVP: Evolution\". Nel romanzo \"\" di John Shirley, viene rinominata \"Hish-qu-Ten\", ovvero \"popolo che si impadronisce di territorio\".\nI vocalizzi della creatura, che consistono di ruggiti, ringhi e ticchettii, furono opera del doppiatore Peter Cullen, che trasse ispirazione dai suoni prodotti dai limuli Lo scrittore Steve Perry formul\u00f2 insieme a sua figlia Stephanie una lingua artificiale per la specie nel romanzo, \"Aliens vs. Predator: Prey\". Dichiar\u00f2 che la sua intenzione era di creare una lingua che riflettesse la natura marziale degli Yautja, rendendolo gutturale e aspro, con espletivi foneticamente rintracciabili a imprecazioni inglesi.\nCaratteristiche.\nBiologia.\nNei film gli Yautja sono raffigurati come degli umanoidi alti dai 2,1 metri fino a 2,4 metri, con sangue bioluminescente di colore verde acceso, tinta che rimanda al colore di un lime e alla parte verde dell'avocado. La loro pelle \u00e8 rugosa, simile a quella dei rettili. Una delle loro caratteristiche sono quattro protuberanze poste intorno alla bocca, unite su ciascun lato del volto da una membrana di pelle, articolate apparentemente da pi\u00f9 ossa, che ricordano vagamente le mandibole esterne dell'apparato boccale dei granchi o degli scorpioni. Un altro particolare dello Yautja \u00e8 costituito da una serie di appendici flessibili, simili a dreadlocks, disposti a formare un semicerchio che parte dai lobi del cranio e che passa sulla parte posteriore dello stesso, lasciandone scoperta la sommit\u00e0. Gli Yautja sono molto resistenti, essendo capaci di sopravvivere a traumi balistici e dosaggi di radiazione che risulterebbero letali per gli esseri umani. Sono fisicamente molto pi\u00f9 forti degli umani, potendo facilmente battere un uomo addestrato di pi\u00f9 di 100 chili e sollevarlo con estrema facilit\u00e0 con una mano, disossare altri esseri con estrema facilit\u00e0 mediante gli arti superiori dotati di affilatissimi artigli, spaccare cemento solido con le mani, sfondare paratie metalliche e contenere come visto in \"Alien vs. Predator 2\", due Xenomorfi. Sono molto agili ed anche degli esperti arrampicatori, capaci di scalare gli alberi e gli edifici durante un inseguimento. Sebbene resistano alle temperature antartiche per lunghi periodi, \u00e8 suggerito che abbiano una preferenza per i climi equatoriali. Il loro sistema di respirazione non \u00e8 specificato in nessuno dei film riguardanti questa specie, ma nel film \"Predator 2\", lo Yautja perde il proprio casco e lo si vede usare un oggetto, simile ai respiratori artificiali terrestri, con cui respira. Il film inoltre rivela che la specie \u00e8 carnivora.\nI vari adattamenti a fumetto e romanzo approfondiscono la biologia della specie, sebbene spesso in modo contraddittorio: nel romanzo \"Aliens vs. Predator: Prey\" di Steve Perry gli Yautja vengono rappresentati come una specie sessualmente dimorfica con femmine colossali, mentre in \"\" di John Shirley sono ermafroditi dotati di una ghiandola che li fa entrare in uno stato di furia scatenata. Altre storie sostengono che lo Yautja respiri un'aria simile alla nostra atmosfera, ma pi\u00f9 ricca di azoto. Nel romanzo ufficiale tratto dal primo film abbiamo invece una versione molto differente da quella mostrata successivamente nei film e nelle opere legate al franchise: l'alieno \u00e8 difatti descritto come un umanoide alto, dalla pelle squamosa e di colore rosso e tre dita armate di artigli alle mani e ai piedi. Inoltre possiede capacit\u00e0 metamorfiche che gli permettono di tramutarsi in qualunque creatura terrestre (a eccezione degli umani) tramite contatto fisico, assumere una forma incorporea simile al vento e di mutare colore in maniera naturale (senza quindi ricorrere ad apparecchiature tecnologiche).\nArmi e strumenti.\nGli Yautja sono una razza dedita alla caccia, dotati di un arsenale vastissimo: usano lance telescopiche, archi, shuriken, dischi affilati telecomandati a distanza, lancia reti, spade, fruste ricavate da code di Xenomorfi, vari tipi di lame retrattili, assieme ad armi da fuoco come cannoni al plasma, detti anche plasmacaster, che possono essere usati o in posizione fissa sulle loro spalle o manualmente, o esplosivi a movimento che si possono attaccare ai muri o ad altre pareti. Possono anche sovraccaricare il loro bracciale con cui attivano diverse funzioni, fino a farlo detonare con estrema potenza distruttiva. Fanno questo a causa di un rigido codice di caccia e di onore, infatti, se vengono sconfitti da un qualunque essere vivente attivano la detonazione del bracciale per eliminare non solo il proprio corpo, quindi il disonore subito, ma anche la loro tecnologia, cos\u00ec da non lasciarne traccia. La maschera che sono soliti indossare ha incorporato un puntatore laser e si attiva automaticamente se viene colpita, come spiegato in \"The Predator\". Altra particolarit\u00e0 \u00e8 costituita dall'apparato visivo incluso nella maschera, che fornisce vari metodi visivi, incluso l'infrarosso dello spettro elettromagnetico e l'ultravioletto. Sono soliti coprirsi con armature metalliche estremamente resistenti, ma che coprono solo una piccola parte del torace, di solito la parte sinistra del petto, dove si aggancia allo spallaccio metallico e al cannone al plasma, che facilitano i movimenti del cacciatore, le armature sono anche dotate di meccanismi elettronici che rendono invisibili gli Yautja.\nSociet\u00e0.\nLa societ\u00e0 degli Yautja \u00e8 basata su un modello tribale o comunque fortemente gerarchico, presumibilmente dedito a valori quali l'onore, il combattimento e lo sprezzo del pericolo, che prevede dei riti di passaggio durante i quali i giovani devono dimostrare di possedere tali caratteristiche. Gli Yautja sono naturalmente dediti alla caccia, presumibilmente come mezzo attraverso il quale dimostrare le proprie virt\u00f9, e, tra le loro prede preferite ci sono senza dubbio gli umani e gli Xenomorfi. In \"Alien vs. Predator 2\" sono inoltre mostrati chiaramente in mezzo a una sala di trofei dei crani di \"Triceratops\" e di \"Tyrannosaurus\", facendoci intuire che le origini degli Yautja siano antichissime, in quanto essi avrebbero gi\u00e0 visitato e cacciato sulla terra pi\u00f9 di 65 milioni di anni fa, nell'epoca in cui questi mastodontici rettili dominavano il pianeta.\nL'origine evolutiva della specie viene esplorata nel fumetto, \"Predator: Homeworld\", in cui viene ipotizzato che le incursioni sulla Terra da parte degli Yautja siano infatti pellegrinaggi al loro vecchio pianeta d'origine, e che si fossero evoluti da terapsidi primitivi portati via dalla Terra da una razza aliena sconosciuta.\nGli Yautja sono fortemente legati all'onore e rispettano chiunque si sia dimostrato un degno avversario o alleato, non soltanto risparmiandone la vita, ma anche offrendo loro un premio che ritengono molto significativo: per esempio in \"Predator 2\" gli anziani donano a Mike Harrigan una pistola a pietra focaia, probabile loro antico trofeo, o in \"Alien vs. Predator\" dove ad Alexa Woods viene donata una potente lancia telescopica Yautja, probabile premio che sarebbe spettato al novizio uscito vittorioso dalla prova.\nIn un'intervista con \"Collider\", il regista Shane Black propose la suddivisione di due classi di Yautja; quelli dediti alla caccia e all'ornamentazione tribale visti nei film e quelli che producono tecnologia avanzata. \u00c8 questa seconda classe che, secondo Black, funge da intermediario nei conflitti tribali della classe guerriera.\nLe differenze culturali furono approfondite da Shane Black, che descrisse come l'Upgrade Predator fosse una creazione di una fazione di Yautja stancata dalle ripetute sconfitte subite sulla Terra, e senza scrupoli sul barare, diede alla loro creazione i tratti degli organismi pi\u00f9 feroci mai cacciati.\nFilmografia.\nSerie principale:\nSerie \"Alien vs. Predator\":\nAltri media.\nOltre ai film, gli Yautja appaiono nei romanzi e nei fumetti di \"Predator\", nella serie di romanzi di \"Aliens vs Predator\" e nei videogiochi ispirati alla serie. Oltre agli Xenomorfi, in alcuni fumetti gli Yautja si sono scontrati anche con personaggi di altri media franchise come \"Batman\", la \"Cacciatrice\", \"Superman\", il \"Corpo delle Lanterne Verdi\", la \"Justice League\", \"Tarzan\", il \"Giudice Dredd\", il \"Terminator\" e \"RoboCop\".\nGli Yautja appaiono anche nel fan film cortometraggio \"\".\nUno Yautja appare come personaggio utilizzabile nel videogioco picchiaduro \"Mortal Kombat X\", giocabile tramite DLC insieme a uno xenomorfo (in questa occasione nato dal personaggio Baraka) e a Leatherface.\nIn \"Tom Clancy's Ghost Recon Wildlands\" compare una missione giocabile consistente nell'eliminazione di un predator.\nIn \"Fortnite: Battle Royale\" appare come costume per il proprio personaggio e come nemico nel gioco."}
{"id": "596256", "revid": "228587", "url": "https://it.wikipedia.org/wiki?curid=596256", "title": "Andrea Ch\u00e9nier (opera)", "text": "Andrea Ch\u00e9nier \u00e8 un'opera lirica in quattro quadri di Umberto Giordano su libretto di Luigi Illica.\nDramma di ambiente storico ispirato alla vita del poeta francese Andr\u00e9 Ch\u00e9nier, all'epoca della rivoluzione francese, \u00e8 la pi\u00f9 famosa opera lirica di Giordano. Il personaggio di Carlo G\u00e9rard \u00e8 ispirato al rivoluzionario Jean-Lambert Tallien.\nIl 28 marzo 1896 avvenne la prima assoluta al Teatro alla Scala di Milano diretta da Rodolfo Ferrari, con Giuseppe Borgatti, che sostitu\u00ec il tenore designato Alfonso Garulli. Grazie a lui, (anche se non era in periodo positivo) e grazie al soprano Evelina Carrera e al baritono Mario Sammarco, il successo fu trionfale.\nTrama.\nQuadro primo.\nL'azione si svolge nella serra del Castello di Coigny. La rivoluzione francese \u00e8 ormai alle porte, ma la nobilt\u00e0 francese continua a vivere un'esistenza spensierata. La Contessa di Coigny d\u00e0 una festa nel suo castello. Il giovane servitore G\u00e9rard, a sua volta figlio di un servo della famiglia, \u00e8 intento ad addobbare la serra per la festa imminente e rimugina fra s\u00e9 l'odio per la sua condizione servile e i suoi padroni. Solo un membro della famiglia si salva dal suo odio: la contessina Maddalena, della quale \u00e8 segretamente innamorato. Alla festa interviene il poeta Andrea Ch\u00e9nier, che subisce le critiche della Contessa e uno scherzo dalla civettuola Maddalena.\nIl giovane difende con vigore i suoi ideali contro i costumi corrotti dell'epoca, che stanno portando la societ\u00e0 alla rovina; scongiura inoltre Maddalena, la cui innocenza lo ha colpito, di tenere in maggior conto un sentimento gentile come l'amore, caduto ormai nel disprezzo della societ\u00e0. Maddalena, a sua volta colpita dalle parole di Ch\u00e9nier, si scusa e lascia la festa, che viene interrotta poco dopo per l'ingresso di un gruppo di mendicanti introdotto da G\u00e9rard. La contessa rimprovera il suo servo, che sdegnato si toglie la livrea e si allontana con il padre. La festa riprende e gli invitati si lanciano in una gavotta.\nQuadro secondo.\nA Parigi nelle vicinanze del ponte Peronnet. Siamo nel periodo del Regime del Terrore e Robespierre imperversa. Ch\u00e9nier, che \u00e8 incorso negli strali del governo rivoluzionario, viene costantemente pedinato da un \"Incredibile\" messogli alle costole da G\u00e9rard, ormai divenuto un capo della rivoluzione. Una donna ignota scrive da tempo a Ch\u00e9nier chiedendo protezione. Si tratta di Maddalena di Coigny, cui i rivoluzionari hanno ucciso la madre, e che \u00e8 costretta a vivere nascosta, ormai ridotta in povert\u00e0. Si presta ad aiutarla la serva mulatta Bersi che per guadagnare dei soldi, per s\u00e9 e per l'ex padrona, esercita la prostituzione (tra l'altro lei stessa fa da intermediaria col poeta). Ch\u00e9nier viene invitato, dall'amico Roucher, a partire per evitare di essere catturato dai rivoluzionari, ma il giovane vuol prima conoscere la misteriosa donna delle lettere. Una sera, vicino al ponte, i due giovani si incontrano e Ch\u00e9nier riconosce subito Maddalena, la ragazza altera della festa ora cos\u00ec profondamente mutata. Fra i due divampa subito l'amore ma improvvisamente, avvertito dall'\"Incredibile\", irrompe G\u00e9rard, ancora innamorato di Maddalena. Fra lui e Ch\u00e9nier si accende un duello, mentre Maddalena fugge. Ch\u00e9nier ferisce gravemente il rivale e questi, riconoscendolo, per amore di Maddalena, consiglia al suo feritore di fuggire assieme alla donna che ama, in quanto \u00e8 ricercato dai rivoltosi. Al popolo che accorre dichiara di non conoscere l'uomo che lo ha ferito.\nQuadro terzo.\nNel tribunale rivoluzionario. La Francia ha bisogno di soldati e denaro. G\u00e9rard, ormai guarito, cerca di convincere la folla a fare donazioni per la guerra che l'intera penisola muove contro la nazione. Una vecchia popolana cieca, Madelon, offre alla patria il suo unico nipote quindicenne, mentre l'\"Incredibile\", rimasto da solo con G\u00e9rard, lo esorta a consegnare Ch\u00e9nier presso il tribunale rivoluzionario, sapendo che la notizia della sua condanna si spargerebbe velocemente arrivando alla orecchie di Maddalena. G\u00e9rard esita, deluso dalla piega degli avvenimenti: non ha abbandonato la sua condizione di servo, poich\u00e9 ora \u00e8 servo stesso della Rivoluzione e del suo tribunale di morte. Come previsto, Maddalena si presenta al Tribunale, e, dopo una tentata violenza, si offre al suo ex servo perch\u00e9 salvi la vita di Ch\u00e9nier. Commosso, G\u00e9rard le promette di salvare la vita del poeta. Durante il processo, Andrea si difende da ogni accusa (\"S\u00ec, fui soldato\"): successivamente, G\u00e9rard ritratta la denuncia, che viene per\u00f2 rinnovata dal pubblico accusatore Antoine Quentin Fouquier-Tinville. Ch\u00e9nier e gli altri prigionieri sono condannati a morte.\nQuadro quarto.\nIl cortile della prigione. Andrea Ch\u00e9nier, assistito dall'amico Roucher, si appresta a morire e scrive i suoi ultimi versi. Aiutata dal pentito G\u00e9rard, Maddalena riesce a ottenere un colloquio con Ch\u00e9nier e a corrompere la guardia. All'alba, quando i soldati vengono a prelevare i condannati, si sostituisce a una prigioniera, Idia Legray. Prende cos\u00ec posto sulla carretta a fianco dell'uomo che ama. I due si avviano sereni incontro alla morte, rapiti nell'estasi del loro amore. In un angolo G\u00e9rard piange, mentre in una mano tiene il biglietto scritto da Robespierre come risposta alla sua richiesta di grazia \"Perfino Platone band\u00ec i poeti dalla sua Repubblica\"."}
{"id": "596261", "revid": "599013", "url": "https://it.wikipedia.org/wiki?curid=596261", "title": "Gdp", "text": ""}
{"id": "596262", "revid": "1005847", "url": "https://it.wikipedia.org/wiki?curid=596262", "title": "Corte suprema del Regno Unito", "text": "La Corte suprema del Regno Unito (in inglese: Supreme Court of the United Kingdom) \u00e8 la corte di ultima istanza in tutti gli ambiti del diritto inglese, del diritto gallese (nei limiti in cui l'Assemblea Gallese pu\u00f2 produrre norme giuridiche per il Galles che differiscono da quelle vigenti in Inghilterra) e per il diritto dell'Irlanda del Nord. Tratta anche appelli alle sentenze della Corte di Sessione in Scozia (mentre non pu\u00f2 trattare gli appelli avverso le sentenze penali dell'Alta Corte di Giustizia per materie relative alla devoluzione).\nLa sua funzione dovrebbe essere molto simile a quella di una corte di ultima istanza.\nStoria.\nLa Corte \u00e8 stata istituita dal Constitutional Reform Act 2005 e ha assunto dal 1\u00ba ottobre 2009 le funzioni giudiziarie in materia di devoluzione, in sostituzione del Comitato d'Appello della Camera dei Lord (\"Appellate Committee of the House of Lords\").\nLa nuova Corte ha indipendenza istituzionale ed anche fisica dal parlamento (Westminster); si trova infatti nella Middlesex Guildhall, e marca una separazione tra politica e sistema giudiziario.\nLa Corte suprema e i suoi giudici.\nLe previsioni riguardanti la Corte suprema sono contenute nella parte terza del Constitutional Reform Act 2005, pi\u00f9 precisamente dalla section 23 alla section 60. L'articolo 23 apre con una formula solenne:\nL'articolo continua poi prevedendo che i giudici siano 12 e che essi siano nominati dalla regina; il numero dei giudici pu\u00f2 essere aumentato tramite \u2018order in council\u2019 presentati dal parlamento ed emanati dalla regina. L'articolo dispone che i giudici della Corte Suprema vengano indicati con il titolo di \"Justices of the Supreme court\" (giudici della Corte suprema), tranne il giudice nominato presidente (\"President\") il quale prende questo titolo, cos\u00ec come il giudice che \u00e8 nominato vicepresidente (\"Deputy President\").\nI criteri per la scelta e la nomina di queste figure sono descritti negli articoli 26-31. L'articolo 24 \u00e8 rubricato: \u201cI primi membri della Corte\u201d. In via di prima applicazione, i primi membri della nuova Corte sono le persone che al momento dell'entrata in vigore della disposizione erano \"Lords of Appeal in Ordinary\". Questa disposizione \u00e8 direttamente legata all'articolo 137, il quale dispone che - nel momento in cui questi giudici vengono nominati \"justices\" della Corte suprema - ad essi viene automaticamente tolto il diritto di sedere e votare nella \"House of Lords\". Questo divieto vale fino al giorno in cui essi non termineranno il mandato alla Corte suprema. Il comma prevede anche uno specifico divieto di sedere nelle commissioni della Camera. Si aggiunge poi al secondo comma che il giudice che al momento dell'entrata in vigore dell'atto era il pi\u00f9 anziano, il cosiddetto \"senior Law Lord\", divenga automaticamente il presidente della Corte e colui il quale era il secondo pi\u00f9 anziano, cosiddetto \"second senior\", prenda il titolo di vicepresidente.\nLa nomina dei giudici della Corte suprema.\nI requisiti per la nomina dei giudici della Corte suprema rimangono quelli previsti per la nomina dei \"Law Lord in Ordinary\".\nL'articolo 25 dispone che possono esser nominati giudici coloro i quali abbiano svolto un ruolo analogo in una della Alte corti del Regno per almeno due anni e chi abbia svolto la professione di avvocato per almeno 15 anni. Le novit\u00e0 riguardano la procedura di nomina che riguarderanno i giudici, il presidente e il vicepresidente della corte.\nPrima della riforma le nomine erano fatte formalmente dalla regina alla quale venivano presentati i nomi dal primo ministro al quale venivano a sua volta presentati dal lord cancelliere che li selezionava a sua discrezione con il Consiglio delle alte corti e delle associazioni professionali. Con gli articoli 26-31 e l'allegato (\"schedule\") 8 si disegna un metodo inedito per la nomina che si pone in corretta consonanza con la ratio dell'intera riforma e con la nuova sensibilit\u00e0, attenta alla trasparenza e all'indipendenza che la stessa vuole dimostrare.\nIl nuovo metodo prevede la nomina regia e la presentazione dei nomi alla regina da parte del primo ministro ma \u00e8 nella selezione di questi nomi che si trova la novit\u00e0. Ponendosi in stretta continuit\u00e0 con l'istituzione delle commissioni indipendenti per la nomina dei giudici ordinari, la selezione dei giudici della Corte suprema viene effettuata da una commissione indipendente. Questa commissione, disegnata dall'allegato 8, \u00e8 formata da 5 membri: il presidente e il vicepresidente della Corte, un membro della Judicial Appointment Commission per l'Inghilterra e il Galles, un membro di quella per la Scozia e un membro di quella dell'Irlanda del Nord. L'articolo 27, rubricato \"procedimento di selezione\", prevede che la Commissione debba consultare i giudici delle alte corti del regno, il Lord Chancellor, il primo ministro scozzese, il presidente del parlamento gallese e il segretario di stato (cio\u00e8 il ministro) per l'Irlanda del Nord per la selezione del nomi e che la selezione possa avere ad oggetto un solo nome ogni volta. Il primo comma di questo articolo lascia la pi\u00f9 ampia libert\u00e0 alla commissione nella formazione delle procedure interne di scelta del nome da proporre e prevede come unico parametro di riferimento, con una formula alquanto sintetica, che la selezione debba essere effettuata \u2018on merit\u2019 (sul merito). Successivamente vengono previsti altri due parametri ai quali la Commissione deve prestare attenzione nella scelta del nome: da un lato essa deve assicurarsi che i giudici della Corte abbiano esperienza e conoscenza del diritto di ogni parte del regno e dall'altro si deve prestare orecchio alle eventuali indicazioni del Lord Chancellor. \u00c8 poi presente una clausola di esclusione per la nomina dei membri stessi della commissione.\nL'articolo successivo descrive la procedura successiva all'individuazione del nome da parte della commissione. Il nome deve essere presentato al Lord Chancellor il quale, dopo aver consultato tutte le persone precedentemente consultate dalla commissione, pu\u00f2 accettarlo, rifiutarlo o chiedere alla Commissione di \u2018riconsiderarlo\u2019. Nel caso in cui venga accettato, esso passa nelle mani del primo ministro e poi in quelle della Regina per la nomina finale. Nel caso in cui venga rifiutato o in cui venga chiesta la \u2018riconsideration\u2019, la parola ritorna alla commissione la quale rispettivamente potr\u00e0 riproporre lo stesso nome o dovr\u00e0 necessariamente cambiare la propria selezione. Dopo questo passaggio, che ha una funzione di controllo nei confronti della Commissione, il \"Lord Chancellor\" deve infine notificare il nome proposto al Primo ministro. \u00c8 interessante notare come nella proposta del Governo di Gordon Brown per quanto riguarda le riforme effettuate nell'anno 2008/2009 sia presente una modifica del ruolo del Lord Cancelliere proprio in questo suo ruolo. La modifica proposta dal Governo ha diminuito fortemente l'influenza del Lord suddetto sulle scelte della Commissione.\nLa \u2018section\u2019 32 riguarda l'obbligo per le persone nominate quali Giudici della Corte suprema di prestare giuramento e lo stesso \u00e8 richiesto quando vengano nominati il presidente e il vicepresidente.\nPer quanto riguarda la durata dell'incarico, il testo dispone che ogni giudice sia libero di dimettersi in qualunque momento dandone comunicazione scritta al lord cancelliere, anche il presidente e il vicepresidente possono dimettersi dal loro incarico rimanendo comunque parte della Corte. I giudici della Corte possono stare in carica fino al compimento dei 70 anni come era gi\u00e0 previsto dalle regole per i Law Lords ma, come gi\u00e0 prima per i Law Lords, possono esserci dei giudizi in cui la corte non \u00e8 formata soltanto dai componenti della Corte suprema. L'articolo 39, infatti, dispone che sia istituito un \u2018supplementary panel\u2019 (un elenco supplementare) nel quale vengono inseriti tutti i componenti della Camera dei lord che abbiano determinate caratteristiche. Essi devono avere meno di 75 anni e aver ricoperto il ruolo di giudice in una delle pi\u00f9 alte corti del Regno, compresa la suprema Corte, o essere stati membri del Privy Council entro i 5 anni precedenti. L'articolo dispone che siano esclusi da questo elenco coloro i quali abbiano ricoperto l'incarico di Lord Cancelliere. Le persone di questo elenco, cos\u00ec come i \u2018senior territorial judges\u2019 (i giudici delle corti d'appello d'Inghilterra, Galles, Scozia e Irlanda del nord) possono essere chiamate temporaneamente dal presidente della Corte a ricoprire il ruolo di giudice della Corte suprema.\nPer concludere il breve articolo 33 dispone che i giudici, una volta nominati, possono essere rimossi dall'incarico solo per cattiva condotta e con l'accordo di entrambe le camere del Parlamento.\nGiurisdizione.\nLa legge dispone che la giurisdizione della Corte suprema sia quella prima appartenente allAppellate Committee\" della \"House of Lords\" congiunta a quella relativa alla devoluzione del Privy Council. Il combinato disposto dell'articolo 40 e dell'allegato 9, porta la Corte ad occuparsi in materia civile dei ricorsi provenienti dalla \u2018Court of Appeal (civil division) of England and Wales', dalla \u2018Court of Appeal of Northern Ireland\u2019 e dalla \u2018Court of Session\u2019 scozzese. Nel caso in cui sorgano importanti questioni interpretative di interesse generale, possono essere proposti ricorsi direttamente dalla High Court of England\"' o dalla \u2018High Court of Northern Ireland\u2019. Per tutti questi casi \u00e8 necessario un \u2018leave\u2019 (autorizzazione a procedere) che, esattamente come per la \"Appellate Committee\", pu\u00f2 essere concesso sia dalla corte di provenienza, sia dalla Corte suprema.\nIn materia penale, esattamente come la \"House of Lords\", la Corte si occupa dei casi provenienti dalle \u2018criminal division\u2019 delle \u2018Court of Appeal of England and Wales\u2019 dalla \u2018Court of Appeal of Northern Ireland e dalla \u2018Court-Martial Appeal Court\u2019. In questi ultimi casi \u00e8 previsto che il \u2018leave\u2019 venga concesso sia dalla corte che ha pronunciato la sentenza che si vuole appellare sia dalla Corte suprema. Come si notava in precedenza non si \u00e8 colta l'occasione della riforma per introdurre nella competenza della pi\u00f9 alta corte del Regno i ricorsi contro le sentenze in materia penale della \u2018High Court of Justiciary\u2019, la corte d'appello scozzese, le quali rimangono quindi escluse dalla competenza della Corte suprema.\nPer quanto riguarda la competenza in materia di devoluzione bisogna far riferimento alla competenza anteriormente assegnata alla \"Judicial Committee\" del Consiglio privato di sua maest\u00e0. Con le tre leggi con cui il Parlamento di Westminster ha devoluto alcune funzioni legislative alle autonomie locali: con lo \"Scotland Act\", il \"Government of Wales Act\" e il \"Northern Ireland Act\" si era assegnata la competenza a risolvere i conflitti tra i diversi livelli legislativi ed esecutivi al \"Privy Council\", data la sua esperienza con la giurisdizione coloniale.\nLa \u2018section\u2019 41 dispone che la legge \u201c\"non influenzer\u00e0 la separazione dei tre sistemi giuridici esistenti nel Regno Unito\"\u201d. Inoltre, lo stesso articolo continua dichiarando che la Corte suprema deve essere considerata, per gli appelli provenienti da una parte del Regno una corte facente parte di quella parte del regno.\nIl \"Committee\" ha giurisdizione in appello su 27 diverse giurisdizioni (incluse 14 nazioni indipendenti).\nLa composizione, il funzionamento e le procedure.\nLa corte opera secondo regole che ricalcano quelle gi\u00e0 operanti per la House of Lords. Secondo l'art. 42, per tenere un giudizio, la corte deve essere composta da almeno 3 giudici, dei quali pi\u00f9 della met\u00e0 siano \u2018permanent judges\u2019 ossia parte dei 12 giudici permanenti della Corte mentre i restanti possono essere \u2018acting judges\u2019, facenti parte del \u2018supplementary panel\u2019 e nominati per l'occasione.\nPer l'art. 44 la corte pu\u00f2 nominare uno o pi\u00f9 \"qualified advisers\" \u2013 consulenti \u2013 per una specifica fase del procedimento ovvero per la durata intera."}
{"id": "596264", "revid": "154575", "url": "https://it.wikipedia.org/wiki?curid=596264", "title": "Capo Caccia", "text": "Capo Caccia (in catalano e algherese Cap de la Ca\u00e7a) \u00e8 un imponente promontorio di roccia calcarea situato nell'estremit\u00e0 nord-occidentale della Sardegna, a nord di Alghero. Dalla citt\u00e0 sarda \u00e8 possibile vederne l'intera estensione del lato est, che fa da cornice ai tramonti della Riviera del Corallo.\nDescrizione.\nSi affaccia sulla rada di Alghero, e con l'altro promontorio di roccia calcarea di Alghero , punta Giglio, racchiude il grande golfo di Porto Conte. \nCapo Caccia deve il suo nome alle battute di caccia al piccione che i notabili dell'800 compivano dalla barca nei periodi di bonaccia attorno al promontorio, dalla sommit\u00e0 del quale si pu\u00f2 scorgere l'ampio golfo di Alghero e la vicina isola di Foradada che costituiscono uno fra i panorami pi\u00f9 belli e suggestivi dell'isola. \nAmbiente.\n\u00c8 possibile osservare lungo tutte le falesie l'aquila del bonelli, il falco pellegrino, il gabbiano reale e corso, la procellaria, i rondoni. \nIn tempi recenti \u00e8 stata dichiarata oasi permanente di protezione faunistica con grande beneficio delle varie specie presenti sia sopra che sotto l'acqua. Attualmente su tutta l'intera area insistono sia l'Area naturale marina protetta Capo Caccia - Isola Piana, riserva marina, che il Parco di Porto Conte, parco regionale terrestre, con fauna e flora uniche, come ad esempio l'imponente grifone.\nCarsismo.\nCapo Caccia \u00e8 noto anche per la presenza di molte grotte marine nella parte inferiore del promontorio che una volta erano frequentate da numerose famiglie di foca monaca, ora completamente scomparse soprattutto per la crudele caccia che i pescatori in forte competizione con questa specie, hanno compiuto fino ai primi anni del Novecento. La grotta pi\u00f9 nota, che porta il nome del dio dei mari, \u00e8 quella di Nettuno mentre sott'acqua si trova la famosissima e frequentatissima, dai subacquei, Grotta di Nereo, dedicata al padre delle ninfe nereidi, e considerata la pi\u00f9 vasta grotta marina sommersa di tutto il Mediterraneo. \nIn tutti i fondali circostanti \u00e8 presente ancora il pregiato \"Corallium rubrum\", corallo rosso, utilizzato in gioielleria e che caratterizza fortemente la cultura del luogo, con la raccolta effettuata da secoli e la lavorazione artigiana, che hanno dato alla zona il nome di Riviera del Corallo. La scogliera \u00e8 composta da due serie stratificate in discordanza angolare tra loro. Questa discontinuit\u00e0 segna il passaggio tra le piattaforme del Cretacico superiore e del Cretacico inferiore ed \u00e8 marcata da un livello di bauxiti (fase emersiva). Sono due piattaforme differenti:\nIn prossimit\u00e0 del parcheggio per l'accesso alle Grotte di Nettuno, \u00e8 possibile osservare la struttura dei banchi a rudiste. in tali banchi i clusters di rudiste, dominati da hippuritidi a forma di crescita di tipo \"elevator\", si sovrapponevano costituendo una struttura potente anche alcuni metri, ma classificabile come biostroma e non come un reef.\nGrotte.\ndi superficie:\nsommerse:\nStrutture.\nVi \u00e8 ubicata la stazione meteorologica di Capo Caccia e, per la sua posizione \u00e8 dotato di un faro, che grazie alla sua posizione in altezza, 186 metri s.l.m., \u00e8 uno dei pi\u00f9 visibili a distanza, circa 34 miglia, di tutta Italia e del Mediterraneo.\nCinema.\nAll'interno delle Grotte di Nettuno e nei fondali circostanti nel 1978 \u00e8 stato girato gran parte del film \"L'Isola degli Uomini Pesce\" di Sergio Martino. \nQui sono state girate anche alcune scene di \"Delitto sotto il sole\", film del 1982 tratto dal romanzo giallo \"Corpi al sole\" (1941) di Agatha Christie.\nNella strada per capo Caccia \u00e8 stata inoltre girata la famosa scena della caduta del motociclista nel film \"La spia che mi amava\" (1977), decimo film della saga di 007.\nA pochi chilometri di distanza presso le falesie che fronteggiano l'Isola Piana \u00e8 stato girato interamente nel 1967 il film \"La scogliera dei desideri\" di Joseph Losey con Richard Burton e Elyzabeth Taylor. "}
{"id": "596268", "revid": "256896", "url": "https://it.wikipedia.org/wiki?curid=596268", "title": "Supreme Court of the United Kingdom", "text": ""}
{"id": "596269", "revid": "110157", "url": "https://it.wikipedia.org/wiki?curid=596269", "title": "Pembrokeshire", "text": "Pembrokeshire (Sir Benfro in gallese) \u00e8 una contea del sud-ovest del Galles nel Regno Unito.\nGeografia fisica.\nLa contea \u00e8 costituita da una penisola bagnata a nord dal canale di San Giorgio e ad ovest e a sud dal mare Celtico. Ad est confina con le contee di Ceredigion e Carmarthenshire.\nIl territorio \u00e8 prevalentemente pianeggiante o ondulato. A nord si elevano le colline \"Mynydd Preseli\", ricoperte dalla tipica vegetazione della brughiera. \u00c8 qui che la contea raggiunge la massima altezza di 536 metri con la collina di \"Foel Cwmcerwyn\". La costa \u00e8 frastagliata e contraddistinta da alte pareti rocciose. Non mancano le spiagge sabbiose. Il fiume principale \u00e8 il Cleddau, diviso in due rami (\"Western Cleddau\" e \"Eastern Cleddau\"), che si incontrano nel \"Daugleddau\", un lunghissimo e ramificato estuario. Prima di arrivare in mare aperto, l'estuario di Daugleddau si apre a formare il Milford Haven, un ampio porto naturale. Fanno parte della contea diverse isole: Caldey, Skokholm, Skomer e Ramsey. \nL'isola di Ramsey a nord e quella di Skomer a sud delimitano nell'estremo ovest della contea, la \"baia di St Brides\", che ha tra le migliori spiagge del Galles. Il capoluogo di contea \u00e8 Haverfordwest (\"Hwlffordd\"), citt\u00e0 posta all'interno, sul\"Western Cleddau\". Sull'estuario del Daugleddau sorgono le citt\u00e0 di Milford Haven, il porto pi\u00f9 importante del Galles, e \"Pembroke Dock\". Poco distante da quest'ultima \u00e8 situata Pembroke (\"Penfro\"), dominata dal castello medievale, l'antica capitale della contea. Nel sud-est \u00e8 posta la storica citt\u00e0 balneare di Tenby (\"Dinbych Y Pysgod\") posta sulla \"Carmarthen Bay\". A ovest, in prossimit\u00e0 del \"capo di St David\", sorge la cittadina di St David's (\"Tyddewi\"), tradizionale luogo di pellegrinaggio. Sulla costa nord \u00e8 situata la citt\u00e0 portuale di Fishguard (\"Abergwaun\") che ha un regolare servizio di traghetti con Rosslare in Irlanda. Quasi tutta la costa della contea e parte dell'interno sono protette da un parco nazionale istituito nel 1952.\nInsediamenti.\nLa citt\u00e0 capoluogo della contea \u00e8 Haverfordwest. \nAltre citt\u00e0 sono Pembroke, Pembroke Dock, Milford Haven, Fishguard, Tenby, Narberth, Neyland e Newport. Nell'ovest della contea, St Davids \u00e8 la in termini di dimensioni e popolazione ( nel 2011). Saundersfoot \u00e8 il villaggio pi\u00f9 popoloso (oltre abitanti) del Pembrokeshire.\nAmministrazione.\nLa contea ebbe per la prima volta un consiglio di contea elettivo dal 1889 al 1974. Nel 1974 il Pembrokeshire fece parte della contea non metropolitana di Dyfed e fu diviso nei distretti di \"South Pembrokeshire\" e di \"Preseli\". Dal 1996 \u00e8 divenuto una unitary authority (distretto unitario).\nCollegamenti esterni.\n "}
{"id": "596272", "revid": "767487", "url": "https://it.wikipedia.org/wiki?curid=596272", "title": "Citidindifosfato", "text": "Il citidindifosfato, comunemente abbreviato come CDP, \u00e8 un nucleotide.\nChimicamente \u00e8 un estere dell'acido pirofosforico con il nucleoside citidina.\nIl CDP consiste di un gruppo pirofosfato, di uno zucchero pentoso (il ribosio) e della base azotata citosina.\nNella biosintesi dei fosfolipidi il CDP partecipa cedendo un gruppo fosfato e si trasforma in CMP."}
{"id": "596276", "revid": "339392", "url": "https://it.wikipedia.org/wiki?curid=596276", "title": "Rapallo Ruentes 1914", "text": ""}
{"id": "596278", "revid": "4239", "url": "https://it.wikipedia.org/wiki?curid=596278", "title": "Sherco", "text": "Sherco \u00e8 una casa motociclistica produttrice soprattutto di moto da trial nata nel 1998. Il nome \"Sherco\" deriva dalla \"Sherpa\" (storico modello di Bultaco anni sessanta) e Bultaco stesso.\nLa storia.\nFondata dal francese Marc Teissier dopo che lo stesso aveva acquisito i diritti di utilizzo del marchio storico Bultaco, la sede originaria dell'azienda \u00e8 a Caldes de Montbui, nelle vicinanze di Barcellona in Spagna dove \u00e8 ubicata l'intera produzione di moto da trial.\nLa produzione iniziale era marchiata come \"Bultaco Sherco\", diventando quella attuale a partire dal 2001.\nDal 2002, dopo l'acquisizione dell'azienda francese HRD Company, \u00e8 attivo anche uno stabilimento a N\u00eemes in Francia dove vengono costruite moto da enduro e da supermotard.\nL'impegno agonistico della casa nel mondiale di trial \u00e8 nell'appoggio al pilota Albert Cabestany e tra le innovazioni pi\u00f9 importanti vi \u00e8 stata la presentazione in questo tipo di competizioni del motore a quattro tempi, avvenuta nel 2004 con la Sherco ST.\nNel 2009 Marc Tessier ha anche riacquisito i diritti del marchio francese Scorpa di cui era stato uno dei fondatori e le produzioni dei due marchi sono diventate complementari\nNel 2011 viene presentato il prototipo Sherco MR3 per la categoria Moto3."}
{"id": "596280", "revid": "729019", "url": "https://it.wikipedia.org/wiki?curid=596280", "title": "Autostrada A17 (Italia)", "text": "L'Autostrada A17 era il nome del tronco autostradale italiano tra Napoli e Bari, utilizzato dalla sua apertura nel 1969 sino all'inaugurazione della tratta Lanciano-Canosa dell'Autostrada A14 nel 1973; quest'ultima denominazione fu estesa anche alla tratta Canosa-Bari della A17.\nMai chiarito \u00e8, altres\u00ec, il motivo per cui il rimanente tratto della A17 tra Napoli e Canosa fu rinumerato in A16, bench\u00e9 da fonti mai confermate nacque la leggenda metropolitana che, data l'alta sinistrosit\u00e0 del tracciato, l'autostrada fosse stata rinumerata per evitare il riferimento al numero 17, ritenuto foriero di cattiva sorte.\nFino ad allora la numerazione A16 era utilizzata dal tratto autostradale che univa Roma a Civitavecchia il quale assunse, in conseguenza di ci\u00f2, la nuova numerazione A12.\nLa denominazione A17 non fu pi\u00f9 utilizzata per alcun tronco autostradale italiano."}
{"id": "596281", "revid": "160832", "url": "https://it.wikipedia.org/wiki?curid=596281", "title": "Isola di Foradada", "text": "L'isola di Foradada \u00e8 un imponente scoglio di calcare biancheggiante che si trova in prossimit\u00e0 di capo Caccia, nel territorio di Alghero. \u00c8 chiamata cos\u00ec in quanto \"forata\" da parte a parte da una grotta scavata dal mare, in parte sommersa.\nAccesso all'isola.\n\u00c8 possibile accedere alla grotta sul lato ovest anche con barche di grandi dimensioni, ed infatti fa parte del giro turistico gestito dai vari traghetti che partono da Alghero e di servizio per le gite, escursioni e collegamenti alle grotte di Nettuno. L'isola offre agli appassionati alcune interessanti vie di arrampicata\nFondali circostanti.\nIntorno ai suoi fondali una volta era possibile vedere una grande quantit\u00e0 di cernie, cicale di mare ed aragoste. Ancora adesso la vita marina rimane comunque rigogliosa con branchi di barracuda e dentici che volteggiano sulle secche e sui giganteschi massi adiacenti.\nPresenta diverse piccole grotte sommerse tra cui la pi\u00f9 spettacolare si trova nel versante nord.\n\u00c8 molto apprezzata per le immersioni subacquee, molto suggestiva l'immersione notturna nella grande grotta centrale che passa l'isola da parte a parte.\nUccelli marini.\nDa aprile a fine giugno \u00e8 meta di migliaia di gabbiani che nidificano indisturbati e per tutto il mese di giugno nelle acque circostanti \u00e8 possibile vedere centinaia di piccoli di gabbiano che imparano a volare. \u00c8 frequentata tutto l'anno anche da cormorani e berte, per tutta l'estate nidificano e voltaggiano le rondini e i falchi pellegrino pattugliano costantemente le pareti dell'isola cercando di catturare qualche preda."}
{"id": "596282", "revid": "124006959", "url": "https://it.wikipedia.org/wiki?curid=596282", "title": "Cdp", "text": ""}
{"id": "596284", "revid": "152416", "url": "https://it.wikipedia.org/wiki?curid=596284", "title": "GasGas", "text": ""}
{"id": "596289", "revid": "729019", "url": "https://it.wikipedia.org/wiki?curid=596289", "title": "Scorpa", "text": "La Scorpa \u00e8 una casa motociclistica francese con sede a Al\u00e8s, nata nel 1993 e conosciuta per le sue moto da trial.\nLa storia.\nFino al 1999 i suoi modelli erano equipaggiati da un motore Rotax per poi passare ad un propulsore Yamaha. L'accordo siglato ed in seguito perfezionato con l'azienda giapponese ha fatto s\u00ec che la distribuzione dei modelli sia avvenuta perlopi\u00f9 attraverso le concessionarie di quest'ultima.\nTra i migliori piloti ha avuto Stefano Dellio e Graham Jarvis.\nNel 2009 \u00e8 entrata in difficolt\u00e0 finanziarie culminate con la richiesta di fallimento nel mese di luglio; i diritti del marchio sono stati in seguito acquisiti da uno dei fondatori, Marc Teissier, che nel frattempo aveva fondato la Sherco. Da quel momento le linee produttive delle due aziende sono diventate complementari tra loro."}
{"id": "596295", "revid": "88740", "url": "https://it.wikipedia.org/wiki?curid=596295", "title": "Congregazione", "text": "Una congregazione o chiesa locale \u00e8 una comunit\u00e0 di cristiani che si riunisce in un luogo particolare per finalit\u00e0 di culto. Molte sono formalmente organizzate, con costituzioni e statuti, e hanno uffici e sacerdoti appartenenti al clero oppure laici, variamente denominati. Oltre all'attivit\u00e0 religiosa, di culto ed evangelizzazione, le congregazioni possono intraprendere attivit\u00e0 collaterali di varia natura (assistenziale, sociale, culturale, educativa, economica, ecc.).\nLe congregazioni spesso sono affiliate o integrate in confessioni (o \"denominazioni\") religiose, che in molte tradizioni sono anche chiamate \"chiese\". Queste organizzazioni pi\u00f9 ampie, oltre a collegare le congregazioni locali, possono a volte ordinare i ministri del culto e sconsacrarli, definire le condizioni per l'appartenenza alla chiesa, esercitare la disciplina dei fedeli e del clero, e creare enti per lo svolgimento di attivit\u00e0 sociali, educative, missionarie e di altra natura. Le chiese \"non denominazionali\" (come ad esempio la Chiesa di Cristo) non fanno parte di confessioni o denominazioni religiose ma possono considerarsi parte di un movimento ecclesiastico privo di espressione istituzionale.\nLa parola \"chiesa\" pu\u00f2 essere usata anche per comunit\u00e0 religiose non cristiane, ma alcune considerano il termine arcaico o addirittura offensivo, e altre lo usano correntemente per riferirsi alla loro comunit\u00e0 o luogo di culto.\nEtimologia.\nIn molte lingue la parola \"congregazione\" \u00e8, assieme a \"chiesa\", la traduzione corrente del greco \"ekkl\u0113sia\" (\u1f10\u03ba\u03ba\u03bb\u03b7\u03c3\u03af\u03b1), letteralmente \"riunione convocata\", comunemente usata per indicare un gruppo di persone raccolte per qualche funzione, come l'assemblea dei cittadini di una citt\u00e0 (cos\u00ec in Atti 19:32-41); nella Septuaginta la parola \"ekkl\u0113sia\" \u00e8 usata per tradurre l'ebraico qahal (\u05e7\u05d4\u05dc). \"Ekkl\u0113sia\" \u00e8 il termine neotestamentario per riferirsi alla chiesa cristiana, e qui pu\u00f2 indicare o una particolare comunit\u00e0 religiosa locale, o l'intero corpo dei fedeli. La teologia moderna conosce perci\u00f2 questa distinzione tra due accezioni fondamentali di \"ekkl\u0113sia,\" sostanzialmente basata sul Nuovo Testamento anche se l\u00ec non formulata espressamente: la chiesa come congregazione, assemblea locale di fedeli, e la chiesa come popolo di Dio, entit\u00e0 universale e forma di organizzazione extralocale. \nDescrizione.\nUna chiesa locale pu\u00f2 essere gestita in forma congregazionalista ed essere associata ad altre congregazioni simili in una denominazione o convenzione, come lo sono le chiese battiste della \"Southern Baptist Convention\" o le chiese territoriali (\"Landeskirche\") tedesche o svizzere. Pu\u00f2 essere unita ad altre congregazioni sotto la supervisione di un consiglio di pastori, come \u00e8 il caso delle chiese presbiteriane. Pu\u00f2 essere unita ad altre parrocchie sotto la supervisione dei vescovi, come avviene nella chiesa anglicana, luterana, ortodossa e ortodossa orientale, o costituire la suddivisione pi\u00f9 bassa all'interno dell'ordinamento ecclesiastico sotto la guida del papa, vescovo di Roma, com'\u00e8 nella Chiesa cattolica romana. Queste diverse modalit\u00e0 di associazione e integrazione delle congregazioni o chiese locali corrispondono ad altrettante forme di governo della chiesa.\nTra le chiese congregazionali, essendo ogni chiesa locale autonoma, non esistono catene formali di responsabilit\u00e0 verso livelli organizzativi superiori. I diaconi di ogni chiesa sono eletti dalla congregazione. In alcune congregazioni battiste, per esempio, i diaconi funzionano come un consiglio di amministrazione o comitato esecutivo autorizzato a prendere decisioni importanti, sebbene in genere le congregazioni conservino il diritto di voto su decisioni come l'acquisto o la vendita di propriet\u00e0, le grandi spese e l'assunzione o il licenziamento dei pastori e degli altri ministri retribuiti. In molte di queste chiese locali, il ruolo dei diaconi include responsabilit\u00e0 pastorali ed educative. In genere, le chiese congregazionali hanno stili di culto informali, servizi liturgici meno strutturati e possono tendere verso forme di musica e celebrazione moderne.\nLe chiese locali unite ad altre sotto la supervisione di un vescovo sono normalmente chiamate parrocchie nelle chiese cattoliche, ortodosse orientali, anglicane e luterane. Ogni parrocchia di solito ha solo una chiesa parrocchiale attiva, che \u00e8 fondamentale per la vita della comunit\u00e0 religiosa locale, soprattutto nelle zone rurali. Ad esempio nella Chiesa anglicana la maggior parte delle parrocchie ha chiese che risalgono al Medioevo; le chiese parrocchiali sono le pi\u00f9 antiche d'Inghilterra, alcune sono addirittura di et\u00e0 anglosassone e rappresentano tutti i successivi periodi architettonici del paese. Tali chiese locali tendono a favorire stili di culto tradizionali e formali, liturgia e stili di musica classica, sebbene a volte siano praticate anche le tendenze moderne.\nLe parrocchie locali della Chiesa cattolica romana, come le parrocchie episcopali, favoriscono stili di culto formali e una struttura dei servizi liturgici ancora pi\u00f9 tradizionale. La suddivisione gerarchica del clero e dei ministri di culto \u00e8 un tratto caratteristico. Cos\u00ec, la messa solenne \u00e8 definita come messa cantata celebrata da un sacerdote con l'assistenza di un diacono e un suddiacono. Analogamente, i paramenti liturgici sono apprezzati per celebrare la solennit\u00e0 dell'eucaristia e sono in genere pi\u00f9 elaborati che in altre confessioni.\nUna chiesa locale pu\u00f2 anche essere una missione, cio\u00e8 una congregazione di cristiani impegnati nella diffusione della religione in un'area in cui non \u00e8 presente. La missione pu\u00f2 essere promossa o diretta da una congregazione pi\u00f9 grande, da un vescovo o da una gerarchia ecclesiastica ulteriore. Spesso le chiese congregazionali preferiscono chiamare tali chiese missionarie locali \"germi di chiesa\" (\"church plants\").\nUna chiesa locale pu\u00f2 anche lavorare in associazione con organizzazioni paraecclesiastiche, cio\u00e8 con enti di ispirazione cristiana che si impegnano in attivit\u00e0 sociali e di evangelizzazione fuori dalle confessioni o in modo ad esse trasversale, come ad esempio la Campus Crusade for Christ (Agape), la Giovent\u00f9 missionaria, i Gedeoni, i Gruppi Biblici Universitari, e molte altre ancora. Normalmente le organizzazioni paraecclesiastiche svolgono missioni specifiche per conto della chiesa ma non coincidono n\u00e9 rimpiazzano la chiesa locale come comunit\u00e0 di culto.\nAltri tipi di congregazione.\nDalla congregazione come chiesa locale sono da distinguere le seguenti istituzioni.\nLe parrocchie.\nNell'ambito delle chiese rette dal sistema episcopale, come ad esempio la Chiesa cattolica, la Comunione anglicana, la Chiesa ortodossa, la Chiesa ortodossa orientale e alcune chiese luterane, la congregazione di base \u2013 cio\u00e8 la pi\u00f9 piccola circoscrizione territoriale ecclesiastica, costituita da un gruppo di fedeli affidati alle cure spirituali di un sacerdote \u2013 \u00e8 spesso chiamata \"parrocchia\". Nella Chiesa cattolica in particolare, la parrocchia \u00e8 la porzione della diocesi retta da un presbitero detto parroco.\nLe congregazioni religiose.\nNella storia del Cristianesimo si sono succedute nei secoli diverse forme di vita religiosa. Almeno fino all'epoca della Rivoluzione francese questi istituti erano chiamati Ordini religiosi, mentre la parola \"congregazione\" era riservata per le suddivisioni interne dell'Ordine di San Benedetto. A partire dal XVIII secolo, le comunit\u00e0 religiose i cui membri non professavano i consigli evangelici con voti solenni, ma soltanto in forma semplice, vennero chiamate normalmente \"congregazioni religiose\".\nPertanto nella Chiesa cattolica la congregazione religiosa \u00e8 un istituto religioso i cui membri emettono i voti in forma semplice, e che in ci\u00f2 si distingue dall'ordine religioso, nel quale i voti sono emessi in forma solenne. Appartengono a congregazioni religiose, ad esempio, i Salesiani, i Rogazionisti, i Mariani, i Giuseppini del Murialdo, i missionari della Consolata, gli Stimmatini, le suore ancelle dell'Incarnazione, le figlie di Maria Ausiliatrice, le suore teatine dell'Immacolata Concezione, le missionarie della carit\u00e0 e le suore Ospedaliere del Sacro Cuore.\nLe congregazioni della Curia romana.\nLe Congregazioni della Curia romana sono dicasteri che collaborano col papa nel governo spirituale e materiale della Chiesa cattolica. Il numero e le attribuzioni di queste articolazioni interne della Curia romana sono cambiati pi\u00f9 volte nel corso del tempo. Dopo la costituzione apostolica \"Pastor Bonus\", i dicasteri che assumono la forma della congregazione sono i nove seguenti: "}
{"id": "596298", "revid": "48706", "url": "https://it.wikipedia.org/wiki?curid=596298", "title": "Il cannochiale d'ambra", "text": ""}
{"id": "596302", "revid": "63945", "url": "https://it.wikipedia.org/wiki?curid=596302", "title": "Trademark", "text": ""}
{"id": "596306", "revid": "6923", "url": "https://it.wikipedia.org/wiki?curid=596306", "title": "Speedy Working Motors", "text": "La Speedy Working Motors (SWM) \u00e8 una casa motociclistica produttrice di motociclette da fuoristrada di origine lombarda, attiva dal 1971 al 1984.\nFondata da due appassionati, Pietro Sironi e Fausto Vergani, con sede a Palazzolo Milanese, fraz. di Paderno Dugnano, nacque con l'intento di concorrere con le migliori motociclette da fuoristrada del tempo, equipaggiate da motori a due tempi e provenienti quasi tutti dall'estero, con la Sachs e Rotax in particolare evidenza.\nLa Casa lombarda ebbe buoni risultati nelle competizioni fin dai suoi esordi, nella Regolarit\u00e0, nel Cross e nel Trial, dove fu la prima Casa italiana a vincere un Campionato del Mondo (nel 1981 con il francese Gilles Burgat).\n riusc\u00ec ad avere un grandissimo riscontro in campo commerciale ed essere definita come migliore moto dell'anno con l'SWM RS 125 GS del 1979.\nIn seguito a difficolt\u00e0 finanziarie, la SWM nel 1984 entr\u00f2 in concordato preventivo e successiva liquidazione, ne consegui la chiusura definitiva nel 1985. Sironi prov\u00f2 a continuare l'attivit\u00e0 con il marchio SVM, nome che stava per Societ\u00e0 Veicoli Milanese, ma l'operazione ebbe breve durata: nel 1987 SVM chiuse definitivamente i battenti.\nNel luglio 2015 riprende la produzione dello storico marchio lombardo a Biandronno in provincia di Varese, nell'ex stabilimento Husqvarna chiuso dall'austriaca KTM."}
{"id": "596309", "revid": "697352", "url": "https://it.wikipedia.org/wiki?curid=596309", "title": "Classics (Aphex Twin)", "text": "Classics \u00e8 una compilation del musicista Richard D. James, pubblicata nel 1994 dalla R&amp;S Records con lo pseudonimo Aphex Twin.\nL'album, che raccoglie tutte le tracce dai singoli \"Digeridoo\", \"Xylem Tube\" e altre rarit\u00e0 in un unico CD, \u00e8 l'unico album di Aphex Twin pubblicato dalla R&amp;S Records dopo il passaggio di James alla Warp Records.\nLe tracce sono state quasi tutte composte con sintetizzatori analogici e drum machine. Le tracce 11 e 12 sono remix del brano \"We Have Arrived\" del DJ Mescalinum United. Il brano \"Isopropanol\" \u00e8 presente anche nell'EP \"Analogue Bubblebath\" col titolo \"Isopropophlex\", e la traccia \"Tamphex\" contiene dei campionamenti da uno spot pubblicitario della Tampax.\nL'album \u00e8 stato scelto da \"Q Magazine\" come uno dei 50 album pi\u00f9 pesanti nel luglio 2001"}
{"id": "596310", "revid": "10473", "url": "https://it.wikipedia.org/wiki?curid=596310", "title": "Anna Eleanor Roosevelt", "text": ""}
{"id": "596311", "revid": "2146989", "url": "https://it.wikipedia.org/wiki?curid=596311", "title": "Mostra della Rivoluzione fascista", "text": "La Mostra della Rivoluzione fascista fu un evento celebrativo del decennale dell'avvento al potere di Benito Mussolini che si tenne per due anni esatti al Palazzo delle Esposizioni di Roma dal 28 ottobre 1932 al 28 ottobre 1934; essa registr\u00f2 quasi quattro milioni di visitatori, e riport\u00f2 un profitto netto al regime di circa quindici milioni e mezzo di lire.\nUna delle massime espressioni della propaganda fascista, l'evento fu riproposta nelle due riedizioni successive del 1937 e del 1942, in coincidenza con le ricorrenze quinquennali della marcia su Roma, non ottenendo analogo successo di pubblico.\nLa mostra del decennale.\nDirettore e ideatore della mostra del 1932 fu Dino Alfieri che si avvalse della collaborazione di Luigi Freddi e di Cipriano Efisio Oppo.\nProgettisti della struttura erano gli architetti Adalberto Libera e Mario De Renzi.\nLa mostra illustrava l'evolversi della rivoluzione fascista ed era suddivisa in 13 sale espositive che, nell'ottica interpretativa fascista, ripercorrevano gli avvenimenti della storia d'Italia dal 1914 al 1922.\nFin dagli esordi la mostra fu concepita non come una rappresentazione oggettiva dei fatti, basata unicamente dall'esposizione di documenti storici, ma come un'opera celebrativa e di propaganda che doveva influenzare e coinvolgere emotivamente i visitatori.\nPer questo motivo, accanto agli storici furono chiamati a collaborare esponenti di varie correnti artistiche dell'epoca tra i quali Mario Sironi, Enrico Prampolini, Mario De Renzi, Adalberto Libera e Giuseppe Terragni.\n\u00ab\u00c8 d'obbligo ricordare\u00a0il contributo alla mostra di artisti come\u00a0Funi, Nizzoli, Paulucci, Dottori, degli stessi Maccari e Longanesi. Nella presentazione al catalogo, curato da Dino Alfieri\u00a0e\u00a0Luigi Freddi, \u00e8 ricordato come gli artisti abbiano rispettato\u00a0\u00abla parola d'ordine del Duce chiara e precisa: far cosa d'oggi, modernissima dunque,\u00a0e audace, senza malinconici ricordi degli stili decorativi del passato\u00bb. Questa mostra \u00e8 un esempio di come il fascismo sa accortamente\u00a0usare del lavoro degli artisti per dare di s\u00e9 un'immagine avveniristica e di coscienza della propria storia; un'immagine retorica ma che il lavoro degli artisti rende seducente e\u00a0aperta verso il futuro.\u00bb\nLe sale.\nNel 1932 le sale della mostra erano le seguenti:"}
{"id": "596312", "revid": "767487", "url": "https://it.wikipedia.org/wiki?curid=596312", "title": "Pastoralodon lacustris", "text": "Il pastoralodonte (Pastoralodon lacustris) \u00e8 un mammifero estinto appartenente ai pantodonti. Visse nel Paleocene superiore - Eocene inferiore (circa 58 - 54 milioni di anni fa) e i suoi resti fossili sono stati ritrovati in Cina. \nDescrizione.\nQuesto animale era di grosse dimensioni e si suppone potesse raggiungere una lunghezza di oltre due metri, il che lo rendeva uno dei pi\u00f9 grandi mammiferi del suo habitat. L'aspetto doveva essere quello di un mammifero erbivoro dalla corporatura robusta, forse simile all'americano \"Barylambda\". La caratteristica principale del pastoralodonte era per\u00f2 data dalla forma della mandibola, che era espansa frontalmente in modo molto simile a quella degli attuali ippopotami. La parte posteriore della mandibola era anch'essa espansa verso il basso. Rispetto all'assai simile \"Convallisodon\", \"Pastoralodon\" possedeva premolari pi\u00f9 piccoli con un ipocono meno sviluppato. \nClassificazione.\n\"Pastoralodon lacustris\" venne descritto per la prima volta nel 1978 sulla base di resti fossili ritrovati in Mongolia Interna, in Cina, in terreni databili all'ultima parte del Paleocene o alla prima parte dell'Eocene. \"Pastoralodon\" appartiene ai pantodonti, un gruppo di mammiferi arcaici sviluppatisi nel corso del Paleocene, che andarono a occupare numerose nicchie ecologiche lasciate vacanti dopo l'estinzione di massa del Cretaceo - Paleocene. \"Pastoralodon\", in particolare, sembrerebbe essere stata una forma specializzata sotto certi aspetti: la dentatura e altre caratteristiche richiamano \"Pantolambdodon\", ma le specializzazioni craniche e mandibolari indicano che questo animale era piuttosto differente dalla forma precedente, tanto da essere incluso in una famiglia a s\u00e9 stante, Pastoralodontidae. Il genere \"Convallisodon\", noto per due specie coeve della Cina (\"C. convexus\" e \"C. haliutensis\") \u00e8 distinto da \"Pastoralodon\" solo per alcune caratteristiche dentarie e potrebbe a tutti gli effetti essere identico al genere eponimo della famiglia. Un'altra forma simile \u00e8 \"Altilambda\".\nPaleobiologia.\nProbabilmente la caratteristica mandibola di \"Pastoralodon\" era utilizzata per strappare una gran quantit\u00e0 di piante acquatiche, di cui l'animale si nutriva."}
{"id": "596315", "revid": "125895475", "url": "https://it.wikipedia.org/wiki?curid=596315", "title": "Garinei e Giovannini", "text": "Garinei e Giovannini \u00e8 il nome di una coppia di commediografi e registi teatrali italiani, Pietro Garinei (Trieste, 1 febbraio 1919 \u2013 Roma, 9 maggio 2006) e Sandro Giovannini (Roma, 10 luglio 1915 \u2013 Roma, 26 aprile 1977), fondatori di quel genere di spettacolo che va sotto il nome di commedia musicale.\nBiografia.\nLa rivista.\nPietro, laureato in farmacia e Sandro, laureato in giurisprudenza, si conobbero nelle redazioni del Corriere dello Sport e della Gazzetta dello Sport, a cui collaboravano entrambi. Insieme fondarono con Franco Monicelli il \"Cantachiaro\", settimanale umoristico che usc\u00ec a Roma nel 1944 (vi collaborarono, fra gli altri, Corrado Alvaro ed Enrico Mattei). Ma ancora prima di dedicarsi al giornalismo ciascuno aveva iniziato, in piccolo, a preparare spettacoli: Garinei ideando, per gli studenti, rivistine di carnevale che andavano in scena al teatro Valle, col fratello Enzo come primo attore, e Giovannini mettendo in piedi spettacoli d'intrattenimento per le truppe italiane in Albania.\nConosciuto l'impresario teatrale Remigio Paone i due, assieme a Franco Monicelli e Italo De Tuddo, decisero di portare la propria satira nel palcoscenico. Misero cos\u00ec in scena lo spettacolo di rivista \"Cantachiaro\" (1944) con Anna Magnani, Enrico Viarisio, Marisa Merlini. Nello spettacolo compariva la musica jazz - appena sdoganata, essendo stata proibita dal regime fascista - di Piero Piccioni. La satira era pungente, si ridicolizzava un po' tutti, soffermandosi non poco sulle grandi figure politiche del momento, di qualsiasi parte. Non si intendeva lanciare alcun messaggio ma solo far ridere le platee, anche se, in quegli anni di forti scontri sociali e ideologici, per gli autori non fu facile.\nDato il successo ottenuto, in diciotto mesi scrissero quindi ben sei spettacoli, poi proseguirono senza sosta, mostrando l'esuberanza della loro vena creativa. Uscirono cos\u00ec, fra le altre, \"Soffia so'...\" (gennaio 1945, con Enrico Viarisio e un giovane Alberto Sordi), \"Cantachiaro n. 2\" (maggio 1945, con la Magnani, la Ninchi, Gino Cervi, Aroldo Tieri e un debuttante Raimondo Vianello), Cantachiaro n. 3 (con Ernesto Calindri che imitava De Gasperi senza che la DC protestasse), \"Si stava meglio domani\" (1946, con Osiris, Gianni Agus, Harry Feist).\nMotivati dai successi ottenuti decisero di orientarsi verso la \"rivista a grande spettacolo\", realizzazioni sfarzose (e costose: ci si avvicinava ai 5 milioni), ritagliate intorno alla figura della soubrette-diva che ancheggia sulla passerella e cambia decine di abiti vistosi e luccicanti nella stessa rappresentazione: \"Domani \u00e8 sempre domenica\" (1947), e il kolossal \"Al Grand Hotel\" (1948, con Wanda Osiris, Gianni Agus, Giuseppe Porelli e Dolores Palumbo), \"Sono le 10 e tutto va bene\" (1949, con la Magnani e Viarisio), \"Il diavolo custode\" (1950, con la Osiris, Viarisio, Dolores Palumbo e Gianni Agus), \"Gran Baraonda\" (1952, con la Osiris, Sordi ed il Quartetto Cetra), \"Made in Italy\" (1953, con Macario e la Osiris).\nEra una continua rincorsa del kolossal, e la megalomania dei produttori aveva spesso il sopravvento sull'aspetto artistico. Si cercava la grandiosit\u00e0 decorativa. Remigio Paone faceva collocare sul palcoscenico e in vari punti del teatro il proprio logo, con le iniziali inserite in uno stemma in stile principesco. In un caso fece realizzare per la scena un bar in duralluminio che poi durante gli intervalli doveva funzionare realmente per il pubblico (ma furono 10 milioni sprecati perch\u00e9 il palcoscenico non poteva reggerne il peso). Gli addobbi non erano di carta ma di vera stoffa, i programmi di sala, venduti a quattrocento lire quando un quotidiano ne costava venticinque, erano in tricromia e carta patinata pesante, con sopracoperta in stoffa. Allo sfarzo esteriore corrispondeva un'attenzione al valore del copione, sempre da parte del produttore, limitato. Garinei e Giovannini videro presto questa incongruenza e cominciarono a pensare a qualcosa di diverso.\nLa commedia musicale.\nIl 1952 per i due fu l'anno della svolta. Fiutando i cambiamenti di gusto del pubblico, decisero di gettare le basi per un genere nuovo, la commedia musicale, in parte ispirandosi al modello americano, in parte prendendo spunti dalla rivista.\nPresentarono cos\u00ec, nel 1952, \"Attanasio cavallo vanesio\", e come interprete principale scelscero Renato Rascel, che era comparso ballando il tip tap nel loro variet\u00e0 \"Sogno di una notte di questa estate\". Fu la prima opera di una trilogia, che proseguiva con \"Alvaro piuttosto corsaro\" (1953) \"e Tobia la candida spia\" (1954). Le tre opere sono oggi considerate le prime commedie musicali italiane in assoluto (altri invece, come Lello Garinei e Marco Giovannini, le definiscono \"pre-commedie musicali\"). Tuttavia gli autori le vollero definire col termine, da loro coniato, \"favola musicale\", passando alla denominazione \"commedia musicale\" solo in opere successive.\nFu \"Giove in doppiopetto\" (1954) a costituire la messa a punto del nuovo genere teatrale. La fase di trasformazione del teatro musicale leggero era completa e il paradigma della rivista abbandonato.\nG&amp;G la definirono con l'espressione avventura musicale, mentre lanciarono il termine commedia musicale solo nel cartellone dello spettacolo successivo, \"La padrona di Raggio di Luna.\"\nDa allora in avanti non smisero mai di produrre nuovi copioni e di dirigerne la rappresentazione, restando nell'ambito del genere da loro creato, per\u00f2 introducendo sempre elementi di novit\u00e0. La coppia scrisse ben quarantanove rappresentazioni ed allest\u00ec ottantacinque tourn\u00e9e portate in oltre venti nazioni. Nel 1960 ottennero la direzione del Teatro Sistina di Roma, che condussero insieme fino alla scomparsa di Giovannini nel 1977, poi portata avanti dal solo Garinei fino al 2006, quando anch'egli mor\u00ec.\nAssieme a loro hanno lavorato grandi interpreti del teatro leggero nazionale, come Tot\u00f2, Macario, Carlo Dapporto, Alberto Sordi, Nino Manfredi, Aldo Fabrizi e Marcello Mastroianni, ma anche grandi nomi del teatro di prosa, come Enrico Maria Salerno e Alberto Lionello. Con loro ha collaborato intensamente il musicista e compositore Gorni Kramer, che si pu\u00f2 considerare il terzo uomo della ditta. Tra gli altri compositori che hanno affiancato la coppia, si ricordano Armando Trovajoli, Domenico Modugno e Renato Rascel.\nSignificativa anche la loro attivit\u00e0 di autori televisivi; dopo la trasmissione d'esordio \"Duecento al secondo\" (1955) il successo fu raggiunto con la fortunata trasmissione \"Il Musichiere\", presentata da Mario Riva (1957-1960).\nDopo la morte di Giovannini, Garinei continu\u00f2, come prima, a svolgere un'intensa attivit\u00e0, mettendo in scena numerosi spettacoli di successo (tra gli altri: \"Taxi a due piazze\", 1984; \"Se il tempo fosse un gambero\", 1986; \"I sette re di Roma\", 1989). Per\u00f2, da solo, non volle pi\u00f9 scrivere copioni.\nGarinei e Giovannini lavoravano in modo cos\u00ec frenetico che spesso facevano firmare il contratto agli attori quando questi avevano potuto leggere solo met\u00e0 del copione, essendo il resto ancora da scrivere. E spesso, anche se la seconda parte era gi\u00e0 interamente scritta, la tenevano nel cassetto mentre si svolgevano le prove della parte iniziale; avevano cos\u00ec la possibilit\u00e0, verificando in vivo quanto e come gli attori principali entravano nel personaggio, di rimaneggiare il resto, per ritagliare pi\u00f9 accuratamente le parti sull'indole recitativa degli interpreti. Questa particolarit\u00e0 del modo di lavorare dei due commediografi venne descritta da Delia Scala - l'attrice che pi\u00f9 di altri divent\u00f2 artisticamente un tutt'uno con i due - quando dichiar\u00f2: \"Gli spettacoli di G&amp;G sono come i vestiti di Valentino: con le pinces giuste, ti si adattano addosso e ti valorizzano\"."}
{"id": "596318", "revid": "767487", "url": "https://it.wikipedia.org/wiki?curid=596318", "title": "The Beach", "text": "The Beach \u00e8 un film del 2000 diretto da Danny Boyle, tratto dal romanzo \"L'ultima spiaggia\" (\"The Beach\") di Alex Garland.\nTrama.\nRichard, un giovane americano in cerca di avventura a Bangkok, incontra Daffy, che gli racconta dell'esistenza di una misteriosa isola con una bellissima spiaggia. Daffy spiega che lui e altri viaggiatori vi si sono insediati in segreto parecchi anni prima, ma le difficolt\u00e0 che sono sorte hanno costretto tutti in seguito ad andarsene. Daffy si toglie la vita, tagliandosi le vene, non prima per\u00f2 di aver lasciato una mappa in cui \u00e8 indicato come raggiungere l'isola. Richard convince una giovane coppia francese, Fran\u00e7oise e \u00c9tienne, ad accompagnarlo sull'isola. La notte prima per\u00f2 Richard incontra due americani che hanno sentito alcune voci riguardanti l'isola, tra cui quella legata alla coltivazione di enormi quantit\u00e0 di cannabis. Il mattino seguente, prima di partire, Richard lascia loro una copia della mappa mentre stanno ancora dormendo. Durante il viaggio Richard si infatua di Fran\u00e7oise. Dopo aver nuotato alcune miglia, i tre si inoltrano nell'isola, incontrando la comunit\u00e0 che la abita, e venendo accolti in seno al gruppo. La leader della comunit\u00e0, Sal, spiega che permetteranno loro di rimanere sull'isola in cambio del loro silenzio sulla stessa, in modo che l'esistenza di questo luogo venga tenuta segreta al resto dell'umanit\u00e0.\nCon il passare dei giorni il trio si integra nella comunit\u00e0 e il rapporto tra Richard e Fran\u00e7oise diventa romantico. Le tensioni, per\u00f2, si alzano tra Richard e il fidanzato di Sal, Bugs, che non perde occasione per infastidire il ragazzo. Sal sceglie Richard per accompagnarlo a comprare dei viveri che servono alla comunit\u00e0, facendo ritorno cos\u00ec sulla terraferma. Di ritorno dalla spedizione, Richard incontra gli americani conosciuti prima di partire, che gli menzionano la mappa che lui stesso aveva lasciato loro; Richard cos\u00ec \u00e8 costretto a mentire a Sal, affermando di non aver dato loro alcuna copia, dopodich\u00e9 i due finiscono a letto. Al ritorno sull'isola uno squalo uccide uno dei pescatori della comunit\u00e0 e lascia un altro, Christo, gravemente ferito. Sal rifiuta per\u00f2 di compromettere la segretezza della comunit\u00e0 portando un aiuto medico e Christo si rifiuta di tornare sulla terraferma. La sua condizione in costante peggioramento colpisce il morale del gruppo, che decide di isolarlo in una tenda nonostante le obiezioni di \u00c9tienne. Quando gli americani si avvicinano all'isola, Sal vede che hanno una copia della mappa e ordina a Richard di osservarli, intercettarli e ucciderli. Racconta inoltre a tutti del suo rapporto sessuale con Richard, interrompendo cos\u00ec il rapporto con Fran\u00e7oise. Isolato dal gruppo, Richard inizia a perdere la testa, attaccando gli agricoltori di cannabis e immaginando di parlare con il defunto Daffy.\nGli americani raggiungono l'isola, ma vengono scoperti e uccisi dagli agricoltori. Richard cerca di riunire Fran\u00e7oise e \u00c9tienne per lasciare l'isola, dopo aver detto loro che gli agricoltori uccideranno tutti se altra gente arriver\u00e0 sull'isola. \u00c9tienne, per\u00f2, rifiuta di lasciare Christo, la cui gamba \u00e8 andata in gangrena, quindi Richard \u00e8 costretto a ucciderlo per soffocamento. Il trio in fuga viene per\u00f2 catturato dagli agricoltori e portato davanti alla comunit\u00e0. Il coltivatore principale consegna a Sal una pistola caricata con un singolo proiettile e le impone di fare una scelta: uccidere Richard, in modo che il gruppo possa restare sull'isola, o abbandonare il luogo insieme agli altri membri della comunit\u00e0. Sal spara a Richard, ma la camera della pistola \u00e8 vuota. Scossa per quanto accaduto, la comunit\u00e0 abbandona Sal, lasciandola da sola sull'isola. Una volta ritornato alla vita normale, Richard riceve una e-mail da Fran\u00e7oise con una fotografia di gruppo della comunit\u00e0.\nProduzione.\nRiprese.\nIl film \u00e8 stato girato interamente in Thailandia tra gennaio e aprile 1999.\nColonna sonora.\nLa colonna sonora del film include brani di All Saints, Orbital, Moby, New Order, The Upsetters, Blur, Underworld, The Chemical Brothers e Bob Marley (Redemption song).\nAccoglienza.\nIncassi.\nIl film ha incassato 39,7 milioni di dollari negli Stati Uniti e 104 milioni di dollari nel resto del mondo; complessivamente ha incassato 144.056.873 dollari a fronte di un budget di produzione di 50 milioni di dollari.\nCritica.\nIl film ha ottenuto 43 punti su 100 sul portale Metacritic (basato su 34 critiche professionali); sul sito di recensioni Rotten Tomatoes ha ottenuto il 20% dei giudizi positivi, con una media di 4,4 su 10 (basata su 117 recensioni); sul database di informazioni sul cinema IMDb, invece, ha ottenuto giudizio 6,6 su 10 (basato su 203.629 voti del pubblico).\nIl film ha ricevuto tre candidature ai Teen Choice Awards del 2000: miglior film drammatico, miglior coppia di attori per Virginie Ledoyen e Leonardo DiCaprio e miglior attore per Leonardo DiCaprio, che per lo stesso ruolo ha ricevuto anche una candidatura come peggior attore protagonista ai Razzie Awards del 2001. Altre candidature che riguardano il film ed il suo trailer sono state: miglior voce fuori campo ai Golden Trailer Awards del 1999, miglior colonna sonora ai Brit Awards del 2001 e l'orso d'oro al regista Danny Boyle al Festival Internazionale del Cinema di Berlino del 2000."}
{"id": "596322", "revid": "767487", "url": "https://it.wikipedia.org/wiki?curid=596322", "title": "Shawn Drover", "text": "Biografia.\nHa iniziato a suonare la batteria a 13 anni, e poco pi\u00f9 tardi form\u00f2 gli Eidolon.\nNel 2005, egli ed il fratello, il chitarrista Glen Drover, sono entrati a far parte dei Megadeth. Il fratello tuttavia abbandon\u00f2 il gruppo il 14 gennaio 2008 a favore di Chris Broderick, quest'ultimo raccomandato al frontman Dave Mustaine proprio dai fratelli Drover.\nOltre alla batteria, Shawn \u00e8 anche un buon chitarrista. Il 3 aprile 2005, durante il \"Blackmail the Universe Tour\" a Kawasaki (Giappone), i Megadeth hanno suonato \"Paranoid\" dei Black Sabbath con Shawn alla chitarra e Glen alla batteria, mentre il 3 settembre dello stesso anno, in occasione del \"Gigantour\", ha suonato la terza chitarra con il fratello Glen e con Mustaine, lasciando il posto di batterista a Mike Portnoy (Dream Theater), in aggiunta il bassista James Lo Menzo. I cinque musicisti suonarono \"Peace Sells\" e Shawn fece anche un assolo.\nIl 25 novembre 2014 ha comunicato la sua dipartita dai Megadeth, spiegando di volersi concentrare sui propri interessi musicali. Il 26 febbraio 2015 il batterista ha annunciato, insieme all'ex-chitarrista dei Megadeth Chris Broderick, la fondazione del supergruppo Act of Defiance. In un'intervista concessa a \"Classic Rock\" nel luglio 2015, il batterista ha rivelato che il gruppo \u00e8 stato formato appena dopo la sua dipartita e quella di Broderick dai Megadeth."}
{"id": "596334", "revid": "4681938", "url": "https://it.wikipedia.org/wiki?curid=596334", "title": "Criminalit\u00e0 politica", "text": ""}
{"id": "596335", "revid": "1444886", "url": "https://it.wikipedia.org/wiki?curid=596335", "title": "Giovanni Pesaro", "text": " \nDurante il suo breve regno prosegu\u00ec la ventennale guerra di Candia.\nVita.\nFiglio di Vettor ed Elena Soranzo, uomo ricchissimo, fece una rapida carriera nell'amministrazione pubblica venendo eletto pi\u00f9 volte senatore e consigliere, giungendo a ricoprire in un paio di occasioni la carica di Vice-doge.\nNonostante tutti questi onori numerose macchie infamanti oscurarono a lungo il suo nome: nel 1642 aveva abbandonato la guarnigione di Pontelagoscuro all'arrivo dei nemici nonostante ne fosse il comandante, durante gli anni successivi s'era macchiato di malversazione ed appropriazione indebita.\nDurante un rettorato in terraferma aveva rubato dalle propriet\u00e0 dei suoi amministrati.\nVedovo di Lucia Barbarigo, si diceva che avesse sposato una governante dai facili costumi.\nIl fratello venne bandito a vita per numerosi crimini.\nEppure, pur con queste macchie, il Pesaro era riuscito a risalire pian piano la china e poco prima, con un lungo discorso al Maggior Consiglio, aveva convinto i nobili, titubanti, a proseguire la guerra offrendo egli stesso 60.000 ducati.\nQuesto nuovo atteggiamento gli frutt\u00f2 grandi consensi tra le famiglie aristocratiche e gli permise di candidarsi allo scrutinio del 1658.\nDogado.\nL'8 aprile 1658 riusc\u00ec sin dal primo scrutinio ad imporsi sugli altri, grazie all'appoggio della maggior parte dei nobili. Sofferente da tempo di problemi di salute, nel giugno del 1658 venne colpito da una malattia sconosciuta e perse tutti i denti. Il doge Pesaro mor\u00ec il 30 settembre 1659 dopo soli diciassette mesi di governo e venne sepolto con grande pompa nella basilica dei Frari, dove gli fu poi eretto un sontuoso monumento."}
{"id": "596340", "revid": "2128848", "url": "https://it.wikipedia.org/wiki?curid=596340", "title": "Zuppa inglese", "text": "La zuppa inglese \u00e8 un dolce al cucchiaio italiano, a base di crema pasticcera e pan di Spagna imbevuto in liquori quali alchermes, rosolio, amaretto o rum. Molto conosciuta in Italia, \u00e8 maggiormente diffusa in Emilia-Romagna, Lazio, Marche, Toscana, Umbria e in Abruzzo. In ogni regione alcune piccole variazioni alla ricetta di base la differenziano in modo significativo.\nAspetto e varianti.\nIl dolce si prepara sovrapponendo strati di pan di Spagna o savoiardi, inzuppati in diversi liquori, a strati di crema pasticcera. Il liquore usato di solito \u00e8 l'alchermes, che oltre al sapore dona al dolce il colore rosso. A volte si prepara in una teglia trasparente, in modo da rendere visibile la colorazione a strati variamente colorati. Il dolce viene poi conservato in frigo perch\u00e9 assuma compattezza e si serve, solitamente, freddo.\n\u00c8 un dolce che presenta alcune varianti. Oltre alla crema pasticcera, a volte si usa anche quella al cioccolato, contribuendo cos\u00ec non solo al gusto, ma anche ad una presentazione pi\u00f9 colorata di questo dolce casalingo. In alcune ricette compare la confettura di albicocche, molto amata dai pasticceri ottocenteschi, e in altre le composte di frutta. Altre ricette ancora integrano la preparazione con il caff\u00e8, avvicinandola per qualche verso al tiramis\u00f9. Alcuni, infine, aggiungono una nota di cannella. \nIn Romagna e a Ferrara, al posto del pan di Spagna spesso si usano fette sottili della locale \"ciambella\" o \"brazad\u00e8la\", il tipico e semplice dolce tradizionale con impasto simile alla ciambella ma con la forma di un panetto schiacciato. Una variante della zona tra Modena e Ferrara, forse diffusasi negli anni '60, vede l'uso di sciroppo di menta aggiungersi alla tradizionale miscela alcolica.\nNella cucina turca \u00e8 presente un dolce chiamato \"supangle\" (\"soup anglais\", cio\u00e8 \"zuppa inglese\" in francese) che per\u00f2, essendo un budino al cioccolato, non \u00e8 assimilabile alla zuppa inglese.\nStoria.\nLa zuppa inglese \u00e8 senz'altro un dolce italiano, ma l'origine e l'etimologia del nome sono estremamente dubbie e non esiste documentazione in merito. Ciononostante sono sorte diverse leggende relative alla sua nascita, in cui se ne attribuisce l'invenzione a varie regioni d'Italia oppure ad alcune nazioni europee. Il nome compare gi\u00e0 alla fine dell'Ottocento nella \"bibbia\" della cucina italiana scritta da Pellegrino Artusi, \"La scienza in cucina e l'arte di mangiar bene\". La ricetta \u00e8 la n. 675.\nLa diffusione \u00e8 attestata fin dall'Ottocento almeno in tre regioni italiane: Emilia-Romagna, Marche e Toscana.\nIpotesi dell'origine francese.\nAlcune delle leggende sul nome dichiarano che essa in realt\u00e0 sia stata inventata in terra francese tra XIV e XV secolo, durante la Guerra dei cent'anni e proprio per schernire il rivale inglese fu nominata \"zuppa inglese\"; queste fonti non trovano riscontro provato ma alcuni accenni su questa leggenda sono presenti in scritti dell'epoca. Rimane il fatto che questa ricetta non trova riscontri nella culinaria francese dell'epoca ed \u00e8 quindi da ritenere una leggenda.\nIpotesi dell'origine inglese.\nSecondo alcuni la sua denominazione tradirebbe la derivazione dalla ricca e creativa cucina inglese del periodo elisabettiano, tra XVI e XVII secolo. In questo caso la zuppa inglese sarebbe il corrispettivo del \"trifle\", originalmente composto di una base di pasta morbida lievitata, intriso di vino dolce (infusi, poi Madera, vino di porto o similari) arricchito di pezzetti di frutta, o frutti di bosco, e coperto da crema pasticcera (\"custard\") e panna o crema di latte (\"double cream\"). Il \"trifle\" sembra fosse un modo di recuperare gli avanzi dei ricchi pasti dell'epoca. Il termine \"trifle\" designa attualmente in inglese una \"quisquilia\", un'\"inezia\". La versione odierna del \"trifle\", tradizionalmente compromessa dal rigore del puritanesimo e gli stenti della rivoluzione industriale, \u00e8 a volte preparata con una sorta di crema senza uova (\"bird's Custard\") al posto della crema pasticcera, e gelatina di frutta (\"fruit jelly\"), con tono alcolico generalmente basso.\nUn'altra ipotesi che richiama un'origine inglese \u00e8 ancora pi\u00f9 precisa: sarebbe stato lo scalco Sir Charles O' Connor ad ideare questa ricetta nel XVI secolo per la sua Regina; egli, invitato poi alla Corte degli Estensi, ripropose tale dolce con grande successo: da qui il suo nome e la successiva diffusione in Emilia, adattando la ricetta al gusto italiano e agli ingredienti reperibili. Quest'ultima teoria si ricollega all'ipotesi dell'origine emiliana.\nIpotesi dell'origine emiliana.\nLe origini del dolce italiano si collocano secondo questa ipotesi al XVI secolo, presso la corte dei duchi d'Este quale rielaborazione di un dolce rinascimentale anglosassone, il \"trifle\", considerato un po' la madre di tutti i dolci, fatto con crema e pan di Spagna, il tutto innaffiato da bevande alcoliche (per esempio lo Sherry di Cadice). I contatti commerciali e diplomatici con la casa reale britannica erano frequenti, e l'ipotesi sostiene che sia stato proprio un diplomatico di ritorno da Londra a richiedere ai cuochi di corte di riassaggiare il \"trifle\".\nNei vari tentativi la ricetta sarebbe stata rielaborata dapprima sostituendo la pasta lievitata all'inglese con una particolare ciambella senza buco comune nella zona emiliana (a Ferrara \u00e8 la \"brazad\u00e8la\", a Modena \u00e8 il \"bens\u00f2un\").\nQuesta ciambella veniva consumata con accompagnamento di un mosto d'uva cotto e molto dolce, la saba.\nSeguendo la tesi rinascimentale, si pu\u00f2 supporre che la preparazione sia divenuta comune e che, nell'intento di portarla al rango di dolce gentilizio e non popolare come il suo cugino inglese, si sia provveduto a raffinarlo ulteriormente sostituendo il dolce emiliano con il pan di spagna e la panna con la crema pasticcera. Col tempo questo dolce modificato avrebbe preso poi il nome di \"zuppa inglese\".\nLa presenza dei due liquori quali l'alchermes e il rosolio avalla la tesi rinascimentale, dato che sono entrambi di origine medioevale. Gli infusi di fiori erano gi\u00e0 di gran moda nel basso medioevo; l'alchermes, invece, \u00e8 probabilmente successivo alla riapertura delle vie commerciali con gli arabi, da cui si importava l'ingrediente che lo rende rosso: la cocciniglia. Il nome, infatti, deriva da \"al-qirmiz\" che, appunto, significa cocciniglia. Nel Rinascimento entrambi furono noti e molto usati, ma mantennero la loro importanza sino all'Ottocento.\nLa zuppa inglese sarebbe poi stata divulgata da Vincenzo Agnoletti, pasticciere romano che lavorava alla corte ducale di Parma all'inizio del 1800, e secondo un'altra ipotesi si chiamerebbe cos\u00ec non perch\u00e9 di origine inglese, ma perch\u00e9 vi si usa il rum, liquore tipico della marina britannica; forse, per\u00f2, sarebbe stato proprio questo pasticciere ad inventare la zuppa inglese, rielaborando una ricetta tradizionale della zona, quella del \"marangone\", aggiungendovi il rum. Poi il rum sarebbe stato sostituito o affiancato dall'alchermes, pi\u00f9 economico perch\u00e9 di produzione nazionale e pi\u00f9 gradevole alla vista, per il colore rosso acceso.\nIpotesi dell'origine toscana.\nSecondo questa ipotesi, la zuppa inglese sarebbe stata \"inventata\" da una donna di servizio di una famiglia inglese residente sulle colline di Fiesole. Quella contadina toscana, avvezza da generazioni a non gettare niente di quanto restava sulla tavola, non riusc\u00ec a buttare via ci\u00f2 che non veniva consumato durante le merende, specie i biscotti. Volendo fare economia anche in casa di chi non ne aveva bisogno, la domestica pens\u00f2 di utilizzare quella \u201cgrazia di Dio\u201d e di mescolare gli avanzi dei biscotti, della crema pasticcera (la crema inglese \u00e8 fatta senza farina, mentre la crema pasticcera ha indispensabilit\u00e0 di farina) e del budino di cioccolato. Poich\u00e9 i biscotti del giorno prima erano divenuti secchi, per ammorbidirli li inzupp\u00f2 con il vino dolce.\nL'unico elemento che risulterebbe a favore di questa tesi \u00e8 la presenza del cacao, che divenne di uso comune durante il Seicento.\nAltra ipotesi che richiama un'origine toscana \u00e8 quella che sostiene che la zuppa inglese sarebbe di origine senese, essendo stata inventata con il nome di \"Zuppa del Duca\" nel luglio del 1552 in onore del duca Ippolito da Correggio, che Cosimo I de' Medici aveva inviato a Siena per intercedere tra senesi e spagnoli che si stavano combattendo. Da Siena, poi, all'inizio del \u2018800 la \"Zuppa del Duca\" arriv\u00f2 a Firenze, dove divent\u00f2 una delle specialit\u00e0 del Caff\u00e8 Doney, molto frequentato dagli inglesi residenti a Firenze, che apprezzarono cos\u00ec tanto il dolce da farlo rinominare \"zuppa inglese\".\nUlteriori ipotesi dell'origine senese della zuppa inglese \u00e8 quella legata al duca di Amalfi, ministro a Siena di Carlo V nella prima met\u00e0 del XVI secolo, che preferiva questo dolce a tutti gli altri.\nPellegrino Artusi nel suo \"La scienza in cucina e l'arte di mangiar bene\" nella sua ricetta 675. Zuppa Inglese ne descrive la sua versione.\nIpotesi dell'origine napoletana.\nA Napoli, durante la Repubblica Partenopea, l'ammiraglio Francesco Caracciolo venne sconfitto da Nelson. Re Ferdinando I, al quale gli inglesi avevano restituito il trono, volle onorarli dando una festa in onore dell'ammiraglio inglese. Al momento di servire il dessert, che il cuoco avrebbe preparato con avanzi di dolci secchi, rum e crema pasticcera, il maggiordomo avrebbe detto al cameriere: \"Porta questa zuppa all'inglese!\". Una variante dice che il dolce sarebbe stato preparato all'ultimo momento per sostituire quello fatto cadere maldestramente in terra da un cameriere.\nIpotesi dell'origine romana.\nLa nota autrice del Talismano della felicit\u00e0, Ada Boni, propende per un'origine romana della zuppa inglese. Questa ipotesi \u00e8 supportata anche dai molti testi di cucina e pasticceria romanesca che inseriscono la zuppa inglese tra i dolci tipici di Roma."}
{"id": "596342", "revid": "712828", "url": "https://it.wikipedia.org/wiki?curid=596342", "title": "Tenzo", "text": ""}
{"id": "596344", "revid": "1855146", "url": "https://it.wikipedia.org/wiki?curid=596344", "title": "Trattato di Casalanza", "text": "Il trattato di Casalanza fu stipulato il 20 maggio 1815 in agro di Pastorano, a pochi chilometri da Capua (Terra di Lavoro), tra l'esercito austriaco e quello napoletano di Gioacchino Murat, re di Napoli (e cognato di Napoleone Bonaparte), sconfitto nella battaglia di Tolentino.\nContesto.\nIl trattato stipulato in casa Lanza pose fine al decennio napoleonico nel regno, che l'imperatore Francesco II d'Asburgo-Lorena riconsegn\u00f2 all'alleato Ferdinando IV di Borbone. La convenzione fu sottoscritta, per i napoletani, dal generale Pietro Colletta, plenipotenziario del comandante in capo Michele Carrascosa. Per gli austriaci, il trattato fu firmato da Adamo de Neipperg, plenipotenziario del generale in capo Federico Bianchi (in seguito per riconoscenza nominato dal Borbone duca di Casalanza) e da lord Burghersh (al secolo John Fane, XI conte di Westmorland), ministro plenipotenziario di Sua Maest\u00e0 britannica presso la corte di Toscana.\nDopo accese discussioni, agli alleati furono ceduti tutti gli arsenali e le piazzeforti del regno, con la temporanea eccezione di Gaeta, Pescara e Ancona; in sostanza il regno di Napoli tornava a Ferdinando IV. L'8 dicembre 1816 il re sceglier\u00e0 di chiamarsi Ferdinando I delle Due Sicilie.\nTestimonianze storiche.\nTraccia dell'evento si ritrova anche in un articolo dell'epoca apparso su \"Il giornale delle Due Sicilie\" (con supplemento al n. 1 del 23 maggio 1815): \nGran parte delle benigne condizioni del trattato erano gi\u00e0 state concesse dal re col proclama di Messina, ma col trattato divennero \"patti\".\nCol trattato vi fu: cessazione della guerra nel Regno di Napoli. Il cambiamento del governo, non per Rivoluzione di interessi o di Fortuna, ma per placida evoluzione di nomi e di forme. La cessione delle piazze, dei forti e dei magazzini militari al governo nazionale di Ferdinando, perci\u00f2 la negazione alle truppe d'impadronirsi dei materiali di guerra. L'arbitrio di ognuno di restare o di partire. La conservazione dei beni dello Stato acquistati per compra. La garanzia del Debito Pubblico. Ferdinando IV per il Congresso di Vienna (1\u00b0 ott. 1814 \u2013 9 giu. 1815) e per il trattato di Casalanza (20 mag. 1815) riebbe il reame, dove entr\u00f2 trionfante su di un bianco destriero il 17 giu. 1815. L'anno dopo (8 dic. 1816) assunse il nome di Ferdinando I delle Due Sicilie.\nNella convenzione veniva tra l'altro sancito lo scambio dei prigionieri, quindi un'amnistia generale, il riconoscimento del debito pubblico e garantita la nobilt\u00e0 insieme a gradi, onori e pensioni dei militari che avessero giurato fedelt\u00e0 al Borbone.\nCopia dello storico trattato \u2014 menzionato dal Generale Pietro Colletta nella sua \"Storia del Reame di Napoli dal 1734 al 1825\" \u2014 \u00e8 conservata nella biblioteca del Museo Provinciale Campano, in Capua (Caserta).\nScrive il Colletta sul trattato da lui firmato in casa Lanza:\nIl luogo della ratifica.\nLa casa ove fu ratificato il trattato di Casalanza, temporaneamente requisita dagli Austriaci, sorgeva su di un'antica masseria, della quale il barone Biagio Lanza (1746\u20131832), patrizio capuano, ampliandola nel 1794, aveva fatto una residenza di campagna, non lontana dalla sua dimora di Capua.\nCasa Lanza - parte di un'antica tenuta della famiglia Lanza - si trova, in particolare, a sette chilometri da Capua, in localit\u00e0 \"Spartimento di Roma\" (anche detta \"Torre Lupara\"), in agro del Comune di Pastorano.\nOggi non ne sopravvivono che eloquenti resti, poich\u00e9 nell'ottobre 1943 - durante la Seconda guerra mondiale - venne minata da militari tedeschi in ritirata (sussiste soltanto la cappella di Sant'Anna, del 1712, annessa alla casa e tutt'oggi concessa dai Lanza al culto pubblico). And\u00f2 tra l'altro distrutto il tavolo su cui era stata firmata la convenzione, assieme al calamaio originario, mentre resta il drappo che ospit\u00f2 le storiche firme. Un'epigrafe sul cancello fu apposta nel 1892 dalla Provincia di Terra di Lavoro perch\u00e9 si potesse agevolmente e velocemente leggere dai passeggeri della linea ferrata Roma-Napoli."}
{"id": "596353", "revid": "69794", "url": "https://it.wikipedia.org/wiki?curid=596353", "title": "Cristoforo Benigno Crespi", "text": "Biografia.\nEra figlio di Maria Provasoli ed Antonio Benigno \"Toni Tengitt\" Crespi, discendente di una famiglia di imprenditori tessili di Busto Arsizio (VA). Era, pertanto, fratello dell'imprenditore Benigno.\nDopo aver brevemente seguito gli studi classici, si diplom\u00f2 in ragioneria. Termin\u00f2 il seminario senza diventare prete ed inizi\u00f2 la facolt\u00e0 di giurisprudenza a Pavia che dovette per\u00f2 lasciare per motivi economici.\nAiutato dal padre, convert\u00ec tre diverse strutture site in tre comuni distinti, dando vita agli opifici di: Vaprio d'Adda (1864), Vigevano (1867) e Ghemme (1869); nel caso dell'opificio di Vaprio, fu aiutato anche finanziariamente da Ercole Lualdi, ma la produzione in questo stabilimento fu poco redditizia a causa della guerra civile americana che comport\u00f2 una conseguente \"carestia\" di cotone, colpendo cos\u00ec l'industria cotoniera europea. Pertanto, verso la fine del 1865, Cristoforo Benigno dovette suo malgrado cedere l'opificio di Vaprio a Raimondo Visconti di Modrone. In seguito alla separazione ereditaria alla morte del Padre (1883), lo stabilimento di Vigevano pass\u00f2 al fratello Giuseppe e quello di Ghemme ad altri due fratelli (Carlo e Pasquale, quest'ultimo nel 1889 si separ\u00f2 a sua volta per fondare una propria filatura a Verona). Venne comunque conservato il nome della ditta a nome del nonno Benigno Crespi. Nel 1886, Cristoforo Benigno acquist\u00f2 un'ulteriore filatura a Baveno, ceduta in seguito al figlio Silvio.\nAspirando a creare un proprio stabilimento, si ripieg\u00f2 nel febbraio 1877, ottenendo l'autorizzazione ad utilizzare una derivazione d'acqua dal fiume Adda di cui intendeva servirsi come forza motrice per una erigenda filatura, tra i comuni di Capriate e Canonica d'Adda; l'anno seguente fond\u00f2 lo stabilimento ed un villaggio operaio, che nel complesso prese il nome di Crespi d'Adda, introducendo i pi\u00f9 moderni sistemi di filatura dell'epoca.\nNel 1879 fece costruire, su progetto dell'architetto Angelo Colla, una villa in stile moresco, dedicata alla moglie Pia Travelli, chiamata \"Villa Pia\" (ora Villa Crespi) ad Orta San Giulio, da utilizzare come residenza estiva.\nNel 1884 trasfer\u00ec il suo domicilio a Milano, nella casa di via Borgonuovo 18 (realizzata dal costruttore/decoratore Angelo Colla), dove ebbe sede l'azienda. Nel 1904 riusc\u00ec finalmente a costruire la centrale idroelettrica di Trezzo sull'Adda, dopo molti tentativi, con relative proposte al comune respinte.\nEra un grande appassionato d'arte e raccolse una delle pi\u00f9 apprezzate e ricche collezioni di quadri, tra i quali dipinti di Tiziano, Canaletto e Rubens.\nSpos\u00f2 Pia Travelli ed ebbe quattro figli: Silvio, Daniele, Bice e Maria. Muore nel 1920 ed ha ricevuto sepoltura nel cimitero di Crespi d'Adda."}
{"id": "596355", "revid": "125934604", "url": "https://it.wikipedia.org/wiki?curid=596355", "title": "Gioco del Ponte", "text": "Il Gioco del Ponte (\"Gi\u00f2o der Ponte\" in Pisano) \u00e8 una rievocazione storica che ogni anno, l'ultimo sabato di giugno (fino all'edizione 2008 compresa era l'ultima domenica di giugno), si svolge sul Ponte di Mezzo a Pisa.\nIl Gioco, in cui si fronteggiano le Magistrature (che rappresentano i quartieri cittadini) riunite nelle Parti di Mezzogiorno e Tramontana (a sud e a nord dell'Arno), consiste, nella versione contemporanea, nella spinta di un carrello lungo un binario appositamente montato sul Ponte di Mezzo. Prima della Battaglia si svolge il corteo storico, composto da 710 figuranti, dei quali 41 a cavallo, tutti in costume stile cinquecentesco spagnolo. Il corteo si snoda sulle quattro strade che costeggiano il tratto centrale cittadino del fiume Arno (i cosiddetti Lungarni).\nStoria.\nAnticamente, al tempo della Repubblica di Pisa, esisteva un gioco chiamato Mazzascudo in cui si sfidavano cittadini di Pisa divisi in due Fazioni: una definita in \"della Gazza\" con i colori rosso-vermiglio, e l'altra \"del Gallo\" con i colori oro.\nTale disfida si teneva il giorno di Sant'Antonio Abate (17 gennaio) e continuava per tutto il periodo del carnevale per interrompersi con la Quaresima.\nLe regole precise della disputa non sono pervenute fino alla nostra epoca, per lo pi\u00f9 tramandate oralmente, ma di sicuro si trattava di una gioco violento, combattuto con mazze e scudi (da cui il nome), in cui si fronteggiavano inizialmente singoli combattenti, per concludersi poi con una battaglia tra le due Fazioni, finalizzata alla conquista di un grande spazio delimitato da catene. Tale evento si disputava nell'attuale Piazza dei Cavalieri, che all'epoca si chiamava Piazza degli Anziani (o delle Sette Vie) e con ogni probabilit\u00e0 serviva da allenamento per i soldati delle Societates Armorum cittadine, sempre pronti a combattere per l'orgogliosissima Repubblica Pisana. Tale ipotesi viene rafforzata dal fatto che questo gioco fu vietato dai fiorentini nel 1407, all'indomani dell'occupazione, evidentemente non solo per sopprimere un ulteriore ricordo di Pisa libera.\nNel corso dei secoli il Gioco \u00e8 stato pi\u00f9 volte ripristinato e interrotto, subendo progressive modifiche alla formula originale. In ogni caso esso ha sempre rappresentato la ripresa delle armi da parte degli indomiti Cittadini Pisani, contro gli odiati fiorentini. In seguito con la creazione del Granducato di Toscana i \"Medici\" inventarono una disputa che venne collocata sul Ponte di Mezzo e alle mazze e agli scudi fu sostituito il Targone, una tavola di legno coi colori delle Squadre cittadine, larga a un'estremit\u00e0 e stretta all'altra, la citt\u00e0 divisa in due parti separate dall'Arno, a sud Mezzogiorno o Austro e a nord Borea o Tramontana. L'ultima Battaglia disputata con questo sistema risale al 6 febbraio 1807, quando la regina reggente d'Etruria, Maria Luisa, che si trovava presente alla manifestazione, dopo essersi resa conto della cruenza della manifestazione sospese nuovamente il Gioco, pronunciando la celebre frase: \"per Gioco \u00e8 troppo, per guerra \u00e8 poco\".\nDopo 120 anni di assenza, nel XX secolo la tradizione venne ripresa dagli studenti universitari durante la festa delle matricole del 1927, durante la quale venne realizzato un elaborato corteo in costume. Solamente a partire dal 1935 venne realizzata la versione moderna del Gioco, a cui assistette Vittorio Emanuele III con tutta la famiglia reale. Il Gioco non venne ripetuto l'anno successivo per via della guerra in Etiopia, ma riprese subito nel 1937, raccogliendo ancora un grande successo di pubblico.\nUn'ulteriore pausa si ebbe a causa della seconda guerra mondiale e del conseguente abbattimento del Ponte di Mezzo. Con la sua ricostruzione post-bellica, le dispute ricominciarono ma solo fino al 1963. L'interruzione \u00e8 durata fino al 1981, quando grazie soprattutto all'Associazione Amici del Gioco del Ponte si concretizz\u00f2 il ripristino del Gioco: da allora, con la sola eccezione del 2005, il Gioco del Ponte \u00e8 stato sempre proposto nonostante l'interesse altalenante dei cittadini e delle istituzioni.\nNel periodo storico le squadre e le loro bandiere erano\nNelle tre edizioni (1935, 1937, 1938) dell'era fascista il reclutamento era basato sulla suddivisione in rioni (Sant'Antonio, San Martino, San Marco, Porta Fiorentina, San Pietro a Grado, Porta a Mare per la Parte di Mezzogiorno; Santa Maria, Porta a Piagge, Campo, Porta a Lucca, S. Francesco, Barbaricina per la Parte di Tramontana) e la prassi rimane nel periodo postbellico a cui partecipano solo cinque squadre per ogni parte (Sant'Antonio, San Martino, San Marco, Porta Fiorentina, Marina per la Parte di Mezzogiorno; Santa Maria, San Michele, Porta a Lucca, S. Francesco, Porta Nuova per la Parte di Tramontana).\nSi ritorna a sei squadre per ogni parte col ripristino dell'82 ma, mentre la Parte di Mezzogiorno ritorna allo schema originale, la Parte di Tramontana vede una parziale ridistribuzioni delle bandiere: mentre Santa Maria, Mattaccini e Satiri hanno di nuovo i loro colori; San Francesco prende i colori di San Michele e questi quelli di Calcesana; la sesta squadra prende i colori di Calci e il nome prima di Calcesana e, nel 1989, di Calci.\nOrganizzazione delle Parti.\nIl Gioco del Ponte si svolge una volta all'anno, l'ultima domenica di giugno fino all'anno 2008, dal 2009 la manifestazione \u00e8 stata spostata all'ultimo sabato di giugno (alla sera prima quindi) con partenza del corteo alle ore 20. L'organizzazione si snoda lungo tutto l'anno, con manifestazioni collaterali, battaglie minori (con squadre di 2, 4, 8 combattenti) in varie localit\u00e0 della Provincia di Pisa, divulgazioni nelle scuole, ritrovi conviviali nei quartieri e nelle Parti, e ovviamente con la preparazione dal punto di vista prettamente \"militare\", ovvero l'allenamento delle Squadre per la battaglia. Ogni Squadra di solito incomincia la preparazione dal mese di gennaio, effettuando, nella propria sede, almeno due allenamenti alla settimana.\n\u00c8 previsto che le due Parti abbiano un preciso organigramma interno. La guida spetta al \"Comando di Parte\", che si compone del \"Comandante Generale\", che rappresenta la massima carica e ne dirige l'organizzazione generale (corteo, iniziative nei quartieri, cerimonie varie, ecc.), del \"Luogotenente Generale\", che rappresenta la massima autorit\u00e0 militare e dirige l'organizzazione militare della Parte. Essi sono assistiti, rispettivamente, dal \"Consigliere Civile\" e dal \"Consigliere Militare\", e da un \"Cancelliere\" ciascuno.\nA sua volta, ogni Parte \u00e8 suddivisa in sei \"Magistrature\", in rappresentanza dei quartieri cittadini. Ognuna di esse \u00e8 guidata da un \"Magistrato\", coadiuvato dall\"'Ufficiale Addetto\" e da tre \"Consiglieri di Magistratura\". I Magistrati sono anche membri del Comando di Parte. Ogni Magistratura, con un lavoro minuzioso che dura praticamente tutto l'anno, organizza la propria Squadra, guidata dal \"Capitano\", ovvero colui che ne cura la preparazione atletica e tecnica nei mesi precedenti la battaglia e la comanda durante i combattimenti, e composta da 20 \"Combattenti\", uno dei quali, solitamente il pi\u00f9 esperto, ricopre la carica di \"Caposchiera\" (per usare un termine calcistico, l'allenatore in campo, ovvero quello che durante il combattimento trasmette le sensazioni al capitano, e quest'ultimo, di conseguenza, decide i comandi da impartire alla squadra).\nSvolgimento del Gioco.\nL'assetto moderno del Gioco prevedeva, sino alla fine del secolo scorso, sei combattimenti tra le 12 Magistrature, pi\u00f9 una eventuale sfida di spareggio, combattuta tra due squadre composte dai migliori combattenti delle Parti (dette \"nazionali\"). In molte occasioni, a causa della difficolt\u00e0 nel trovare combattenti disponibili e risorse per sostenere l'ingente impegno logistico e organizzativo, alcune Magistrature venivano accorpate da ambo le Parti e i combattimenti ridotti di numero.\nAnche a seguito di vicende accadute nell'edizione 2005, non disputata, il Gioco del Ponte si \u00e8 svolto sino all'edizione 2007 tra quattro squadre, due per Parte, composte ciascuna da trenta combattenti, e prevedeva una eventuale \"\"bella\" \" di spareggio. Vinceva la Parte che totalizzava due punti.\nA partire dall'edizione 2007, il Gioco viene gestito da una apposita Fondazione, che determina il regolamento, ne gestisce le pubbliche relazioni e le finanze. La stessa Fondazione, nell'ambito di un piano di rilancio del Gioco del Ponte in ambito pisano e nazionale, ha rivisto il regolamento in occasione dell'edizione 2008. Questa, infatti, ha visto di nuovo la partecipazione delle 12 Magistrature e, tra le altre innovazioni, \u00e8 stato introdotto un combattimento fra due squadre composte di combattenti \"under-25\". Questo particolare combattimento, che vale 1,5 punti e quindi elimina di fatto la necessit\u00e0 dello spareggio, deve durare al massimo 4 minuti dal via e prevede che dei 20 combattenti di una squadra, 10 siano subito schierati sotto il carrello e 10 montino, 2 ogni 30 secondi, durante il combattimento stesso. Ci\u00f2 \u00e8 stato deciso con l'intenzione di conferire dinamicit\u00e0 al Gioco, in modo da risultare pi\u00f9 avvincente anche per il pubblico.\nDal 2010, , si \u00e8 tornati all'assetto di sei combattimenti con eventuale spareggio.\nIndipendentemente dal numero delle Magistrature partecipanti, comunque, un combattimento si svolge con le stesse regole di base. Una volta schierati i combattenti ai due lati del \"carrello\" bloccato in posizione di partenza, ovvero centrale sul ponte, i Capitani li preparano per la partenza ordinando di esercitare la massima spinta possibile. Quando i capitani ritengono che la pressione esercitata sia adeguata, danno comune consenso al giudice di gara, il quale sgancia immediatamente il carrello che \u00e8 dunque libero di muoversi lungo i binari. A questo punto, sta nella forza relativa delle due Squadre determinare la durata e l'intensit\u00e0 del combattimento stesso, che pu\u00f2 durare da pochi secondi a decine di minuti: il record attuale \u00e8 di 25 minuti e 37 secondi, stabilito nel 2018 nello spareggio, con vittoria di Mezzogiorno, guidato da Franco Ceccanti, mentre quello di brevit\u00e0 risale al 2010 in cui i Dragoni vinsero su Santa Maria in 11 secondi.\nL'obiettivo del gioco \u00e8 spingere il carrello verso la parte avversaria; il combattimento termina quando cade la bandierina di fine corsa, da un lato o dall'altro. Durante il combattimento, che oltre alla forza \u00e8 determinato dall'astuzia e dall'esperienza dei Capitani e dei combattenti, si distinguono fasi di \"pressione\", in cui una squadra lentamente ma inesorabilmente aumenta appunto la forza con cui spinge, e fasi di \"attacco\", che generalmente si realizza quando una squadra, all'unisono, effettua un piegamento sulle gambe. L'attacco si dice che \"entra\" quando i combattenti della squadra che attacca riescono a distendersi sotto il tubo a seguito del piegamento, avendo dunque guadagnato preziosi centimetri.\nLa posizione della spinta, frutto di anni di esperienza e raggiunta per approssimazioni successive, si ottiene poggiando il collo e le spalle sui bracci del carrello, spingendo quindi all'indietro. Il regolamento prevede che si possano utilizzare alcuni dispositivi di protezione individuale:\nControversie esistono in merito all'uso di bustini, corpetti rigidi e quant'altro atto a tutelare la schiena nel momento della spinta. Il regolamento tecnico attuale non vieta espressamente l'impiego di tali ausili tecnici.\nGergo tecnico.\nAlcuni termini, pur con marcate differenze tra le Magistrature, vengono utilizzati dal Capitano e dai combattenti per comunicare durante lo svolgimento del combattimento:\nCome detto, ogni Magistratura sviluppa un proprio gergo e segnali convenzionali per gestire, incompresa dall'avversario, il combattimento. Tra i combattenti si possono distinguere alcuni ruoli convenzionali, propri forse di un'epoca passata del Gioco. A seconda delle caratteristiche fisiche e di spinta del combattente, questo si pu\u00f2 quindi classificare in \"combattente di tenuta\" quando questi riesca a esercitare una spinta considerevole per un periodo prolungato di tempo, o in \"combattente da massimale\", quando questi riesca ad avere un massimale di spinta molto considerevole. Combattenti di eccezionali doti fisiche possono manifestare entrambe le caratteristiche. Inoltre, a seconda della posizione sul tubo, si distingue in \"interno\" ed \"esterno\": l'esterno \u00e8 generalmente un combattente molto potente, che \u00e8 in grado di esercitare una forte pressione istantanea sul tubo mentre l'interno, generalmente pi\u00f9 basso di statura ma non necessariamente meno potente dell'esterno, regge il tubo al compagno una volta che questi abbia esaurito il suo spunto e necessiti di un momento di riposo per steccarsi e rientrare in pressione.\nDa notare che il Gioco del Ponte disputato col carrello, ideato da Ferruccio Giovannini, ha sempre suscitato molte critiche in citt\u00e0 e fuori, a causa della sua staticit\u00e0 e soprattutto del suo snaturamento: il Gioco del Ponte, infatti, per sua natura \u00e8 sempre stato lo scontro fra le due Parti della citt\u00e0 di Pisa (Tramontana e Mezzogiorno), non tra i quartieri."}
{"id": "596357", "revid": "287204", "url": "https://it.wikipedia.org/wiki?curid=596357", "title": "Morula", "text": "La morula \u00e8 la fase che attraversa un organismo durante i primi stadi della gestazione. \u00c8 composta da un aggregato di cellule che si formano nei primi stadi dello sviluppo embrionale, durante la segmentazione dello zigote. Il nome deriva dalla forma a grappolo di questo aggregato, che somiglia, appunto, a una piccola mora.\nDopo la fecondazione lo zigote si divide ripetutamente per mitosi, dando origine a cellule sempre pi\u00f9 piccole, chiamate blastomeri, e perci\u00f2 il volume complessivo non aumenta. Nella specie umana la prima divisione dello zigote avviene a circa 24-30 ore dalla fecondazione; le altre mitosi si succedono con un ritmo pi\u00f9 rapido. Questo processo \u00e8 chiamato segmentazione e porta, al terzo giorno, alla formazione della morula (stadio di 8-16 blastomeri). \u00c8 la morula ad entrare nella cavit\u00e0 uterina.\nIn questo stadio i blastomeri si compattano, non lasciando fra loro spazi vuoti e creando sulla superficie esterna un rivestimento continuo costituito dalle membrane plasmatiche delle cellule periferiche, le quali sono sensibilmente pi\u00f9 piccole rispetto a quelle interne e formano fra loro una rete di giunzioni occludenti, sigillando cos\u00ec la morula. Le cellule interne sono invece unite da giunzioni comunicanti. Sulle zone in contatto con l'esterno delle membrane plasmatiche si formano inoltre microvilli. Avvengono poi anche cambiamenti metabolici: c'\u00e8 un marcato aumento della sintesi di RNA e proteine e cambiamenti nella composizione delle membrane.\nAllo stadio di morula tutte le cellule sono ancora cellule staminali \"totipotenti\" (anche se dopo un paio di divisioni diventano pluripotenti) cio\u00e8 indifferenziate e in grado di originare tutti i tessuti embrionali ed extra-embrionali. La morula \u00e8 ancora circondata dalla zona pellucida. Lo stadio successivo \u00e8 quello di blastocisti."}
{"id": "596360", "revid": "767487", "url": "https://it.wikipedia.org/wiki?curid=596360", "title": "Alpha Blondy", "text": "Canta principalmente in dioula, francese ed in inglese. Fa parte del gruppo Solar System e ha collaborato anche con il rinomato gruppo The Wailers.\nBiografia.\nPrimogenito di nove figli, Seydou Kon\u00e8 nacque a Dimbokro nel 1953. Seydou Kone fond\u00f2 gi\u00e0 da ragazzo il suo primo gruppo musicale: l'Atomic Vibration.\nDopo il suo trasferimento in Liberia cant\u00f2 prevalentemente in inglese. Nel 1976 si trasfer\u00ec negli Stati Uniti d'America dove studi\u00f2 economia e commercio ed inglese alla New Yorker Columbia University. Egli fece la sua prima esibizione a New York con il gruppo reggae Monyaka. Successivamente, alla fine degli anni settanta egli produsse con un giamaicano sei titoli, ma quest'ultimo scomparve con i suoi nastri e Seydou ebbe un esaurimento nervoso. Dopo il suo ritorno ad Abidjan nel 1981 venne internato dai suoi genitori in un istituto di igiene mentale per due anni.\nNel 1982 incise insieme ad alcuni musicisti del Ghana il suo primo album, \"Jah Glory\", grazie al quale vinse tre dischi d'oro.\nNel 1985 si esib\u00ec per la prima volta in Europa. La sua musica pu\u00f2 essere definita appartenente al genere Afro-Reggae, con evidenti influenze africane, europee e caraibiche. I suoi nuovi lavori si orientano verso un genere Roots-Reggae. L'album \"Jerusalem\" rappresenta una pietra miliare della sua carriera musicale, prodotto con il gruppo The Wailers da Tuff Gong (Bob Marleys Studios).\nAlpha Blondy canta i suoi testi in ebraico, inglese, francese, arabo e in alcuni dialetti dell'Africa Occidentale (come ad esempio il baol\u00e9 ed il dioula). Si distingue per il suo impegno religioso ed umanitario e promuove l'unit\u00e0 dei tre monoteismi: ebraismo, cristianesimo ed islam.\nDegno di nota \u00e8 che durante i suoi tour egli porta con s\u00e9 la stella di Davide, una Bibbia e il Corano."}
{"id": "596363", "revid": "77297380", "url": "https://it.wikipedia.org/wiki?curid=596363", "title": "Gioco del ponte", "text": ""}
{"id": "596364", "revid": "287204", "url": "https://it.wikipedia.org/wiki?curid=596364", "title": "Guanosintrifosfato", "text": "Il guanosintrifosfato o GTP \u00e8 un ribonucleotide trifosfato formato dalla guanina (una base azotata), dal ribosio (uno zucchero pentoso) e da tre gruppi fosfato.\nIn biochimica il GTP \u00e8 chiamato anche 9-\u03b2-D-ribofuranosilguanina-5'-trifosfato o, in maniera equivalente, 9-\u03b2-D-ribofuranosil-2-ammino-6-oxo-purina-5'-trifosfato.\nIl GTP \u00e8 un nucleotide incorporato nella catena di RNA durante la sua sintesi, ed utilizzato come fonte di energia per la sintesi proteica. \u00c8 coinvolto anche nella formazione dei cappucci dell'mRNA, nella formazione dei microtubuli e nel meccanismo di transduzione del segnale, dove viene convertito in GDP attraverso l'azione delle GTPasi, nonch\u00e9 nella sintesi di tetraidrobiopterina.\nTrasferimento di energia.\nIl guanosintrifosfato \u00e8 coinvolto nel trasferimento di energia dentro la cellula: per ogni ripetizione del ciclo di Krebs, infatti, viene generata una molecola di GTP, equivalente alla formazione di una molecola di ATP, poich\u00e9 il GTP viene subito convertito in ATP."}
{"id": "596368", "revid": "1543377", "url": "https://it.wikipedia.org/wiki?curid=596368", "title": "51/13 Singles Collection", "text": "51/13 Singles Collection \u00e8 una compilation del musicista Aphex Twin pubblicata dalla Sire Records nel 1996 solo in Australia e Giappone.\nEsiste solo il formato CD e raccoglie i brani degli EP \"On\", \"On Remixes\", \"Ventolin\", \"Ventolin Remixes\" e \"Donkey Rhubarb\"."}
{"id": "596369", "revid": "122824912", "url": "https://it.wikipedia.org/wiki?curid=596369", "title": "Nicol\u00f2 Sagredo", "text": "Se dal punto di vista internazionale, dopo la pace coi turchi del 1669, non accadde nulla, dal punto di vista interno la vita procedette tranquilla, tra feste e fasti.\nVita.\nFiglio di Zaccaria e Paola Foscari, la vita politica del Sagredo non fu mai notevole e venne inizialmente bloccata per colpa del padre che, colpevole di vilt\u00e0 dinanzi al nemico (Valeggio nel 1630), imped\u00ec ai figli e ai parenti di far carriera.\nLa vergogna gli imped\u00ec di raggiungere i vertici per\u00f2, durante la guerra di Candia, la morte di alcuni parenti in modo eroico ed i floridi guadagni famigliari gli permisero di ambire ad ambasciate e, col tempo, diventare procuratore.\nI cronisti lo mostrano come uomo mediocre, non un vero politico ma con alcune qualit\u00e0.\nDogato.\nAlla morte del vecchio Domenico II Contarini riusc\u00ec facilmente a farsi eleggere grazie alle sue amicizie influenti ed al fatto che, come si richiedeva all'epoca, non era una grande personalit\u00e0.\nLa gioia per l'ambita carica si pales\u00f2 con numerosi regali al popolo e con feste sfarzosissime che durarono ininterrottamente per tre settimane.\nLa festa dello sposalizio del mare del 1675 rimase famosa per lungo tempo per fasto e magnificenza.\nA causa di tutto questo sperpero di denaro in feste e lussuosi banchetti il Sagredo non fece altro che aggravare ulteriormente il bilancio dello Stato, che era in rosso dopo la guerra di Candia.\nMor\u00ec il 14 agosto 1676 dopo tre giorni di coma, e fu sepolto nella chiesa di San Francesco della Vigna."}
{"id": "596373", "revid": "599013", "url": "https://it.wikipedia.org/wiki?curid=596373", "title": "Gtp", "text": ""}
{"id": "596374", "revid": "1305772", "url": "https://it.wikipedia.org/wiki?curid=596374", "title": "Sherman", "text": ""}
{"id": "596379", "revid": "270833", "url": "https://it.wikipedia.org/wiki?curid=596379", "title": "Fascismo e questione ebraica", "text": "La posizione del fascismo sulla questione ebraica va diversificata tra prima dell'emanazione delle leggi razziali nel 1938 e dopo.\nI primi anni del '900.\nPer comprendere appieno questo rapporto occorre osservare innanzi tutto come nei primi anni del Novecento, in Italia, le comunit\u00e0 aderenti all'ebraismo fossero integrate in maniera soddisfacente nel tessuto della societ\u00e0. Al contempo, l'antisemitismo dichiarato era limitato a esigue parti del mondo cattolico.\nNel 1902 erano sei i senatori del Regno d'Italia di religione ebraica; saliranno a diciannove nel 1922.\nNel 1905, Alessandro Fortis \u00e8 il primo ebreo a diventare Presidente del Consiglio del Regno d'Italia. L'anno successivo tocca al barone Sidney Sonnino, figlio di padre ebreo e madre protestante (e protestante egli stesso); nel 1910, Luigi Luzzatti, ebreo, \u00e8 nominato primo ministro.\nL'apporto ebraico al primo conflitto mondiale fu consistente: l'Italia contava cinquanta generali ebrei e uno di questi, Emanuele Pugliese, risulter\u00e0 il pi\u00f9 decorato dell'esercito.\nIl primo fascismo e l'ebraismo.\nIl rapporto tra il mondo ebraico italiano e il fascismo, prima dell'emanazione delle leggi razziali nel 1938, fu generalmente buono e le posizioni degli esponenti delle comunit\u00e0 ebraiche italiane furono squisitamente politiche. Da un lato, gli ebrei italiani nel loro insieme non si opposero alla nascita o alla presa del potere del fascismo con maggior vigore degli altri italiani; dall'altro, numerosi intellettuali ed appartenenti alla minoritaria corrente sionista scelsero di non appoggiare il fascismo fin dal suo esordio, in quanto aderirvi implicava il sentirsi \"italiani di religione ebraica\" mentre il sionismo presupponeva una netta separazione del popolo ebraico dagli altri. Tuttavia, neanche la minoranza sionista della comunit\u00e0 ebraica italiana rifiut\u00f2 i rapporti con l'Italia fascista, in quanto durante tutti gli anni precedenti la cosiddetta \u00abpolitica della razza\u00bb l'Italia risultava essere uno dei Paesi europei pi\u00f9 liberali verso gli ebrei.\nDurante il primo dopoguerra, nel periodo dello squadrismo e degli attacchi al Partito Socialista Italiano (avvenuti fra il 1919 e il 1922) morirono diversi ebrei, tra cui Duilio Sinigaglia, Gino Bolaffi e Bruno Mondolfo, dichiarati \"martiri fascisti\". \nMussolini, nei suoi discorsi del tempo, generalmente espresse opinioni distanti dall'antisemitismo e tese a rassicurare gli ebrei italiani, seppur con alcune eccezioni. Per es il 4 giugno 1919, in un articolo intitolato \"I Complici\", pubblicato sul \"Popolo d'Italia\" aveva affermato:\nTerminando con la considerazione che il bolscevismo era \"difeso dalla plutocrazia internazionale\", e che la borghesia russa era \"guidata dagli ebrei\" (\"quindi\" \u2013 soggiungeva \u2013 \"proletari non illudetevi\"). Tuttavia nel 1920, sempre nelle colonne del \"Popolo d'Italia\", affermava:\n E nel 1923 venne ribadito che:\n (da un comunicato di propaganda fatto diffondere da Mussolini dopo l'incontro nel 1923 con il rabbino di Roma Angelo Sacerdoti)\nL'astuzia tattica, il trasformismo ed il metodo di manipolazione delle masse fu arma usata assai raramente con la capacit\u00e0 dello stesso Mussolini:\nFurono 230 gli ebrei che parteciparono alla marcia su Roma e ben 746 erano iscritti in parte ai Fasci Italiani di Combattimento ed in parte all'Associazione Nazionalista Italiana, che nel 1923 si fonder\u00e0 con il Partito Nazionale Fascista. Nel quinquennio che va da 1928 al 1933 sono 4.920 (circa il 10% della popolazione ebraica italiana totale) gli ebrei che decidono di iscriversi al partito fascista. Altre fonti menzionano che nel periodo immediatamente precedente alla promulgazione delle leggi razziali, vi fossero circa 10.000 iscritti a fronte di una popolazione di circa 50.000 persone.\nAldo Finzi, politico, per un certo tempo vicino a Gabriele D'Annunzio nell'Impresa di Fiume, divenne sottosegretario agli Interni del gabinetto diretto da Benito Mussolini e membro del Gran consiglio del fascismo (allontanato poi dal regime, aderir\u00e0 infine alla Resistenza italiana per morire alle Fosse Ardeatine). Dante Almansi ricopr\u00ec il ruolo di vice capo della polizia. Guido Jung veniva eletto ministro delle Finanze fra il 1932 al 1935, mentre a Maurizio Rav\u00e0 era affidato l'incarico di vice-governatore della Libia e governatore della Somalia, nonch\u00e9 quello di generale della Milizia fascista. Il trio di industriali Elio Jona, Giuseppe Toeplitz e Gino Olivetti fu tra i primi finanziatori di Mussolini. Un figlio di Giuseppe Toeplitz, Ludovico, fu direttore della Cines. Un esponente dell'industria e dell'editoria lombarda che ebbe un ruolo significativo nella fase costitutiva del fascismo fu Cesare Goldmann, uno dei cinque ebrei italiani che partecip\u00f2 al congresso fondativo dei Fasci italiani di combattimento. Era ebreo uno dei Generali del Genio Navale Umberto Pugliese, progettista delle navi della Classe Littorio e altre unit\u00e0 della Regia Marina, nonch\u00e9 inventore del sistema di protezione subacquea i Cilindri Pugliese. Mussolini annoverava fra gli amici e i frequentatori del suo \"entourage\" la rivoluzionaria ucraina e socialista Angelica Balabanoff, ma anche Cesare e Margherita Sarfatti, amante neppure troppo segreta del capo del fascismo e autrice fra l'altro della prima biografia del Duce, intitolata non a caso \"Dux\" e tradotta in molte lingue come strumento di propaganda del fascismo a livello mondiale.\nQuesta necessaria premessa, non vuole significare che l'ebraismo abbia aderito in toto, almeno in un primo momento, al fascismo, n\u00e9 che il fascismo cui aveva aderito fosse all'epoca razzista: il fascismo, movimento molto eterogeneo e nel quale la componente socialista rivoluzionaria era molto forte nel primo dopoguerra, era visto dall'ebraismo come il vero epigono del Risorgimento italiano, movimento che era stato il motore della consegna dei diritti civili agli ebrei italiani stessi (fino ad allora dotati di \"diritto al Comodato, non alla Propriet\u00e0\"). Si valuta che circa solo il dieci per cento degli ebrei si iscrisse al partito (in media con gli altri italiani di religione cattolica). Tuttavia, secondo lo storico Stanley G. Payne, il fascismo italiano fu il partito di estrema destra tra le due guerre con la maggior percentuale di ebrei nelle sue fila.\nMussolini doveva fare i conti anche con l'opposizione anche di molti ebrei democratici o socialisti e comunisti: il socialista Claudio Treves \u2013 che lo sfider\u00e0 a duello, ferendolo \u2013 si rammaricher\u00e0 in seguito \u00abdi non aver affondato la lama\u00bb. Il senatore Vittorio Polacco non manc\u00f2 di pronunciare un vibrante e coraggioso discorso di dissenso, che ebbe grossa risonanza nel paese; Eucardio Momigliano, sansepolcrista ebreo (vedi Sansepolcrismo), si stacc\u00f2 dal fascismo quasi subito, fondando l'Unione Democratica Antifascista; Pio Donati, deputato aggredito, percosso e costretto all'esilio, morir\u00e0 in solitudine nel 1927; diversi professori universitari si rifiutarono di giurare fedelt\u00e0 al regime (in tutta Italia vi furono dodici coraggiosi che osarono fare altrettanto, fra cui tre ebrei: Giorgio Errera, Giorgio Levi della Vida e Vito Volterra). Il presidente della Corte Suprema Lodovico Mortara rassegn\u00f2 le dimissioni pi\u00f9 o meno nel periodo in cui \u2013 maggio del 1925 \u2013 il \"Manifesto degli intellettuali fascisti\", redatto da Giovanni Gentile, veniva sottoscritto con la partecipazione di trentatr\u00e9 esponenti della cultura di religione ebraica.\nNel 1930, l'anno dopo la stipula dei Patti Lateranensi fu adottata la cosiddetta Legge Falco, che accorpava diverse comunit\u00e0 israelitiche italiane e creava l'Unione delle comunit\u00e0 ebraiche italiane, alla cui direzione veniva messo il rabbino capo di Roma. La nuova istituzione era giudicata favorevolmente dalla maggioranza degli stessi ebrei italiani, vedendo contrari quasi esclusivamente gli ebrei pi\u00f9 ortodossi (che la ritenevano un'ingerenza dello Stato nella loro vita religiosa) e coloro che erano gi\u00e0 apertamente antifascisti. Mussolini pens\u00f2 di cooptare il rabbino di Alessandria d'Egitto, David Prato, in modo da aumentare l'influenza dell'Italia fascista nel levante del Mar Mediterraneo.\nL'editore Hoepli nel 1932 pubblicava i \"Colloqui con Mussolini\", curati dal giornalista ebreo Emil Ludwig, in cui il Duce condannava il razzismo senza mezzi termini, affermando che l'antisemitismo non apparteneva alla cultura italiana:\nCon il termine \u201dbonifica\u201d, dopo la realizzazione di Littoria, il regime autorizz\u00f2 diverse azioni di governo.\nDall'800 la bonifica agraria aveva avuto una forte componente ebraica nell'intraprendenza dinastica di proprietari terrieri prevalentemente veneti come: Franchetti, Lattes, Rav\u00e0, Sullam, Treves de Bonfili; contribuendo nelle opere private e nei Consorzi.\nE prosegu\u00ec durante il fascismo attraverso la bonifica integrale, con Mos\u00e8 Tufaroli Luciano (che progett\u00f2 Borgo Appio e Borgo Domitio), mentre Concezio Petrucci aveva una moglie ebrea.\nI profughi ebrei tedeschi, dopo l'avvento del nazismo, vennero accolti senza alcun ostacolo (circa 2000 rimasero in Italia), a testimonianza che nel periodo storico in esame la questione ebraica era nella medesima situazione di qualunque altra comunit\u00e0, ovvero inquadrabile nei canoni della lotta di classe, prima, e della lotta politica, dopo. Dall'inizio delle persecuzioni in Germania e nell'Europa orientale, fino all'approvazione delle leggi razziali, pi\u00f9 di 120.000 profughi ebrei (circa il doppio di quelli residenti al tempo in Italia) furono fatti transitare da Trieste in direzione della Palestina (al tempo sottoposta al Mandato britannico) dove le varie anime del movimento sionista stavano cercando di imporre (in alcuni casi anche con la lotta armata e l'uso di attentati) la creazione di una nazione ebraica.\nInizio e affermazione dell'antisemitismo.\nNel 1933, dopo la progressiva affermazione registrata in Germania dal nazismo, su alcuni giornali fascisti apparvero i primi segni di un chiaro antisemitismo, con articoli che sostenevano la tesi secondo cui gli ebrei volevano conquistare il dominio del mondo. Nel 1934 Sion Segre Amar e Mario Levi, di Giustizia e Libert\u00e0, venivano arrestati dall'OVRA per propaganda antifascista. Levi riusc\u00ec a fuggire, mentre a finire nelle maglie del regime furono anche Leone Ginzburg, Carlo Mussa Ivaldi, Barbara Allason, Augusto Monti.\nPer alcuni anni la posizione ufficiale del regime continu\u00f2 nella sua ambiguit\u00e0 sulla questione ebraica, per esempio ospitando diversi esponenti del movimento sionista internazionale, probabilmente nella speranza di poter aumentare l'influenza italiana in Palestina, tramite un appoggio del movimento al di fuori dell'Italia. Nel 1934, per volere di Mussolini e su richiesta di Vladimir \u017dabotinskij venne iniziato a Civitavecchia il primo Corso per ufficiali di Marina ebrei, gettando cos\u00ec le basi della futura marina israeliana.\nContemporaneamente vi fu per\u00f2 l'inizio di una campagna antisemita che veniva portata avanti dai giornali controllati dal regime: Roberto Farinacci invit\u00f2 apertamente tutti gli ebrei italiani a scegliere tra sionismo e fascismo. Il banchiere ebreo torinese Ettore Ovazza fond\u00f2 il settimanale \"La nostra bandiera\" (da cui il nome di \"bandieristi\" attribuito agli ebrei sostenitori del fascismo), fedele agli \u00abideali\u00bb del regime, nel tentativo forse di sedare la marea antisemita che ormai stava salendo. Nel 1935 i \"bandieristi\" entrarono nel gruppo dirigente dell'Unione delle Comunit\u00e0, cercando di indirizzarne le posizioni e la politica in una forma esplicitamente filo-regime, senza tuttavia riuscire nell'operazione.\nLo stesso Mussolini prefer\u00ec appoggiare il tradizionale indirizzo politico dell'Unione rispetto a quello pi\u00f9 \"fascista\" dei \"bandieristi\". Il settimanale di Ovazza venne reso mensile, con lo scopo di diminuirne l'influenza. A Tripoli, due anni dopo, diversi appartenenti alla comunit\u00e0 ebraica vennero frustati perch\u00e9, in quanto commercianti, chiudevano i negozi nel giorno del sabato. Tutto questo, mentre Mussolini si autoproclamava \u00abprotettore dell'Islam\u00bb (\u00e8 nota la fotografia in cui viene ritratto con la spada dell'Islam in mano).\nNel medesimo periodo, Galeazzo Ciano ordinava che ai funzionari ebrei della Farnesina fosse vietato trattare con la Germania. Il periodo \u00e8 per\u00f2 ancora interlocutorio, in quanto Mussolini stesso tende a tenere i \u00abpiedi in due staffe\u00bb, in attesa dello sviluppo degli eventi. Il Governo italiano entr\u00f2 a causa della guerra in Africa orientale a contatto con i trentamila falascia abissini, comunit\u00e0 africana di religione ebraica vissuta per secoli in assoluto isolamento. Mussolini favor\u00ec questo gruppo tanto che i capi falasci\u00e0 prestarono giuramento di fedelt\u00e0. Anche in questo caso a far fede fu la politica del \u00abdoppio binario\u00bb: gli appartenenti alla comunit\u00e0 vennero messi in contatto con gli ebrei italiani ma, contemporaneamente, il regime inizi\u00f2 una legislazione di contenimento del \u00abmeticciato\u00bb, che si riveler\u00e0 poi apripista ai concetti della superiorit\u00e0 della \u00abrazza ariana\u00bb.\nIl sempre maggior avvicinamento di fascisti e nazisti fece comunque peggiorare la situazione, anche se ancora nel febbraio del 1938 Mussolini smentiva che esistesse una qualunque forma di antisemitismo in Italia. La pattuglia antiebraica presente nel fascismo accresceva la sua presenza. \"Regime Fascista\" pubblicava oramai sempre pi\u00f9 frequentemente articoli di impronta razzista a firma di Roberto Farinacci. \"Il Tevere\", \"Giornalissimo\", \"Quadrivio\", tutti giornali antisemiti, instaurarono il metodo della calunnia e dell'insulto sistematico e ripetitivo contro gli ebrei (da ricordare, in questo contesto, il libello \"Contra Judaeos\" di Telesio Interlandi).\nLe Leggi razziali del 1938.\nAdolf Hitler nel maggio del 1938 si rec\u00f2 in visita a Roma. Storici come Meir Michaelis e Renzo De Felice hanno voluto sottolineare che non sono pervenute prove di pressione diretta da parte tedesca nell'avvio della campagna razzista del fascismo italiano che part\u00ec ufficialmente il 15 luglio 1938, quando venne pubblicato il \"Manifesto della razza,\" firmato da noti professori. Galeazzo Ciano riporta nel suo diario per la giornata del 14 luglio 1938: \u00abIl Duce mi annuncia la pubblicazione da parte del \"Giornale d'Italia\" di uno statement sulle questioni della razza. Figura scritto da un gruppo di studiosi, sotto l'egida della Cultura Popolare. Mi dice che in realt\u00e0 l'ha quasi completamente redatto lui\u00bb. D'altra parte, sebbene non parli di influenze dirette, lo stesso De Felice esplicita come la crescente influenza della Germania Nazista sull'Italia, attorno al 1938 (durante la visita di maggio del F\u00fchrer a Roma), ed in particolare le preoccupazioni di Hitler per come Mussolini (che riteneva il \"Mein Kampf\" illeggibile in quanto \"malato di ideologie antisemite e fantasie omosessuali\") trascurasse il \"problema ebraico\", ebbe un peso determinante nella decisione dell'emanazione delle leggi razziali, anche nell'ottica di un'alleanza, in cui la sempre crescente preponderanza della Germania e le sue crescenti influenze in Italia rendevano obbligato un allineamento ideologico anche sotto il profilo razziale. A livello di opinione pubblica, continua De Felice, le leggi sarebbero state alquanto impopolari.\nQuanto sopra apparve il 15 luglio 1938 come articolo anonimo nella prima pagina del giornale citato sotto il titolo: \u00abIl Fascismo e i problemi della razza\u00bb. Nella sostanza, si precisava che \u00abla razza italiana \u00e8 prettamente ariana, e va difesa da contaminazioni\u00bb. Gli ebrei\u00a0\u2013 sempre stando al documento \u2013 \u00absono estranei e pericolosi per il popolo italiano\u00bb. Immediatamente l'ufficio demografico del Ministero dell'Interno diventa Direzione generale per la demografia e la Razza. Un censimento degli ebrei presenti in Italia al tempo li stima in 39.000 di cittadinanza italiana, a cui andavano ad aggiungersi 11.200 stranieri.\nL'ambasciatore italiano presso la Santa Sede inform\u00f2 Mussolini che le iniziative prese per la \"difesa della razza\" non avevano trovato forte opposizione, e che la preoccupazione del Vaticano sembrava derivare nei casi di ebrei convertiti o dalla circostanza di matrimoni con ebrei convertiti o meno. L'estate del 1938 venne solertemente utilizzata da tutta la stampa italiana legale per la pubblicazione di articoli diffamatori ed infamanti verso gli ebrei, in modo da preparare l'opinione pubblica. A settembre venne emanata la prima \"legge razziale\" secondo la quale tutti gli ebrei italiani venivano banditi della vita pubblica. Persino la frequentazione delle scuole pubbliche venne vietata ai giovani appartenenti a famiglie ebraiche.\n\u00abLa difesa della razza\u00bb diveniva l\u2019organo principale dell\u2019eugenica \u00abmendeliana\u00bb ereditarista (germanica, scandinava e nordamericana) della certificazione prematrimoniale e sterilizzazioni obbligatorie. Vi si opponeva il razzismo \u00abnazionalista\u00bb d\u2019eugenica \u00ablamarckiana\u00bb o ambientalista, continuazione del progetto avviato anni prima dal regime e pi\u00f9 ampio di \u00abbonifica\u00bb e aumento demografico nazionale. Contrapposizioni che convergevano per\u00f2 nella stessa razzizzazione ideologica di lotta, contro il meticciato e l\u2019\u00abebreo\u00bb.\nFra i fascisti manifest\u00f2 una certa prudente opposizione Italo Balbo. Secondo le ricostruzioni di diversi storici, il fascismo, durante il periodo immediatamente successivo all'emanazione delle leggi razziali, cerc\u00f2 comunque di distinguersi dal nazismo. Lo stesso Mussolini elabor\u00f2 lo slogan \"Discriminare e non perseguitare\" per indicare la prevista (o pubblicizzata come tale) filosofia che sarebbe stata adottata nell'applicazione delle leggi razziali e, in un discorso tenuto a Trieste nel settembre 1938, afferm\u00f2 esplicitamente che \"gli ebrei che hanno indiscutibili titoli di benemerenze militari e civili troveranno la giusta comprensione del Regime\". Pochi tra coloro che la legislazione razziale considerava ebrei ottennero la cosiddetta arianizzazione in quanto aderenti al fascismo: Jung e Ovazza ne vennero esclusi (il secondo fu fucilato dai nazisti con la famiglia). L'architetto Vittorio Ballio Morpurgo, autore di diversi progetti del regime a Roma come il recupero del Mausoleo di Augusto e la sede del PNF, fu invece dichiarato non ebreo, assumendo il cognome della madre.\nL'applicazione delle leggi e la diffusa propaganda anti-ebraica di quel periodo causarono comunque una crescente perdita di diritti da parte dei cittadini italiani di origine e/o religione ebraica, e crearono condizioni (come la diffusione di un generico sentimento antisemita nell'opinione pubblica) che facilitarono poi le azioni ben pi\u00f9 repressive messe in atto alcuni anni dopo dai nazi-fascisti durante la Repubblica Sociale Italiana. Sinteticamente vengono qui riportati i principali dati della persecuzioni causate dalle \"leggi razziali\" in vigore in Italia dal 1938 al 1943:\nIl governo fascista eman\u00f2 nel settembre 1938 un decreto legge che stabiliva il divieto \u00abagli stranieri ebrei di fissare stabile dimora nel Regno, in Libia e nei Possedimenti dell'Egeo\u00bb e l'espulsione, entro sei mesi dalla data di pubblicazione, di coloro vi risiedevano includendo quelli che avevano ottenuto la cittadinanza italiana dopo il 1\u00ba gennaio 1919.. \nIn questo contesto persecutorio si inser\u00ec il progetto di trasferire in Etiopia diverse migliaia di ebrei. Il progetto venne in seguito accantonato dal regime, con la seguente motivazione: \"Il generale atteggiamento dei circoli ebraici nei confronti dell'Italia non \u00e8 tale da rendere consigliabile al Governo italiano di ricevere in uno dei suoi territori un forte numero di emigranti europei\".\nNel febbraio 1940 Mussolini ordin\u00f2 che venisse organizzata l'espulsione degli ebrei italiani nei successivi dieci anni.\nPersecuzioni e resistenza ebraica nella RSI.\nDopo lo sbarco americano in Sicilia, il 10 luglio 1943, la rimozione di Mussolini, 25 luglio del 1943, il governo di Badoglio aveva appena iniziato ad allentare la morsa contro gli ebrei che arriv\u00f2 l'8 settembre e a causa del mancato coordinamento con gli Alleati, l'occupazione tedesca di Roma e di tutto il centro nord, che fece precipitare la situazione per le Comunit\u00e0 ebraiche, sottoposte ora al diretto volere tedesco. Dopo l'8 settembre 1943 i pochissimi ebrei del sud dell'Italia beneficiarono della abolizione delle leggi antiebraiche. Il governo Badoglio applic\u00f2 una norma dell'armistizio che li riguardava in maniera diretta:\nIl 24 novembre dello stesso anno il Consiglio dei ministri rendeva operativa la direttiva. Il centro-nord, occupato dalla Repubblica Sociale Italiana alleata dei nazisti, presentava una situazione assai grave per la gente ebraica (nel solo settembre 1943 i nazisti deportarono ventidue ebrei di Merano, uccidendo poi circa cinquanta ebrei sul Lago Maggiore), poich\u00e9 lo RSHA, organismo nazista che gestiva le direttive antiebraiche, riteneva che gli ebrei italiani sono divenuti \u00abimmediatamente assoggettabili alle misure in vigore per gli altri ebrei europei\u00bb.\nLa prima retata delle SS ebbe luogo a Trieste, il 9 ottobre 1943. In questa, e in un'altra retata successiva (19 gennaio 1944) vennero arrestati nella citt\u00e0 giuliana 710 ebrei. Pochi giorni pi\u00f9 tardi (16 ottobre 1943), un rastrellamento di grandi proporzioni fu effettuato presso il ghetto di Roma provocando l'arresto di 1.259 ebrei; due giorni dopo 1.023 vennero deportati ad Auschwitz (solo diciassette sopravvissero). Successivamente altre retate operate dai nazisti nella capitale portarono il numero totale degli ebrei romani scomparsi durante l'occupazione tedesca a 2.021. La Carta di Verona (novembre 1943) della appena sorta Repubblica Sociale Italiana risolse il problema dell'ebraismo d'Italia nel capitolo settimo: \u00abGli ebrei sono stranieri e parte di una nazione nemica\u00bb.\nOgni propriet\u00e0 ebraica nella Repubblica di Sal\u00f2 venne sequestrata ed assegnata alle vittime dei bombardamenti anglo-americani. Al momento della Liberazione i decreti di confisca erano approssimativamente ottomila: la RSI confisc\u00f2 alla gente ebraica beni fra immobili e preziosi del valore approssimativo di due miliardi di lire del tempo). Lo storico Renzo De Felice, riport\u00f2 testimonianze coeve di questo tenore:\nPer aggiungere, subito dopo:\nNel febbraio del 1944 il comando tedesco assunse possesso in via diretta del campo di Fossoli. Il direttore italiano del campo, dopo aver rassicurato che non avrebbe mai consegnato il campo ai nazisti, si ritir\u00f2 senza colpo ferire. Michele Sarfatti scrive che a Fossoli si ha \u00abla saldatura tra le politiche antiebraiche italiane e tedesca\u00bb. Gli ebrei del campo, vicino a Modena, vennero mandati nei campi dell'Europa orientale: Mussolini sapeva dall'inizio del 1943, dal rapporto segreto fornitogli da Galeazzo Ciano, che avvenivano deportazioni e uno sterminio di massa della gente ebraica in Germania.\nVa ricordato per verit\u00e0 storica che l'antisemitismo non attecch\u00ec granch\u00e9 fra la popolazione italiana, trovando per contro forte opposizione specialmente in certi gruppi intellettuali, nel proletariato e nei ceti a pi\u00f9 basso reddito. Sono moltissimi i casi registrati di ebrei e/o di ebrei aderenti a movimenti di sinistra tenuti nascosti durante i rastrellamenti. Una citt\u00e0 in cui questo fenomeno fu ragguardevole \u00e8 stata quella di Genova, mentre storicamente accertati sono i contributi dati in questo senso da molte personalit\u00e0 divenute poi figure storiche, come Palatucci e Perlasca, considerati una sorta di Oskar Schindler all'italiana.\n\u00abLe deportazione degli ebrei in Italia \u2013 scrive Liliana Picciotto Fargion nel \"Libro della Memoria\" \u2013 permette di avere dati aggiornati: gli ebrei arrestati e deportati nel nostro Paese furono 6.807; gli arrestati e morti in Italia 322; gli arrestati e scampati in Italia 451. Tolti quelli morti in Italia, gli uccisi nella Shoah sono 5.791, quindi circa il venti per cento degli ebrei italiani (secondo le cifre fornite dai rabbini-capo tale percentuale salirebbe per\u00f2 a circa il 43 per cento); di 950 persone mancano notizie attendibili per difficolt\u00e0 di classificazione.\u00bb\nNell'Italia settentrionale (controllata dai nazifascisti) erano presenti circa 43.000 ebrei: quelli deportati tra il 1943 e il 1945 saranno circa 7.500, di cui ne sopravviveranno solo 610. Ai morti deportati vanno poi aggiunti gli ebrei uccisi sul territorio nazionale, stimati tra i 200 e i 400. Altre centinaia troveranno rifugio in Svizzera e nel sud Italia. Rispetto agli altri paesi occupati o alleati della Germania la percentuale di ebrei sopravvissuta \u00e8 molto maggiore (pi\u00f9 dell'80%), probabilmente a causa del fatto che in Italia sia le leggi razziali prima, sia la persecuzione da parte dei nazisti dopo, ebbero inizio con diversi anni di ritardo."}
{"id": "596383", "revid": "363629", "url": "https://it.wikipedia.org/wiki?curid=596383", "title": "Fontanazzo", "text": "Fontanazzo \u00e8 un termine usato in idrologia per indicare una sorgente che si forma per infiltrazione d'acqua sul lato esterno di un argine durante la piena di un fiume, in particolare nel caso in cui l'alveo del fiume si trovi in posizione rilevata rispetto alla pianura alluvionale circostante.\nCause e contenimento.\nI fontanazzi mettono a rischio la stabilit\u00e0 degli argini lungo i corsi d'acqua in quanto favoriscono una rapida erosione del terreno costituente e sottostante l'argine stesso. I fontanazzi sono combattuti mediante la posa di sacchi di sabbia attorno al foro in modo da formare una coronella.\nUna delle cause pi\u00f9 frequenti di formazione dei fontanazzi trova origine nell'attivit\u00e0 di scavo svolta da alcuni animali quali, ad esempio, la nutria, la volpe e il tasso. Questi mammiferi costruiscono le loro tane preferibilmente in prossimit\u00e0 dei corsi d'acqua e, in particolare la nutria, scava profondi cunicoli all'interno dell'argine che possono attraversarlo per tutta la sua larghezza. In quest'ultimo caso, diventa spesso necessario l'intervento immediato di chiusura delle gallerie allo scopo di ripristinare la sicurezza idraulica del corso d'acqua, con ingenti costi per la collettivit\u00e0 che possono indicativamente raggiungere anche i 10.000 euro (2008) per la sistemazione completa di una singola tana di nutria."}
{"id": "596393", "revid": "339392", "url": "https://it.wikipedia.org/wiki?curid=596393", "title": "Media di Mai-Otome", "text": ""}
{"id": "596398", "revid": "1522738", "url": "https://it.wikipedia.org/wiki?curid=596398", "title": "Eragon (personaggio)", "text": ""}
{"id": "596399", "revid": "547992", "url": "https://it.wikipedia.org/wiki?curid=596399", "title": "Antonello Fassari", "text": "Biografia.\nFiglio di Osvaldo Fassari, avvocato penalista, e di Adriana Gambardella, si \u00e8 diplomato all'Accademia d'arte drammatica \"Silvio d'Amico\" nel 1975; in seguito ha frequentato un seminario diretto da Luca Ronconi. Parallelamente alla sua attivit\u00e0 teatrale ha affiancato quella televisiva e radiofonica con partecipazioni a sceneggiati e variet\u00e0 tra cui: \"Avanzi\", \"Anni '50\", \"Al di l\u00e0 delle frontiere\" e \"I Cesaroni\". Nel 1984 incide una canzone rap dal titolo \"Romadinotte\", di cui scrive il testo, con base elaborata da Lele Marchitelli, Danilo Rea e Pasquale Minieri. Per la radio lavora allo sceneggiato \"I tre moschettieri\".\nNel luglio 2004 ha messo in scena e interpretato una versione teatrale de\" La ricotta\" di Pier Paolo Pasolini al festival di Todi. Si \u00e8 cimentato anche come regista cinematografico con il film \"Il segreto del giaguaro\" (2000), interpretato da Piotta. Nel 1995 \u00e8 presente nel film \"Selvaggi\" e 10 anni dopo interpreta nel film \"Romanzo criminale\" il personaggio di Ciro Buffoni. Dal 2006 \u00e8 tra i protagonisti nella famosa fiction di Canale 5 \"I Cesaroni\" nel ruolo dell'oste Cesare, che insieme a Claudio Amendola e Max Tortora ha riscosso un ottimo successo di pubblico.\nNel 2011 partecipa al film \"Box Office 3D - Il film dei film\" di e con Ezio Greggio, mentre nel 2014 recita nel film \"La mossa del pinguino\" diretto da Claudio Amendola. Nel 2015 partecipa al film \"Suburra\" e registra anche la miniserie tv \"Luisa Spagnoli\", dedicata alla vita dell'inventrice della \"Perugina\", dove recita al fianco di Luisa Ranieri, la miniserie va in onda su Rai 1 a febbraio 2016. Partecipa anche al film \"Assolo\" di e con Laura Morante.\nNoto tifoso romanista, nel gennaio 2020 vince un riconoscimento speciale nell\u2019ambito della 13\u00aa edizione del Premio Sette Colli Romanisti.\nVita privata.\nDal 1982 al 2005 \u00e8 stato sposato con Maria Fano, da cui ha avuto una figlia di nome Flaminia, nata nel 1989. "}
{"id": "596402", "revid": "125411322", "url": "https://it.wikipedia.org/wiki?curid=596402", "title": "Paolo Guzzanti", "text": "Eletto nella XVI legislatura deputato del Popolo delle Libert\u00e0, in precedenza era stato senatore e aveva fatto parte del Partito Socialista Italiano, del Patto Segni e di Forza Italia. Nel 2009 lascia questo partito e passa all'opposizione. Quindi aderisce al Partito Liberale Italiano, che successivamente lascia in favore del Polo della Nazione. Il 17 febbraio 2011 annuncia il suo ingresso nel gruppo parlamentare di Iniziativa Responsabile in qualit\u00e0 di \"indipendente liberale\". Il 22 maggio 2012 aderisce al gruppo Iniziativa Liberale, sino alla fine della XVI legislatura, per ricandidarsi alle elezioni europee del 2014 nuovamente in Forza Italia, nonostante le aspre critiche espresse a Silvio Berlusconi negli anni della rottura con il PdL.\nBiografia.\n\u00c8 nipote di Elio Guzzanti e padre dei comici Sabina, Corrado e Caterina, avuti dalla prima moglie Germana Antonucci. Dalla seconda moglie, la statunitense Gill Falcigno (insegnante d'inglese di origini italoamericane, irlandesi e svedesi, da cui ha divorziato), ha avuto Liv Liberty, Lars Lincoln e Liam Lexington.\nCarriera giornalistica.\nHa scritto per \"L'Automobile\", l\"'Avanti!\", \"la Repubblica,\" \"la Stampa e di\" recente \u00e8 stato vicedirettore de \"Il Giornale\". Ha condotto le trasmissioni televisive \"Chi l'ha visto?\", \"Fai la TV\" e \"Bar Condicio\". \u00c8 attualmente editorialista per \"Il Giornale\" ed \"Il Riformista\".\n\u00c8 membro della Fondazione Italia USA.\nCarriera politica.\nSenatore di Forza Italia.\nEletto al Senato nel Collegio di Brescia, ha presieduto dal 2002 al 2006 la commissione parlamentare d'inchiesta sul Dossier Mitrokhin che ha indagato sull'attivit\u00e0 del KGB in Italia fino al 1984. A causa della segnalazione di possibili attentati alla sua persona in relazione alla sua attivit\u00e0 di presidente della commissione Mitrokhin \u00e8 stato sotto scorta armata dal 2003 al 2008, anno in cui ritenendola inutile, gli viene definitivamente tolta; Guzzanti si oppose a questa decisione dicendo di aver ricevuto \"continue e numerose minacce di morte\".\nDeputato del Popolo della Libert\u00e0.\nAttraverso il suo blog, il 9 febbraio 2008 Paolo Guzzanti annuncia che quello che lui definisce \"il laboratorio politico-culturale \"Rivoluzione Italiana\"\" confluisce nella federazione del Popolo della Libert\u00e0.\nL'uscita dal PdL e il passaggio all'opposizione.\nNonostante l'avesse elogiata pubblicamente su \"Panorama\", in seguito polemizza pi\u00f9 volte con la deputata Mara Carfagna, Ministro per le pari opportunit\u00e0, e sulla ragione per cui secondo Guzzanti le sarebbe stato assegnato l'incarico ministeriale, scatenando cos\u00ec la querela da parte del ministro in qualit\u00e0 di persona offesa.\nGuzzanti pone sotto accusa anche alcuni comportamenti di Silvio Berlusconi e nell'ottobre 2008, attraverso il suo sito internet, lo critica: \"Berlusconi ha superato se stesso paragonando il presidente georgiano Saaka\u0161vili a Saddam Hussein. Ho vomitato. Ieri sera ho ascoltato da Berlusconi parole terribili e inaccettabili che non avrei mai voluto ascoltare\".\nCritico sulla politica filo-russa perseguita dal Governo Berlusconi, il 2 febbraio 2009 lascia il partito di Forza Italia e il suo gruppo parlamentare per poi aderire al Partito Liberale Italiano e al gruppo misto della Camera.\nIn seguito pubblica opere critiche nei confronti di Berlusconi, tra cui \"Guzzanti vs Berlusconi\" (dicembre 2009) e \"Mignottocrazia. La sera andavamo a ministre\" (2011). Il 5\u00ba Congresso nazionale del PLI, il 21 febbraio 2009, lo elegge Vicesegretario Nazionale. Il 21 ottobre 2010, per\u00f2, abbandona il Partito Liberale Italiano per aderire al gruppo del Polo della Nazione.\nIl ritorno in maggioranza e la candidatura alle Elezioni europee del 2014.\nIl 17 febbraio 2011 annuncia il suo ingresso nel gruppo di Iniziativa Responsabile come \"indipendente liberale\". Il gruppo sostiene alla Camera dei deputati il Governo Berlusconi. Il 17 maggio 2012 abbandona, insieme al collega Maurizio Grassano, il gruppo dei \"Responsabili\" per aderire al gruppo Misto, dove rester\u00e0 fino al 22 maggio 2012.\nIn seguito aderisce al gruppo parlamentare \"Iniziativa Liberale\" fino alla fine della legislatura il 14 marzo 2013, per tornare di nuovo in Forza Italia nel 2014. Alle Elezioni europee del 2014, candidato per Forza Italia nella Circoscrizione Centro, non viene tuttavia eletto, raccogliendo soltanto 6.792 preferenze.\nNell'aprile 2016, candidandosi come capolista di \"Rete Liberale\", sostiene Guido Bertolaso come candidato sindaco di Roma confluendo poi sul candidato Alfio Marchini.\nSoggetto ad intercettazioni.\nIl 1\u00ba dicembre 2006 sono state riportate dai giornali alcune intercettazioni con un consulente della Commissione Mitrokhin, Mario Scaramella, con l'obiettivo, secondo quanto dichiarato da alcuni giornali, di screditare pubblicamente l'allora candidato alla carica di Presidente del Consiglio dei ministri Romano Prodi. Nelle intercettazioni, Scaramella, successivamente arrestato per calunnia nei confronti dell'ex capitano del KGB Alexander Talik, che viveva illegalmente in Italia, riferisce che fonti russe vicine al KGB avrebbero indicato Prodi come l'uomo di fiducia del KGB in Italia.\nSempre secondo quanto emerge da tali intercettazioni, Scaramella avrebbe cercato prove di finanziamenti a Prodi da Mosca attraverso la Cassa di Risparmio e, da qui, a Nomisma. Le dichiarazioni su Prodi da lui registrate di Litvinenko, avrebbero potuto essere utilizzate nella campagna elettorale del 2006, ma non vennero mai utilizzate. Furono rese note al pubblico solo in seguito all'intervento dell'eurodeputato inglese Gerald Batten al parlamento europeo.\nDopo la pubblicazione delle intercettazioni telefoniche, Paolo Guzzanti \u00e8 stato al centro di una grossa polemica politica riguardante il ruolo da lui ricoperto. In un'inchiesta si analizzano le credenziali del consulente di Guzzanti, Mario Scaramella, sia come esperto di problemi ambientali, sia come analista di intelligence. Il 22 gennaio 2008 la Giunta delle elezioni e delle immunit\u00e0 parlamentari del Senato ha respinto la richiesta dell'uso di intercettazioni telefoniche del senatore Paolo Guzzanti."}
{"id": "596403", "revid": "810736", "url": "https://it.wikipedia.org/wiki?curid=596403", "title": "Cmp", "text": ""}
{"id": "596404", "revid": "486946", "url": "https://it.wikipedia.org/wiki?curid=596404", "title": "Grande dorsale", "text": ""}
{"id": "596405", "revid": "486946", "url": "https://it.wikipedia.org/wiki?curid=596405", "title": "AS Ostiamare", "text": ""}
{"id": "596406", "revid": "123594532", "url": "https://it.wikipedia.org/wiki?curid=596406", "title": "Robert &quot;Noise&quot; Hood", "text": "Cre\u00f2, assieme a Mad Mike Banks e Jeff Mills, l\"'Underground Resistence\", un'etichetta discografica, progetto musicale, manifesto ideologico e in seguito canale di distribuzione della seconda ondata della \"Detroit techno\". Quando l'esperienza dell'UR fin\u00ec nel 1992, Mills e Hood, concordi che il futuro della techno avrebbe dovuto essere \"minimale e ipnotico, elettronico ed essenziale\", intrapresero carriere da solisti. Hood cre\u00f2 il secondo volume di \"Waveform Transmission\" (Tresor Records) a nome \"The Vision\", l'album \"Internal Empire\", considerato il suo migliore.\nNel 1994 fond\u00f2 la \"M-Plant\", etichetta discografica con cui pubblic\u00f2 principalmente suoi lavori dando seguito alla sua idea di musica \"techno\" minimale. Tra i singoli prodotti: \"Music Data\" e \"Moveable Parts\". \nNel 2002 pubblic\u00f2 \"Point Blank\" su Peacefrog e nel 2003 \"Molecule\" sotto il nome Monobox.\nHood \u00e8 conosciuto anche con numerosi pseudonimi: \"The Vision\", \"Monobox\", \"Missing Channel\", \"Inner Sanctum\", Floorplan, \"Mathematic Assassin\" e \"Dr. Kevorkian\"."}
{"id": "596413", "revid": "125624928", "url": "https://it.wikipedia.org/wiki?curid=596413", "title": "Alex Infascelli", "text": "Carriera.\n\u00c8 figlio del produttore e regista Roberto Infascelli. Musicista in varie band romane, si trasferisce a Los Angeles nel 1988. Dopo due anni di militanza in molte band della citt\u00e0, durante i quali si mantiene facendo i mestieri pi\u00f9 diversi, gli viene offerto un lavoro come runner per la Propaganda Films (famosa per la produzione di \"I segreti di Twin Peaks\"). In pochi mesi si guadagna la simpatia e il rispetto di produttori e registi della compagnia e inizia a lavorare prima nel reparto scenografia e poi come aiuto regista in numerosi videoclip.\nTra le produzioni nelle quali \u00e8 coinvolto ci sono \"Live at the Paramount\" dei Nirvana, \"Cream\" e \"Diamonds and pearls\" di Prince, \"Domino\" dei Kiss, \"Black or White\" di Michael Jackson e \"Alive\" dei Pearl Jam. Proprio alla vigilia del suo debutto come regista per la Propaganda, Infascelli torna in Italia e conosce Frankie hi-nrg mc; tra i due nasce un sodalizio che coincide con il suo debutto alla regia e che lo porta a dirigere molti videoclip per il rapper e per artisti italiani e stranieri, tra i quali Daniele Silvestri, Almamegretta (\"Sole\"), Tiromancino e Luca Carboni, per il quale dirige il video di \"Inno nazionale\". Nel 1996 Bernardo Bertolucci gli affida la regia del video di \"Alice\", brano dei Cocteau Twins incluso nella colonna sonora di \"Io ballo da sola\".\nLa sua carriera di regista cinematografico comincia nel 1994 con la partecipazione al film ad episodi \"De Generazione\", dirigendo l'episodio intitolato \"Vuoto a rendere\". Nel 1996 dirige \"Se son rose pungeranno\", episodio contenuto nel film \"Esercizi di stile\", presentato anche al Festival di Venezia. Nel 1997 opziona personalmente i diritti di un piccolo libro sconosciuto di Carlo Lucarelli, \"Almost Blue\", e nel 2000 dirige Lorenza Indovina nel film tratto dal romanzo: questo lavoro gli vale il Ciak d'oro, il David di Donatello e il Nastro d'argento come miglior regista esordiente e l'arrivo tra i finalisti all'Hollywood Film Festival.\nNel 2003 dirige il thriller \"Il siero della vanit\u00e0\" con Margherita Buy e Valerio Mastandrea. Nel 2006 dirige \"H2Odio\", che viene distribuito nelle edicole in allegato a un quotidiano. Nel settembre 2006 debutta come vee-jay nella conduzione del programma \"\" su MTV. Nel 2008 dirige per FOX Crime la serie \"Donne assassine\", che gli vale il premio di migliore regia al Roma Fiction Fest, mentre nel 2009 dirige Fabrizio Bentivoglio nella miniserie \"Nel nome del male\", per Sky.\nA ottobre 2015 ha presentato alla Festa Del Cinema di Roma il documentario \"S Is for Stanley - Trent'anni dietro al volante per Stanley Kubrick\", che narra le vicende di Emilio D'Alessandro, autista e collaboratore di Stanley Kubrick per 30 anni. Il documentario vince il David di Donatello come miglior documentario del 2016 ed entra nella cinquina degli EFA Awards, gli Oscar europei. Nel 2021 vince lo stesso premio per il documentario \"Mi chiamo Francesco Totti\"."}
{"id": "596414", "revid": "124656458", "url": "https://it.wikipedia.org/wiki?curid=596414", "title": "Recuperante", "text": "Il recuperante \u00e8 colui che, in particolare dopo le grandi guerre mondiali, si recava nei luoghi dove erano imperversati i combattimenti, specie di trincea, e recuperava i residuati bellici per rivenderli come rottami pregiati o come esplosivi. Successivamente l'attivit\u00e0 \u00e8 divenuta prevalentemente di carattere storico e di ricerca.\nDescrizione.\nPer le popolazioni locali dell'immediato dopoguerra (prima e seconda guerra mondiale), si trattava prevalentemente di un'attivit\u00e0 supplementare per integrare gli scarni guadagni mensili, per altri divenne invece il lavoro principale. Si trattava anche di un'attivit\u00e0 pericolosa in quanto era frequente incappare in materiale inesploso: quindi i recuperanti iniziarono anche a brillare gli esplosivi in modo artigianale.\nLe diverse generazioni di recuperanti che si sono succedute erano animate inizialmente dallo spirito di sussistenza-sopravvivenza (1919-1950), mentre in seguito le motivazioni sono divenute storico-sociali.\nA partire dagli anni 1970 e nell'epoca contemporanea, il recuperante \u00e8 gradualmente divenuto figura che agisce essenzialmente per due ragioni:\nDurante queste ricerche avviene che vengano ritrovati i resti di militari a cui pu\u00f2 essere data una identit\u00e0 e una tumulazione.\nIn alcuni luoghi, come la regione Veneto, l'attivit\u00e0 del recuperante \u00e8 regolamentata e per svolgerla \u00e8 necessario ottenere un'autorizzazione, comunemente chiamata patentino."}
{"id": "596417", "revid": "1632387", "url": "https://it.wikipedia.org/wiki?curid=596417", "title": "M\u00e9garon", "text": "Il megaron (da \u03bc\u03ad\u03b3\u03b1\u03c1\u03bf\u03bd, voce neutra pregnante del vocabolario greco ma di probabile derivazione semitica) designa l'unit\u00e0 architettonica che funge da fulcro della realt\u00e0 palaziale minoica e soprattutto micenea.\nIl megaron miceneo era strutturato in tre parti: un vestibolo con due colonne lignee su basi di pietra, un successivo atrio, da cui si accedeva tramite tre porte, in fondo al quale un'apertura singola permetteva di accedere alla sala vera e propria, il m\u00e9garon, con un focolare rotondo al centro circondato da quattro colonne che sorreggevano la copertura.\nI poemi omerici offrono un'incredibile gamma di testimonianze relative alla disposizione ed agli impieghi di questa fondamentale sala, come per esempio le descrizioni dell'accoglienza di Odisseo da parte dei Feaci ed il canto dell'aedo Demodoco (\"Odissea\", libri VI-VIII) o quelle relative al palazzo di Itaca, al canto di Femio e alla strage dei pretendenti (Od. XVII-XXII), ambientata nel megaron.\nM\u00e9garon \u00e8 anche il nome della \"casa\" micenea, formata da un'unica grande stanza con al centro un grande focolare e tutt'attorno un mobilio molto grezzo ed essenziale (tavolo, sgabelli e letti)."}
{"id": "596421", "revid": "599013", "url": "https://it.wikipedia.org/wiki?curid=596421", "title": "Arya", "text": ""}
{"id": "596422", "revid": "339392", "url": "https://it.wikipedia.org/wiki?curid=596422", "title": "Jonin del Villaggio della Foglia", "text": ""}
{"id": "596425", "revid": "339392", "url": "https://it.wikipedia.org/wiki?curid=596425", "title": "Leonardo Giovanni da Cutro", "text": ""}
{"id": "596431", "revid": "212348", "url": "https://it.wikipedia.org/wiki?curid=596431", "title": "Raccordo Autostradale R07", "text": ""}
{"id": "596432", "revid": "31886", "url": "https://it.wikipedia.org/wiki?curid=596432", "title": "Ponte di Galata", "text": "Il ponte di Galata (in turco Galata K\u00f6pr\u00fcs\u00fc), a Istanbul, \u00e8 un ponte per il traffico automobilistico, i mezzi pubblici e i pedoni e congiunge la parte antica della citt\u00e0 con quella moderna, a cavallo del Corno d'Oro.\nStoria.\nIl primo ponte di Galata era di legno (\"pons sublicius\") ed \u00e8 espressamente citato dalla \"Notitia Urbis Constantinopolitanae\", un catalogo regionario del V secolo. Esso collegava la citt\u00e0 con il sobborgo di \"Sykae\", il quale nel V secolo rappresentava la XIII regione della citt\u00e0. Questo ponte non deve essere confuso con quello costruito da Giustiniano nel VI secolo, il quale si trovava in fondo al Corno d'Oro. Il ponte in legno \u00e8 il primo degli 11 ponti di Galata che furono costruiti durante l'impero bizantino. D'altra parte, il viaggiatore arabo Ibn Battuta, che visit\u00f2 la citt\u00e0 nel 1332, afferma che nessun ponte permetteva di traversare il Corno d'Oro. Durante l'Assedio del 1453, un ponte di barche fu usato da Mehmet II per trasferire le proprie truppe dall'Asia all'attacco di Costantinopoli nel 1453.\nI progetti di Leonardo e Michelangelo.\nIl sultano Bayezid II nel 1502-1503 chiese a Leonardo da Vinci di progettare, tra la Punta del Serraglio e Pera, un ponte che avrebbe dovuto utilizzare principi geometrici e architettonici ben noti: l'arco centinato, la curva parabolica e la chiave di volta. Il risultato avrebbe dovuto essere un ponte ad unica campata lungo circa 220 metri e largo 24. Il sultano tuttavia non approv\u00f2 il progetto, che rimase nell'archivio del Topkapi dove \u00e8 stato rintracciato qualche decennio fa, e recentemente riesumato dal primo ministro turco Erdo\u011fan.\nQualche tempo dopo il sultano invit\u00f2 a Istanbul Michelangelo, per avere un nuovo progetto. L'artista non and\u00f2, ma invi\u00f2 al sultano un suo disegno, che rimase per\u00f2 inutilizzato.\nIl traffico tra le due sponde del Corno d'oro continu\u00f2 cos\u00ec a svolgersi esclusivamente a mezzo di imbarcazioni di tutte le specie e dimensioni fino all'inizio dell'1800, quando fu aperto nel 1836, per volont\u00e0 di Mahmud II, un ponte di barche denominato \"Hayratiye\" (che vuol dire \"Ben fatto\"), lungo tra 500 e 540 metri, che collegava Azapkapi et Unkapani.\nIl primo ponte, Cisr-i Cedid.\nIl primo ponte di Galata costruito nella posizione attuale, all'ingresso del Corno d'Oro, fu voluto nel 1845 dalla \"Valide Sultan\" Bezmi\u00e2lem, madre del sultano Abd\u00fclmecid I. Il nome \"Cisr-i Cedid\" significa \"Ponte nuovo\", e doveva distinguerlo dal \"Cisr-i Atik\", il \"Ponte vecchio\", costruito pi\u00f9 su. Il passaggio rimase gratuito per i primi 3 giorni, dopodich\u00e9 fu assoggettato a pedaggio. Il pedaggio, raccolto da funzionari in uniforme bianca ai due capi del ponte, rest\u00f2 in vigore fino al 1930, era gratuito per militari, uomini di legge, clero e pompieri in servizio, ed era differenziato per gli altri utenti.\nIl secondo ponte del 1863.\nMeno di vent'anni dopo, in previsione della visita a Istanbul di Napoleone III e nel quadro dei suoi progetti di modernizzazione della Turchia, il sultano Abdul Aziz fece costruire un nuovo ponte, di legno, in sostituzione del precedente.\nIl terzo ponte del 1875.\nErano gli anni in cui l'Impero ottomano si apriva all'occidente, importandone capitali, prodotti, tecnologie, modelli organizzativi e anche modelli culturali. Si progettava in questo clima il terzo ponte di Galata, affidandone la realizzazione alla societ\u00e0 francese \"Forges et Chantiers de la M\u00e9diterran\u00e9e\" di La Seyne-sur-Mer. Il progetto fu per\u00f2 interrotto dalla guerra franco-prussiana, e riassegnato nel 1872 per 105.000 lire turche oro ad un'impresa britannica, che lo complet\u00f2 nel 1875. Era lungo 480 metri, largo 14, e poggiava su 24 pontoni. Rest\u00f2 in uso fino al 1912, quando fu spostato indietro, in sostituzione del vecchio \"Cisr-i Atik\".\nIl quarto ponte del 1912.\nIl quarto ponte era anche il segno di come fossero cambiate - dai tempi della costruzione del precedente - le influenze straniere presso la Sublime Porta: risultato della crescente influenza tedesca (che fra l'altro coinvolse l'Impero ottomano nell'alleanza degli Imperi centrali) fu infatti anche il quarto ponte di Galata, costruito nel 1912 da un'impresa tedesca. Era a struttura metallica, lungo 426 metri e largo 25.\nIl ponte si caratterizzava per una sorta di doppia vita: sopra, il piano stradale, costantemente affollato di umani e animali, e di tutti i veicoli possibili, dal tram alle automobili ai carrettini a mano; sotto, piccoli caff\u00e8 e localetti di pesce. Rest\u00f2 in uso fino al 1992, quando fu gravemente danneggiato da un incendio, nato presumibilmente in qualcuno dei locali, e rimosso per fare spazio al nuovo.\nIl ponte attuale.\nIl quinto ponte di Galata, l'attuale, \u00e8 stato costruito da un'impresa turca e completato nel 1994. \u00c8 un ponte sollevabile, lungo 490 metri, a tre corsie per senso di marcia per i veicoli (quelle centrali sono occupate dal tram) pi\u00f9 due ampi marciapiedi per i pedoni. Sotto il piano stradale \u00e8 stato ricostruito su entrambi i lati un passaggio pedonale, come nel precedente, fiancheggiato da ristoranti e aperto dal 2003. Quest'ultimo \u00e8 interrotto al centro del ponte per permettere il passaggio sotto di questo dei traghetti da e per il Corno d'Oro.\nCultura.\nIl ponte di Galata \u00e8 un legame simbolico tra l'Istanbul ottomana storica - il luogo delle mura, dei palazzi imperiali, delle moschee storiche, dei quartieri antichi, delle identit\u00e0 etniche e delle istituzioni religiose e laiche dell'impero - e la citt\u00e0 che era degli stranieri (il distretto di Beyo\u011flu con le sue ambasciate, i negozi, l'edilizia ottocentesca, le chiese cristiane). Anche oggi che la Citt\u00e0 \u00e8 enormemente cresciuta, passare il ponte consente ancora di percepire concretamente la multiculturalit\u00e0 profonda di quella che fu la capitale di 3 grandi imperi."}
{"id": "596434", "revid": "122580274", "url": "https://it.wikipedia.org/wiki?curid=596434", "title": "Ostinato", "text": "L'ostinato \u00e8 un breve disegno musicale (un motivo, un inciso, un disegno d'accompagnamento) ripetuto ad oltranza senza modificarne altezza e ritmo.\nIl pi\u00f9 delle volte si colloca al basso, definito appunto basso ostinato.\nL'ostinato crea un effetto di staticit\u00e0 e insieme di stacco rispetto alle altre parti, in particolare alla melodia.\nMolto frequente nella musica etnica, anche solo come ostinato ritmico, e, specie in alcune epoche, nella musica colta (si pensi alla diffusione della \"Follia di Spagna\" a partire dal XV secolo, sulle cui variazioni si sono cimentati moltissimi compositori sino a fine Settecento). L'uso del basso ostinato, poi, ritorna frequente a partire dalla seconda parte del XIX secolo, soprattutto per opera dei compositori delle scuole nazionali, maggiormente legati alle tradizioni folkloriche.\nQualcosa di simile esiste nell'ambito della \"popular music\", con particolare rilevanza in ambito rock, ed \u00e8 denominato \"riff\"."}
{"id": "596435", "revid": "298055", "url": "https://it.wikipedia.org/wiki?curid=596435", "title": "Saphira", "text": ""}
{"id": "596437", "revid": "767487", "url": "https://it.wikipedia.org/wiki?curid=596437", "title": "John Stanier", "text": "Biografia.\nDopo essersi trasferito in Florida, studia percussioni per orchestra alla University of South Florida, ma non prese mai lezioni per suonare la classica batteria. Tra le sue influenze cita Neil Peart dei Rush, John Bonham, Billy Cobham, Bill Bruford, Terry Bozzio, Carl Palmer e Larry White. Il modo di suonare di Stanier viene citato come influenza sui batteristi degli anni novanta. In Florida suona con molti gruppi della locale scena hardcore, fino a che nel 1989 viene chiamato da Page Hamilton a formare gli Helmet, con i quali suoner\u00e0 per circa dieci anni (dal 1989 al 1998), e con i quali incider\u00e0 quattro album (\"Strap It On\", \"Meantime\", \"Betty\" e \"Aftertaste\").\nLa separazione dagli Helmet del 1998 fu piuttosto dura per lui, e non volle parlare per lungo tempo dei motivi della separazione. Si prese quindi un po' di tempo per dedicarsi ad altre attivit\u00e0, prima di cercare un altro gruppo con cui suonare. Essendo un accanito fan dell'Hip hop, fece per circa un anno e mezzo il DJ. La sua inattivit\u00e0 era dovuta anche alla rottura di un polso. Dall'anno 2000 inizi\u00f2 a collaborare con vari gruppi, tra i quali i Pitchshifter per il loro album \"Deviant\". Attualmente fa parte di ben tre gruppi: The Mark of Cain, Tomahawk e Battles. Ha anche partecipato alla realizzazione dell'omonimo album di debutto della bassista Melissa Auf der Maur (ex-Hole e Smashing Pumpkins) del 2004."}
{"id": "596439", "revid": "298055", "url": "https://it.wikipedia.org/wiki?curid=596439", "title": "Brom (Ciclo dell'Eredit\u00e0)", "text": ""}
{"id": "596448", "revid": "298055", "url": "https://it.wikipedia.org/wiki?curid=596448", "title": "Murtagh", "text": ""}
{"id": "596450", "revid": "275619", "url": "https://it.wikipedia.org/wiki?curid=596450", "title": "Shizune", "text": ""}
{"id": "596458", "revid": "79457", "url": "https://it.wikipedia.org/wiki?curid=596458", "title": "Pasquale Tommaso Gizzi", "text": ""}
{"id": "596460", "revid": "125870093", "url": "https://it.wikipedia.org/wiki?curid=596460", "title": "Lingua arrernte", "text": "La lingua arrernte (o aranda) \u00e8 una lingua o un gruppo linguistico comprendente idiomi mutuamente assai simili parlati nella zona di Alice Springs (\"Mparntwe\" in arrernte) nel Territorio del Nord, in Australia. Questo gruppo include le lingue seguenti:\nMolte discussioni sono in corso per decidere se classificare queste variet\u00e0 come dialetti o come lingue distinte. \nFonologia.\nVocali.\nTutti i dialetti hanno almeno .\nConsonanti.\n viene trascritta con () da Breen (2005), e come uvulare () da Henderson (2003).\nOrtografia.\nCentral/Eastern Arrernte orthography does not write word-initial , and adds an \"e\" to the end of every word.\nFonotassi.\nLa struttura sillabica dell'arrernte sembra che sia una struttura sillabica VC(C), con code obbligatorie e nessuno sviluppo.\nL'Arrernte a scuola.\nNella maggior parte delle scuole elementari di Alice Springs gli alunni (di tutte le razze e nazionalit\u00e0) imparano l'arrernte (o in alcuni casi l'arrernte occidentale) come lingua obbligatoria, spesso insieme al francese o all'indonesiano. Inoltre molte scuole superiori di Alice Springs offrono la possibilit\u00e0 di proseguire lo studio dell'arrernte per tutta la scuola superiore come materia a parte e lo si pu\u00f2 imparare anche al Centralian College come parte dei corsi TAFE (Istruzione tecnica superiore). Alcuni progetti a lungo termine pensano di introdurla anche nei piani di studio universitari. \nArrernte sul posto di lavoro.\nIn molti posti di lavoro ad Alice Springs viene richiesta ai dipendenti una conoscenza base dell'arrernte per poter comunicare con efficienza con il cospicuo numero di arrernte (circa il 25% dei residenti di Alice Springs parla arrernte come lingua madre). Molte aziende offrono corsi gratuiti e autofinanziati di arrernte. "}
{"id": "596464", "revid": "1305772", "url": "https://it.wikipedia.org/wiki?curid=596464", "title": "Arrernte", "text": ""}
{"id": "596476", "revid": "729019", "url": "https://it.wikipedia.org/wiki?curid=596476", "title": "Raccordo autostradale 3", "text": "Il raccordo autostradale 3 (RA 3), gestito dall'ANAS, \u00e8 una diramazione dell'autostrada A1 che collega in territorio toscano, Firenze con la citt\u00e0 di Siena con un percorso complessivo di circa 56 chilometri.\nIl raccordo \u00e8 stato aperto nel 1964, come compensazione senese per la perdita del progettato tracciato originario dell\u2019Autosole a favore di Arezzo.\nNomenclatura.\nL'assegnazione della numerazione \"RA 03\" \u00e8 stata introdotta con il decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001); tuttavia la denominazione \"RA 3\" appare nella segnaletica solamente con i lavori di manutenzione straordinaria iniziati a settembre 2013 e sui segnali verticali compositi di numerazione dei cavalcavia.\nClassificazione tecnica.\nIl raccordo autostradale \u00e8 stato classificato come tale con d. m. del 1/04/1967 (GU 274 del 02/11/1967). Lo stesso decreto ha classificato il raccordo tecnicamente come \"strada di tipo A (autostrada)\".\nSuccessivamente il raccordo, con il decreto legislativo 29 ottobre 1999, n. 461, \u00e8 stato incluso nella \"rete stradale a viabilit\u00e0 ordinaria di interesse nazionale\" e non pi\u00f9 in quella autostradale.\nNonostante la classificazione del 1967 di strada di tipo A non sono stati installati i segnali di inizio e fine autostrada fino al 2013.\nCaratteristiche tecniche.\nL'arteria si presenta di fatto come una strada di grande comunicazione a carreggiate separate, con due corsie per ogni senso di marcia, priva di corsia di emergenza ma con piazzole di sosta, con il limite massimo di velocit\u00e0 di 90\u00a0km/h (60\u00a0km/h nei tratti pi\u00f9 pericolosi) vista la presenza di numerose curve, salite e discese.\nPercorso.\nIl raccordo prosegue senza soluzione di continuit\u00e0 come tangenziale Ovest di Siena presso lo svincolo di Siena Nord. In origine il raccordo finiva sulla strada statale 222 Chiantigiana: l'ultimo chilometro \u00e8 stato trasformato nell'uscita Siena Nord.\nSu tutto il tragitto sono presenti due aree di servizio per senso di marcia."}
{"id": "596480", "revid": "89672", "url": "https://it.wikipedia.org/wiki?curid=596480", "title": "Blook", "text": "Il termine blook \u00e8 un neologismo internazionale, formato per sincrasi dei termini inglesi blog e \"book\" (\"libro\"), usato per definire dei libri basati su materiale precedentemente pubblicato su un \"weblog\".\nIl termine sarebbe stato coniato nel 2002 dal giornalista americano Jeff Jarvis quando Tony Pierce, un blogger di Hollywood, indisse un concorso per dare il titolo al suo primo libro basato sui materiali del proprio blog.\nDefinizione.\nUn \"blook\" pu\u00f2 essere:"}
{"id": "596488", "revid": "44516", "url": "https://it.wikipedia.org/wiki?curid=596488", "title": "BlogBook", "text": ""}
{"id": "596490", "revid": "438", "url": "https://it.wikipedia.org/wiki?curid=596490", "title": "Mailing-list", "text": ""}
{"id": "596492", "revid": "298055", "url": "https://it.wikipedia.org/wiki?curid=596492", "title": "Galbatorix", "text": ""}
{"id": "596493", "revid": "2208396", "url": "https://it.wikipedia.org/wiki?curid=596493", "title": "Hells Angels (Canada)", "text": "Gli Hells Angels (Angeli dell'Inferno) della provincia canadese del Quebec, nati come filiazione dell'omonima associazione americana di motociclisti, hanno conquistato una notevole fama negativa: la polizia ritiene che l'associazione controlli gran parte del crimine organizzato della provincia.\nStoria.\nCriminologi sostengono che il lavoro della Commissione Reale sul Crimine Organizzato del 1970, costituita per combattere la mafia insediata a Montr\u00e9al, abbia consentito agli Hells Angels di prosperare, indebolendo fortemente i loro possibili concorrenti.\nPrima della commissione, gli Hells Angels erano considerati degli ausiliari della mafia di Montreal, ma nel vuoto di potere lasciato dall'operato della commissione sono riusciti ad assumere il controllo di gran parte del crimine della provincia.\nDal 1977 fino al 1984 combatterono contro gli Outlaws MC per il controllo del Canada una feroce guerra fra motociclisti ricordata come la Prima guerra dei motociclisti in cui morirono pi\u00f9 di settanta persone.\nNegli anni successivi al 1994, le guerre fra motociclisti causarono pi\u00f9 di cento morti (fra i quali un bambino ucciso dall'esplosione di un'auto-bomba), ottantaquattro attentati dinamitardi, centotrenta denunce di incendi e nove persone scomparse.\nNell'autunno 2001, la Regia Polizia a Cavallo Canadese e la polizia provinciale del Quebec (S\u00fbret\u00e9) condussero numerose operazioni in diverse zone della provincia. Molti affiliati di peso vennero arrestati insieme con sospetti ed altri associati. L'operazione va sotto il nome in codice di \"Primavera 2001\" (\"Printemps 2001\").\nI membri arrestati durante l'operazione si dichiararono in seguito colpevoli di vari reati, dal traffico di sostanze stupefacenti al concorso in omicidio; altri furono condannati con vari addebiti.\nAttualit\u00e0.\nMalgrado il continuo fiorire di circoli di Hells Angels in Canada, tanto in Quebec quanto in Ontario, diverse forze dell'ordine continuano a \"picchiare duro\" sull'organizzazione.\nMentre alcuni considerano il Canada la patria ufficiosa di un nuovo movimento Hells Angels - basato sugli intenti originari dell'associazione (ossia: proteggere chi non \u00e8 in grado di farlo da solo) -, l'organizzazione continua a scontrarsi con le forze di polizia e con altri elementi della societ\u00e0 canadese.\nNel marzo del 2005, Route 81 - l'emporio ufficiale degli \"Angeli\" - ha aperto un punto-vendita nell'Isola del Principe Edoardo, che si aggiunge a quelli gi\u00e0 esistenti a Mancton, Halifax e Toronto. I numeri \"8\" e \"1\" corrispondono ai posti occupati dalle iniziali del movimento (\"H\" e \"A\") nell'alfabeto.\nNel gennaio del 2006, l'operazione \"Husky\" caus\u00f2 l'arresto di ventisette sospetti, inclusi cinque \"Angeli\", nel Canada orientale e centrale. Secondo alcuni media, questa operazione, condotta in coordinamento dalla polizia nazionale a cavallo e dalle polizie provinciali di Ontario e Quebec ha segnato la fine della presenza dell'associazione in Canada."}
{"id": "596509", "revid": "49891", "url": "https://it.wikipedia.org/wiki?curid=596509", "title": "Paterazzo", "text": "Il paterazzo o anche detto strallo di poppa \u00e8 un cavo che collega la testa dell'albero alla poppa di un'imbarcazione a vela. Il paterazzo \u00e8 solitamente sdoppiato alla base, e la tensione \u00e8 regolabile in modo da flettere e arcuare l'albero, per ottimizzarne il comportamento a seconda dell'andatura riferita alla direzione del vento. La regolazione del paterazzo influisce sia sulla forma di tutte le vele, ingrassandole o appiattendole per rendere maggiore la curva che deve percorrere l'aria passandoci ed aumentando quindi la spinta prodotta. \nLa tensione del paterazzo \u00e8 regolata tramite un paranco od arridatoio meccanici o, nel caso di alberi di grandi dimensioni, idraulici. Anche nel piano velico frazionato il paterazzo pu\u00f2 essere sostituito dalle sartie volanti.\nSulle imbarcazioni moderne il paterazzo pu\u00f2 essere utilizzato come antenna radio, isolando il cavo d'acciaio alle estremit\u00e0 con appositi e robusti isolatori. \nNegli antichi velieri il paterazzo era un cavo che congiungeva direttamente la formaggetta con il capo di banda, senza essere interrotto dalle coffe o dalle crocette come le sartie. Naturalmente si avevano paterazzi di dritta e di sinistra. "}
{"id": "596510", "revid": "117934330", "url": "https://it.wikipedia.org/wiki?curid=596510", "title": "Vertice (geometria)", "text": "Il vertice, nella geometria piana \u00e8:\nIl vertice, nella geometria solida \u00e8:"}
{"id": "596512", "revid": "827882", "url": "https://it.wikipedia.org/wiki?curid=596512", "title": "Frittata con la mentuccia", "text": "Piatto tradizionale marchigiano legato alla cucina povera, la frittata con la mentuccia era considerata la pietanza che non doveva mai mancare nella prima colazione della mattina di Pasqua.\nNegli usi questa prima colazione \u00e8 particolarmente abbondante e ricca di molte variet\u00e0 di cibo tra cui questa frittata.\nComposta di ingredienti semplici quali le uova, la mentuccia o nepitella detta anche mentastro, un pizzico di pepe, un po' di sale e olio.\nA Serra San Quirico usavano aggiungere anche qualche goccia di acqua benedetta.\nLa particolarit\u00e0 del piatto \u00e8 che deve risultare una frittata alta.\nRicetta.\nSi pesta la menta in un mortaio e ottenuta una fine poltiglia si lega con le uova, il pepe, il sale.\nSi cuoce, sul fuoco, in padella ed il risultato \u00e8 quello di ottenere una vera torta verde profumatissima.\nSi accompagna al salame, alla finanziera, al formaggio e alle uova benedette."}
{"id": "596517", "revid": "647919", "url": "https://it.wikipedia.org/wiki?curid=596517", "title": "Senato U.S.A. nel 109th Congress (2005-06)", "text": ""}
{"id": "596521", "revid": "767487", "url": "https://it.wikipedia.org/wiki?curid=596521", "title": "Monte Torena", "text": "Il monte Torena, alto 2.911\u00a0, divide l'alta valle Seriana dalla valle di Pila, dove il lago che d\u00e0 il nome alla valle si allunga in direzione della Valtellina. Sul monte Torena ha origine il fiume Serio.\nDescrizione.\nIl percorso che da Valbondione, in provincia di Bergamo, porta verso il Torena, \u00e8 piuttosto lungo. Si imbocca il sentiero per il rifugio Cur\u00f2, quindi si costeggia il lago del Barbellino e si prosegue in direzione del lago del Barbellino Naturale. Giunti a questo punto vi sono due sentieri che conducono alla vetta del Torena.\nIl primo punta a Nord, in direzione cime di Caronella / sorgenti del Serio. Al rifugio che si incontra prima del lago bisogna prendere il sentiero che si arrampica a nord, costeggiare il lago sul sentiero pi\u00f9 in alto, a circa 100\u00a0m di distanza dalla costa del lago, e quindi proseguire verso le cime di Caronella / passo del Serio. Arrivati al bivio, prendere per il passo del Serio e, prima di raggiungere il passo, attraversare il ghiaione e arrampicarsi lungo il sentiero che ritroverete salendo su per la cresta alla fine del ghiaione stesso. Si raggiunge una prima vetta, quella pi\u00f9 bassa, e si prosegue in cresta fino a raggiungere la croce.\nPer il rientro \u00e8 anche possibile tornare alla prima vetta (quella pi\u00f9 bassa) e scendere per ripida pietraia in direzione del sottostante Passo del Serio: raggiunto quest'ultimo, se ne discende il sottostante ghiaione e ci si riallaccia al percorso di andata.\nIl secondo sentiero costeggia il lago in basso e conduce prima al passo di Pila, poi sale a sinistra, cio\u00e8 verso nord, attraverso dei prati, e si prosegue in piano fino a raggiungere il ghiaione attraverso il quale ci si arrampica fino in vetta.\nDalla vetta si gode di un maestoso panorama sulla vallata dei laghi Barbellino e Barbellino naturale. Il Torena \u00e8 la sesta vetta in ordine di altezza della provincia di Bergamo, dopo il pizzo Coca (3.050\u00a0m), il pizzo Redorta (3.038\u00a0m) la Punta Scais (3.038\u00a0m), il pizzo del Diavolo della Malgina (2.924\u00a0m) e il pizzo del Diavolo di Tenda (2.914\u00a0m)\nTra le prime salite alla vetta del monte si ha notizia di una prima ascensione di Antonio Baroni ed Emilio Torri del 15 luglio 1876 dal passo del Serio."}
{"id": "596525", "revid": "3115", "url": "https://it.wikipedia.org/wiki?curid=596525", "title": "Adranon", "text": "Adranon (attuale Adrano in provincia di Catania; \u0386\u03b4\u03c1\u03b1\u03bd\u03bf\u03bd in greco antico) \u00e8 un'antica citt\u00e0 fondata dai siracusani su un preesistente abitato neolitico e pre-greco accanto ad un santuario dedicato al dio Adranos, venerato in tutta la Sicilia.\nIl sito preistorico e pre-greco.\nLa zona di Adrano fu abitata in epoche preistoriche, come hanno dimostrato recenti ritrovamenti nelle contrade \"Fontanazza, Pilica, Fogliuta, Maccarone, Pellegriti e Pietralunga\", che hanno reso reperti del periodo Neolitico.\nNon mancano tracce di popolazioni indigene di epoca storica. Fra l'altro, l'insediamento umano di \"contrada Polichello\" ha restituito uno splendido esempio di arte siceliota del V secolo; una figura di atleta nudo in bronzo (visibile al Museo di Siracusa).\nNon ancora scavata, se non in minima parte, la citt\u00e0 indigena della zona di Mendolito, il cui nome \u00e8 finora ignoto, chiamata nel secolo scorso, dagli studiosi, \"Simaethia\". La zona ha restituito un importante \"ripostiglio\" dei bronzi dell'VIII-VII secolo a.C. con circa 800\u00a0kg di metalli, una porta cittadina del VI secolo con un'iscrizione in lingua sicula non ancora decifrata. Altro materiale vario, reperito nella zona, \u00e8 visibile nel Museo archeologico regionale di Adrano.\nNon \u00e8 stato finora individuato il luogo ove sorgeva il tempio di Adranos, il cui culto \u00e8 legato probabilmente all'attivit\u00e0 dell'Etna. Sedici colonne di basalto del tempio fanno parte della struttura interna della chiesa Madre che sorge accanto al castello Normanno in piazza Umberto I. Si potrebbe quindi supporre che il Tempio di Adranos sorgesse nella stessa area.\nLa citt\u00e0 greca.\nSecondo Diodoro Siculo, la citt\u00e0 greca fu fondata da Dionigi di Siracusa, nel 400 a.C.. La localizzazione era di rilevanza strategica, in quanto si prestava al controllo della valle del Simeto, allora navigabile fino ad un certo punto, e della dirimpettaia citt\u00e0 sicula di Centuripe.\nNel 344 a.C. la citt\u00e0 fu teatro della battaglia fra il corinzio Timoleonte, democratico, e il tiranno Iceta di Leontini che fu vinta dal primo. A seguito di ci\u00f2 gli abitanti di Adranon decisero di allearsi con Timoleonte.\nQuesti dimor\u00f2 per qualche tempo nella piccola citt\u00e0 di Adranon, dove circolava liberamente senza scorta. Durante tale soggiorno, mentre era nel tempio e officiava i sacrifici al dio, fu oggetto di un attentato, ad opera di due sicari mandati da Iceta, fortunatamente sventato da un adranita.\nNonostante la grande rilevanza archeologica dell'area non sono stati ancor oggi eseguiti scavi organicamente predisposti anche a causa del forte inurbamento.\nLa possente cinta muraria, costruita in blocchi di pietra lavica di tre metri e mezzo, \u00e8 il monumento meglio conservato del periodo greco e permette di rilevare in sessanta ettari la superficie della citt\u00e0. Se ne pu\u00f2 vedere allo scoperto una lunga sezione ad est ed una torre quadrangolare addossata all'attuale chiesa di S. Francesco.\nRicerche archeologiche recenti hanno portato alla scoperta di alcune case abbastanza raffinate della fine del IV secolo a.C., con resti di pavimenti a mosaico, nonch\u00e9 di una strada importante dello stesso periodo, messa in luce per quasi un centinaio di metri, con canalette il pietra lavica a lato per il deflusso delle acque piovane. Oltre agli scavi, l'area delle mura \u00e8 stata oggetto di opere volte ad aprirla al pubblico. Questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96. Da Adranon ci viene una serie di monete enee da situare nel IV secolo a.C., forse verso il 344 - 336 a.C."}
{"id": "596527", "revid": "125702777", "url": "https://it.wikipedia.org/wiki?curid=596527", "title": "Raccordo autostradale 2", "text": "Il raccordo autostradale 2 (RA 2) \u00e8 un raccordo autostradale in Campania che collega il comune di Fisciano, sede dell'Universit\u00e0 degli studi di Salerno, con la citt\u00e0 di Atripalda, alle porte di Avellino. \u00c8 gestito dall'ANAS.\nFino a giugno 2017 era classificato come RA 2 anche il tratto da Fisciano a Salerno, ora inglobato nell'autostrada A2 del Mediterraneo.\nIl raccordo RA 2 \u00e8 parte dell'itinerario europeo E 841.\nClassificazione.\nIl raccordo \u00e8 stato classificato come \"autostrada\" con la denominazione di \"raccordo autostradale\" con d. m. del 22/08/1967 (GU 273 del 31/10/1967).\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 02\".\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\n2017-.\nIl decreto ministeriale 13/06/2017 (G.U. n.153 del 03/07/2017) ha rinominato il raccordo in \"raccordo autostradale di Avellino\" mantenendo la numerazione RA2 in seguito alla riclassificazione di parte del raccordo in A2. Sempre questo decreto ha incluso il RA2 tra la rete \"autostradale\".\nCaratteristiche.\nIl RA 2 si presenta come una strada a due carreggiate, separate da uno spartitraffico new-jersey in cemento, ciascuna con due corsie di marcia, senza corsia d'emergenza, ma con piazzole di sosta, con limite di velocit\u00e0 di 80\u00a0km/h.\nLo svincolo che collega il raccordo con l'autostrada A16 sfocia nella strada statale 7 bis di Terra di Lavoro che attraversa l'area da Mercogliano ad Atripalda. Dall'uscita terminale, Atripalda, ci s'immette agevolmente verso Avellino.\nDal dicembre 2014 le uscite di Montoro Inferiore e Superiore cambiano la loro denominazione in \"Montoro sud \" e \"Montoro nord\", a causa dell'accorpamento dei due paesi in una sola entit\u00e0 comunale.\nA Fisciano, nei pressi dell'Universit\u00e0 degli Studi di Salerno, il raccordo si collega con l'autostrada A2 del Mediterraneo e con l'autostrada A30 Caserta-Salerno."}
{"id": "596529", "revid": "30610", "url": "https://it.wikipedia.org/wiki?curid=596529", "title": "Parkinsonismo", "text": ""}
{"id": "596532", "revid": "292162", "url": "https://it.wikipedia.org/wiki?curid=596532", "title": "Storia della Sicilia normanna", "text": "La storia della Sicilia normanna ha origine con la conquista normanna dell'Isola, iniziata nel 1061 con lo sbarco a Messina al tempo in cui essa era dominata da potentati e governatori musulmani, e si conclude con la morte dell'ultima esponente della famiglia degli Altavilla di Sicilia, Costanza, nel 1198. Nel 1130 la dominazione normanna instaurer\u00e0 un regno nell'Isola con Ruggero II: la corona verr\u00e0 poi cinta da Guglielmo I, Guglielmo II e infine da Tancredi, scelto dai Normanni (appoggiati dal papato) in opposizione ai diritti di Enrico VI di Svevia. La morte di Guglielmo II lascer\u00e0 per\u00f2 campo ad Enrico e alla moglie Costanza d'Altavilla, figlia di Ruggero II. Nel 1194 la corona and\u00f2 ad Enrico (vedi Storia della Sicilia sveva) e, dopo la sua morte, al figlio Federico II, re di Sicilia nel 1198 a soli quattro anni.\nI Normanni nel panorama europeo.\nAll'inizio dell'XI secolo erano attivi in Europa numerosi gruppi di avventurieri provenienti dall'Europa del Nord che spesso esercitavano il mercenariato o il brigantaggio. Come mercenari, i Normanni erano assai incostanti, prendendo ora le parti dell'uno ora dell'altro, e talvolta combattendo per due parti opposte contemporaneamente. L'impero bizantino se ne serv\u00ec in occasione della spedizione di Giorgio Maniace in Sicilia. In qualche caso attaccarono i cristiani di rito greco dell'Italia meridionale, a ci\u00f2 sollecitati dal Papa. In altre occasioni, i Normanni compirono incursioni negli stessi Stati pontifici.\nTra questi guerrieri v'era Tancredi di Altavilla e i figli di questi, tra cui Roberto, detto \"il Guiscardo\" e Ruggero. Roberto fu uno dei protagonisti della battaglia di Civitate (1053), in conseguenza della quale papa Leone IX fu preso prigioniero per nove mesi. Nel 1059 papa Nicola II acconsent\u00ec ad una conquista normanna del meridione d'Italia, mentre il Guiscardo, dal canto suo, disconobbe l'autorit\u00e0 del vescovo di Costantinopoli (il Grande Scisma tra le due chiese \u00e8 del 1054). Il papato rivendicava la signoria feudale sulla Sicilia, sostenendo di averla ricevuta da Costantino, dono che sarebbe stato ribadito dai re carolingi. Inizialmente i Normanni accettarono l'investitura feudale da parte del Papa, per poi per\u00f2 orientarsi ad una conquista senza vincoli.\nLa conquista normanna.\nLa Sicilia su cui giunsero i Normanni, nel 1061, aveva rappresentato una sorta di modello tra le \"province\" che orbitavano intorno all'espansione araba del IX secolo. Essa, infatti, era stata conquistata in seguito al \"jih\u0101d\" promosso da Asad ibn al-Furat nell'827, per quanto intorno al 1040 tanto la Sicilia islamica che i dominati musulmani sparsi nel Meridione d'Italia erano ormai entrati in crisi, soprattutto dopo il fallimento dell'offensiva contro la Calabria del 1031.\nDiretta conseguenza della disfatta araba in Calabria fu il tentativo bizantino di riconquistare l'isola. A portare avanti il progetto c'era Giorgio Maniace e i Normanni giunsero inizialmente al suo soldo: tra il 1037 e il 1045, la spedizione riusc\u00ec a giungere fino a Troina. Fu a questo punto che vari capi militari arabi fondarono poteri autonomi, finch\u00e9 Ibn al-Thumna, rivale di Ibn al-Haww\u0101s, emiro di Castrogiovanni, non ricerc\u00f2 l'ausilio dei Normanni stanziati tra Puglia e Calabria. Quelli che egli considerava solo dei mercenari finiranno per prendere l'isola e fondare il futuro regno di Sicilia.\nI Normanni dunque si affacciarono in Sicilia in un momento di crisi degli Arabi di Sicilia: il potere sull'isola risultava frammentato tra diverse famiglie impegnate a formare emirati indipendenti a Mazara, Girgenti e Siracusa, in un contesto che risultava ormai isolato dal Nord Africa. Un primo sbarco normanno in Sicilia avvenne per iniziativa di Ruggero I d'Altavilla, al quale, in accordo col fratello maggiore, venne affidata la maggiore responsabilit\u00e0 dell'impresa, dopo la vittoria sui Greci di Calabria. Questo primo sbarco comport\u00f2 l'utilizzo di appena una sessantina di cavalieri.\nDopo queste prove generali, Roberto il Guiscardo e il fratello minore Ruggero posero d'assedio Messina nel 1061 e l\u00ec stabilirono il loro quartier generale, provvedendo ad innalzare nuove fortificazioni. Nel 1063 nei pressi del fiume Cerami (un affluente del Salso), ebbe luogo la Battaglia di Cerami, dove Ruggero sconfisse un esercito di arabi siciliani e africani, in cui cadde anche il \"Qaid\" di Palermo, Arcadio.\nNel 1064, Ruggero, installando una serie di guarnigioni, si era gi\u00e0 impossessato della Sicilia nord-orientale e di un grosso bottino, che divise con il fratello maggiore.\nDopo aver conquistato Cerami, Troina ed altre citt\u00e0, si impadronirono di Catania nel 1071 e di Palermo nel 1072. Erano ben armati, anche se scarsi di numero, e avevano l'appoggio della marina pisana.\nIl nuovo Stato indipendente.\nGi\u00e0 con la conquista di Palermo vengono fissati i ruoli su cui si fonderanno i futuri rapporti di potere: i musulmani avrebbero conservato i propri giudici, mentre Roberto si attribuisce il titolo di \"malik\", la parola che in arabo indica il re, come testimoniano i numerosi tar\u00ec d'oro, le monete da lui coniate. Nel portare a termine l'opera di conquista, il Gran Conte Ruggero si preoccupa di installare vescovi francesi nel territorio: l'alleanza con papa Urbano II ha condotto a quell'esperienza unica di privilegio concesso dal papa ai Normanni, investiti della sua fiducia nella scelta dei vescovi sull'isola, che fu l'Apostolica legazia. Diverso \u00e8 il peso che viene dato alle diverse popolazioni: musulmani e cristiani di rito basiliano vengono iscritti nelle platee (cio\u00e8 nelle liste contenenti un inventario dei possedimenti e degli abitanti relativi) come \"villani\": a loro non \u00e8 concesso portare armi addosso e sono anche negati i diritti politici. Inoltre, devono pagare un canone sulla terra, che \u00e8 divisa a \"parecchiate\" (corrispondenti ad una misura variabile, che va dai 14 ai 50 ettari). Da questa politica, risultano favoriti gli immigrati latini, in particolare i \"lombardi\", provenienti per lo pi\u00f9 dai territori della Marca Aleramica.\nRuggero I favor\u00ec la politica di ripopolamento dell'isola, con genti di origine franco-provenzale, bretone, normanna e con numerosi coloni provenienti dalle regioni settentrionali della penisola, come testimoniano i numerosi dialetti di origine galloitalica presenti nelle zone interne della Sicilia. Questo processo migratorio prosegu\u00ec per tutto il periodo medievale. Di rilievo, con il matrimonio con l'aleramica Adelasia del Vasto, un copioso afflusso di genti provenienti dall'Italia settentrionale.\nImpronte di rilievo lasciarono le colonie gallo-italiche, come quella di San Fratello che fu fatta stabilire accanto alla popolazione grecofona che orbitava intorno al monastero sotto i musulmani. Tale colonia non fu tra le pi\u00f9 numerose, ma incise sul dialetto, che fu gallo-italico fino al 1922, quando, a seguito di una frana, l'abitato fu parzialmente trasferito ad Acquedolci. La presenza \"lombarda\" ebbe grande effetto anche in altri paesi interni della Sicilia orientale, come Nicosia, Aidone, Piazza Armerina, Randazzo e Sperlinga, che rientravano nei possedimenti degli Aleramici di Sicilia e dove esistono ancora oggi ricche testimonianze sia nella struttura della rete viaria che nella parlata galloitalica.\nNel 1101, muore Ruggero. Nel 1112, alla fine della reggenza in nome del figlio Ruggero II, sua moglie Adelaide del Vasto insedia la capitale dell'isola a Palermo: i grandi feudi non vengono pi\u00f9 ammessi e l'isola diviene una sorta di grande demanio a disposizione della regina (a lei, ad esempio, \u00e8 riservata la caccia).\nIl culto cristiano.\nI Normanni portarono il culto cristiano latino sull'isola. \u00c8 per\u00f2 vero che l'occupazione normanna dell'isola si ammant\u00f2 della veste di crociata anche per opportunit\u00e0 politica: fu nell'ottica della riconquista cristiana delle terre in mano agli infedeli che Ruggero pretese da papa Urbano II la legazia, sulla base della quale egli pot\u00e9 sovrintendere alla riorganizzazione del Cristianesimo isolano. Le prime sedi vescovili furono istituite agganciandosi ai pi\u00f9 grossi centri esistenti, con la sola eccezione di Troina, scelta quando ancora l'insediamento era seminale, e che cedette ben presto la palma a Messina. Troina fu per lungo tempo un caso unico di sede vescovile distante dal mare. Bisogna anche sottolineare che Ruggero e Adelaide favorirono non poco l'istituzione e la costruzione di monasteri di rito greco, comunque sottomessi a vescovi latini, ma poi riuniti sotto l'autorit\u00e0 dell'archimandrita del Salvatore di Messina e ci\u00f2 proprio mentre l'ellenismo stava retrocedendo nel Meridione d'Italia.\nLa nascita del Regno di Sicilia.\nNel Natale del 1130, Ruggero II d'Altavilla, dopo aver sottratto l'intera Italia meridionale agli altri parenti normanni, a Palermo, \"Prima Sedes, Corona Regis et Regni Caput\", cingeva la corona di re di Sicilia. Cominciava cos\u00ec un regno caratterizzato dalla convivenza di varie etnie e diverse fedi religiose, una specie di stato con un primo parlamento, un vertice amministrativo (la Magna Curia) e l'organizzazione del catasto secondo una moderna concezione. Furono affidati feudi ai propri vassalli, tra cui anche la contea di Ragusa a Goffredo d'Altavilla. A Palermo Ruggero attrasse intorno a s\u00e9 i migliori uomini di ogni etnia, come il famoso geografo arabo al-Idrisi (Idr\u012bs\u012b o Edrisi), lo storico Nilus Doxopatrius e altri eruditi. Il Re mantenne nel regno una completa tolleranza per tutte le fedi, razze e lingue. Egli fu servito da uomini di ogni nazionalit\u00e0, come l'anglonormanno Thomas Brun nella Curia, il greco Christodoulos nella flotta e il bizantino Giorgio di Antiochia, che nel 1132 fu fatto \"amiratus amiratorum\" (in effetti comandante in capo).\nRuggero rese la Sicilia la potenza dominante del Mediterraneo Ruggero, che aveva unito al regno i territori dell'Italia meridionale, sopprimendo diverse rivolte, espanse la sua influenza verso la sponda africana. Grazie ad una potente flotta, costituita sotto diversi ammiragli, effettu\u00f2 una serie di conquiste sulla costa africana (1135 - 1153), che andavano da Tripoli (Libia) a Capo Bon (Tunisia) e Bona (Algeria).\nRuggero II cre\u00f2 in quei due decenni un \"Regno normanno d'Africa\" che divenne un \"protettorato\" siciliano, sostenuto in parte dalla residua piccola comunit\u00e0 cristiana nel nord Africa.\nAi due Ruggero, e al breve interregno di Simone, successe nel 1154 Guglielmo I (detto il Malo) e nel 1166 Guglielmo II (detto il Buono), i quali tentarono di opporsi alle mire dell'imperatore Federico Barbarossa, deciso ad annientare il Regno dei Normanni in Sicilia. Un matrimonio di stato fra Enrico VI, figlio dell'imperatore Federico Barbarossa, e Costanza d'Altavilla, figlia di Ruggero II, nel 1185 apr\u00ec la strada alla conquista sveva.\nIn mezzo ci fu il regno di Tancredi di Sicilia (1189-1194) nipote di Ruggero II.\nL'epoca svevo-normanna.\nNel 1194, con la morte di Guglielmo III, re per pochi mesi, il regno pass\u00f2 a Enrico VI e Costanza con la morte del marito nel 1197, divenne regina di Sicilia fino alla morte nel 1198, quando il regno pass\u00f2 al figlio di 4 anni Federico II di Svevia, sotto la tutela papale.\nFederico visse a Palermo, con diversi tutori fino al 1208 quando quattordicenne assunse ufficialmente il potere. Nel 1212 pose la corona del regno di Sicilia sul capo del figlio di un anno Enrico VII (che era nato a Palermo) come coreggente e part\u00ec per la Germania per rivendicare la corona di imperatore del Sacro Romano Impero che ottenne due anni dopo. Federico segu\u00ec in prima persona le sorti del regno di Sicilia fino alla morte nel 1250 quando divenne reggente il figlio Manfredi di Sicilia.\nLuoghi di influenza.\nI normanni a Catania.\nCatania, sotto la dominazione normanna, ebbe un periodo di rinnovato splendore sotto la guida del vescovo benedettino Ansgerio voluto dallo stesso Gran Conte Ruggero.\nI normanni a Messina.\nCon le conquiste normanne, la citt\u00e0 di Messina ebbe sviluppo demografico e si ristabil\u00ec un moderato sviluppo economico con ripercussioni culturali e artistiche. Al secolo la citt\u00e0 ricopre un ruolo politico e socio-economico rilevante sia per la Sicilia che per la Calabria. Ci\u00f2 equipara la citt\u00e0 ad altri centri siciliani importanti quali, Catania, Siracusa e alcune citt\u00e0 calabresi. Inoltre Messina ottenne nel 1172 con Guglielmo I di Sicilia numerosi privilegi legati alla istituzione della prima Magna Curia. Il periodo vede l'aumentare degli scambi di merce per via navale, con un notevole commercio paragonabile alla sede del Regno di Sicilia, Palermo.\nI normanni a Palermo.\nLa rilevanza della civilt\u00e0 normanna a Palermo \u00e8 visibile attraverso gli edifici pi\u00f9 importanti della citt\u00e0, come la Chiesa della Martorana e la Cappella Palatina. Il geografo arabo Idrisi, nel libro dedicato a re Ruggero ha lasciato la testimonianza di questo magnifico periodo di fasti e ricchezza culturale.\nAnche fuori della citt\u00e0, di incomparabile bellezza restano testimoni dell'epoca normanna il Duomo di Cefal\u00f9 del 1131 ed il Duomo di Monreale del 1174.\nI normanni a Siracusa.\nNel 1086, inizia la dominazione normanna a Siracusa, divenuta caposaldo della cacciata araba dall'isola. La citt\u00e0 diviene una roccaforte militare, grazie alla sua posizione strategica. La politica del re Ruggero determina, inoltre, la costruzione di nuovi quartieri nell'isola e il rimaneggiamento della cattedrale nonch\u00e9 il restauro di diverse chiese, seguendo una politica di rinascita cristiana.\nI rapporti con gli arabi.\nLa conquista normanna dell'isola non coincise con l'eliminazione dell'elemento musulmano, numericamente ancora consistente, malgrado le molte migrazioni verso il Maghreb, la Spagna musulmana e l'Egitto. I Normanni, sul piano politico, economico e giuridico, conservarono alcuni elementi dell'organizzazione musulmana e alcuni elementi dell'architettura araba, come testimoniano a Palermo alcuni edifici e chiese e soprattutto il palazzo reale normanno detto \"la Zisa\".\nIl dibattito tra gli studiosi \u00e8 stato prevalentemente incentrato sull'entit\u00e0 e sulla stessa origine di questi apporti: Michele Amari, ipotizzando una comunit\u00e0 col passato islamico, sosteneva che i Normanni avessero a modello gli emiri Kalbiti; di recente, Jeremy Johns distingue tra l'eredit\u00e0 del passato islamico della Sicilia e specifici elementi nordafricani quali il \"d\u012bw\u0101n\", la firma reale, la scrittura reale, l'architettura e la decorazione dei palazzi importati dall'Egitto fatimide solo dopo l'istituzione del Regno nel 1130.\nVittorio Noto, condividendo la tesi di K.A.C. Creswell, espressa nel saggio: \"L'architettura islamica delle origini\", sostiene che \u201cl\u2019architettura arabo-normanna\u201d \u00e8 una definizione impropria, poich\u00e9 gli arabi, nomadi per origine e vocazione, non furono mai portatori di una propria architettura, ma assimilarono la cultura mediorientale e neoellenica dei paesi islamizzati durante la loro avanzata, elaborando varie ed originali, sintesi architettoniche, legate ai diversi imperi. Inoltre non rimangono a Palermo tracce di grandi architetture riferibili con certezza al periodo della dominazione saracena. I monumenti siculo-normanni dei secoli XI e XII ancorch\u00e9 con sincretismi dei mondi, latino-bizantini ed islamici, hanno una identit\u00e0 euromediterranea del tutto originale e tale da costituire un capitolo a parte nella storia dell'architettura medievale. Georges Mar\u00e7ais, eminente arabista francese dopo alcune analisi comparate tra i monumenti siciliani ed i coevi magrebini e spagnoli dei secoli XI e XII nel suo: \"L'architecture musulmane d'occident\", formul\u00f2 l\u2019ipotesi che gli edifici palermitani di questo periodo, siano stati impropriamente considerati, arabo-normanni, poich\u00e9 con l\u2019uso di questo termine, non solo si trascura l\u2019origine e l\u2019aspetto caratteristico nord europeo delle strutture in elevazione, ma altres\u00ec si definiscono di stile arabo, anche le architetture delle chiese bizantine che invece possiedono caratteri costruttivi ed architettonoci originali, diversi e storicamente ben definiti. Queste osservazioni sono state, in diversi scritti, enunciate sin dalla fine dell'Ottocento da illustri viaggiatori-archeologi come: il francese Girault De Prangey, l\u2019inglese Gally Knigth e il tedesco Goldschmidt."}
{"id": "596536", "revid": "287204", "url": "https://it.wikipedia.org/wiki?curid=596536", "title": "Petruska", "text": ""}
{"id": "596537", "revid": "1543377", "url": "https://it.wikipedia.org/wiki?curid=596537", "title": "Gangli della base", "text": "I gangli della base (o nuclei della base) sono un gruppo di nuclei subcorticali, di varia origine, nel cervello dei vertebrati, inclusi gli esseri umani, che si trovano alla base del telencefalo e nella parte superiore del mesencefalo. I gangli della base sono fortemente interconnessi con la corteccia cerebrale, il talamo e il tronco encefalico, cos\u00ec come molte altre aree del cervello. I gangli della base sono associati a una variet\u00e0 di funzioni, tra cui il controllo dei movimenti volontari, l'apprendimento procedurale, l'apprendimento delle abitudini, i movimenti oculari, la cognizione e l'emozione.\nI componenti principali dei gangli della base - come definiti funzionalmente - sono lo striato, sia lo striato dorsale (nucleo caudato e putamen) che lo striato ventrale (nucleus accumbens e tubercolo olfattivo), il globo pallido, il pallido ventrale, la substantia nigra e il nucleo subtalamico. Ciascuno di questi componenti ha una complessa organizzazione interna anatomica e neurochimica. Il componente pi\u00f9 importante, lo striato (dorsale e ventrale), riceve input da molte aree del cervello oltre i gangli della base, ma invia l'output solo ad altri componenti dei gangli della base. Il pallido riceve input dallo striato e invia l'output inibitorio a varie aree motorie. La substantia nigra \u00e8 l'origine dell'ingresso striatale del neurotrasmettitore dopamina, che svolge un ruolo importante nella funzione dei gangli della base. Il nucleo subtalamico riceve input principalmente dallo striato e dalla corteccia cerebrale, e proietta sul globo pallido.\nLe teorie pi\u00f9 accreditate implicano i gangli della base principalmente nella selezione delle azioni - ovvero contribuiscono a decidere quale tra i possibili comportamenti eseguire in un dato momento. In termini pi\u00f9 specifici, la funzione primaria dei gangli della base \u00e8 il controllo e la regolazione delle attivit\u00e0 delle aree corticali motorie e premotorie in modo che i movimenti volontari possano essere eseguiti fluidamente. Studi sperimentali mostrano che i gangli della base esercitano un'influenza inibitoria su un numero di sistemi motori e che un rilascio di questa inibizione consente al sistema motorio di attivarsi. La \"modifica del comportamento\" che avviene all'interno dei gangli della base \u00e8 influenzata da segnali provenienti da molte parti del cervello, inclusa la corteccia prefrontale, che svolge un ruolo chiave nelle funzioni esecutive.\nI gangli della base sono di grande importanza per le normali funzioni e comportamenti cerebrali. La loro disfunzione si traduce in una vasta gamma di condizioni neurologiche tra cui i disturbi del controllo del comportamento e del movimento. Quelli comportamentali includono la sindrome di Tourette, il disturbo ossessivo-compulsivo e la dipendenza. I disordini del movimento comprendono, in particolare, la malattia di Parkinson, che comporta la degenerazione delle cellule produttrici di dopamina nella substantia nigra, la malattia di Huntington, che coinvolge principalmente un danno allo striato, distonia e pi\u00f9 raramente emiballismo. I gangli della base hanno un settore limbico ai cui componenti sono assegnati nomi distinti: il nucleus accumbens, il pallido ventrale e l'area tegmentale ventrale (VTA). Vi \u00e8 una considerevole evidenza che questa parte limbica giochi un ruolo centrale nell'apprendimento della ricompensa, in particolare la via mesolimbica dal VTA al nucleus accumbens, che utilizza il neurotrasmettitore dopamina. Si pensa che un certo numero di droghe, tra cui cocaina, anfetamina e nicotina, agiscano aumentando l'efficacia di questo segnale della dopamina. Ci sono anche evidenze che implicano l'iperattivit\u00e0 della proiezione dopaminergica VTA nella schizofrenia.\nStruttura.\nIn termini di sviluppo, il sistema nervoso centrale umano \u00e8 spesso classificato sulla base delle tre primitive vescicole originarie da cui si sviluppa: queste vescicole primarie si formano nel normale sviluppo del tubo neurale dell'embrione e comprendono inizialmente il prosencefalo, il mesencefalo e il rombencefalo, in orientamento da rostrale a caudale (dalla testa alla coda). Pi\u00f9 tardi nello sviluppo del sistema nervoso ogni sezione si trasforma in componenti pi\u00f9 piccoli. Durante lo sviluppo, le cellule che migrano tangenzialmente per formare i gangli della base sono dirette dalle eminenze gangliari laterali e mediali.\nLa seguente tabella mostra questa classificazione evolutiva e la traccia delle strutture anatomiche trovate nei gangli della base. Le strutture relative ai gangli della base sono mostrate in grassetto.\nI gangli della base formano una componente fondamentale del cervello. In contrasto con lo strato corticale che riveste la superficie del proencefalo, i gangli basali sono una raccolta di distinte masse di materia grigia che giacciono nel profondo del cervello non lontano dalla giunzione del talamo. Si trovano a lato del talamo e lo circondano. Come la maggior parte delle parti del cervello, i gangli della base sono costituiti da lati sinistro e destro che sono immagini speculari l'una dell'altra.\nIn termini di anatomia, i gangli della base sono divisi in quattro strutture distinte, a seconda di come sono superiori o rostrali (in altre parole a seconda di quanto sono vicini alla sommit\u00e0 della testa): due di loro, lo striato e il pallido , sono relativamente grandi; gli altri due, la substantia nigra e il nucleo subtalamico, sono pi\u00f9 piccoli. Nell'illustrazione a destra, due sezioni coronali del cervello umano mostrano la posizione dei componenti dei gangli della base. Da notare, e non visto in questa sezione, il nucleo subtalamico e la substantia nigra si trovano pi\u00f9 indietro (posteriormente) nel cervello rispetto allo striato e al pallido.\nStriato.\nLo striato \u00e8 una struttura sottocorticale generalmente divisa nello \"striato dorsale\" e nello \"striato ventrale\", anche se \u00e8 stato suggerito che una classificazione laterale mediale sia pi\u00f9 pertinente dal punto di vista comportamentale e viene utilizzata pi\u00f9 ampiamente.\nLo striato \u00e8 composto principalmente da \"neuroni medi spinosi\". Questi neuroni GABAergici proiettano al globo pallido esterno (laterale) e al globo pallido interno (mediale), nonch\u00e9 alla substantia nigra pars reticulata. Le proiezioni a globo pallido e substantia nigra sono principalmente dopaminergiche, sebbene l'encefalina, la dinorfina e la sostanza P siano presenti. Lo striato contiene anche interneuroni classificati come neuroni nitrici (dovuti all'uso di ossido nitrico come neurotrasmettitore), interneuroni colinergici tonicamente attivi, neuroni che esprimono parvalbumina e neuroni che esprimono calretina. Lo striato dorsale riceve significativi input glutammatergici dalla corteccia, cos\u00ec come input dopaminergici dalla substantia nigra pars compacta. Lo striato dorsale viene generalmente considerato coinvolto nelle attivit\u00e0 sensomotorie. Lo striato ventrale riceve input glutammatergici dalle aree limbiche e input dopaminergici dalla VTA, attraverso la via mesolimbica. Si ritiene che lo striato ventrale svolga un ruolo nella ricompensa e in altre funzioni limbiche. Lo striato dorsale \u00e8 diviso nel caudato e nel putamen dalla capsula interna mentre lo striato ventrale \u00e8 composto dal nucleus accumbens e dal tubercolo olfattivo. Il caudato ha tre regioni principali di connettivit\u00e0, con la testa del caudato che mostra connettivit\u00e0 alla corteccia prefrontale, alla corteccia cingolata e all'amigdala. Il corpo e la coda mostrano la differenziazione tra il bordo dorsolaterale e il caudato ventrale, proiettandosi rispettivamente verso le regioni sensomotoria e limbica dello striato. Le fibre striatopallidiche collegano lo striato al pallido.\nPallido.\nIl pallido \u00e8 costituito da una grande struttura chiamata globo pallido insieme ad una pi\u00f9 piccola estensione ventrale chiamata pallido ventrale. Il globo pallido appare come una singola massa neurale, ma pu\u00f2 essere diviso in due parti funzionalmente distinte, chiamate segmento interno (o mediale) ed esterno (laterale), abbreviati GPi e GPe. Entrambi i segmenti contengono principalmente neuroni GABAergici, che pertanto hanno effetti inibitori sui loro bersagli. I due segmenti partecipano a circuiti neurali distinti. Il GPe riceve input principalmente dallo striato e proietta nel nucleo subtalamico. Il GPi riceve segnali dallo striato tramite i percorsi \"diretto\" e \"indiretto\". I neuroni pallidi operano utilizzando un principio di disinibizione. Questi neuroni sparano a velocit\u00e0 elevate in assenza di input, e i segnali dal corpo striato fanno sospendere o ridurre il loro tasso di attivit\u00e0. Poich\u00e9 i neuroni pallidi stessi hanno effetti inibitori sui loro bersagli, l'effetto netto dell'ingresso striatale sul pallido \u00e8 una riduzione dell'inibizione tonica esercitata dalle cellule pallide sui loro bersagli (disinibizione) con un aumento del tasso di attivit\u00e0 nei bersagli.\nSubstantia nigra.\nLa substantia nigra \u00e8 una porzione di materia grigia dei gangli della base costituita da due parti: la \"pars compacta\" (SNc) e la \"pars reticulata\" (SNr). La SNr lavora spesso all'unisono con GPi e il complesso SNr-GPi inibisce il talamo. La substantia nigra pars compacta (SNc) tuttavia, produce il neurotrasmettitore dopamina, che \u00e8 molto significativo nel mantenere l'equilibrio nella via striatale. \nNucleo subtalamico.\nIl nucleo subtalamico (di Luys) \u00e8 una porzione di sostanza grigia diencefalica dei gangli della base e l'unica porzione dei gangli che produce un neurotrasmettitore eccitatorio, il glutammato. Il ruolo del nucleo subtalamico \u00e8 quello di stimolare il complesso SNr-GPi e fa parte del percorso indiretto. Il nucleo subtalamico riceve l'input inibitorio dalla parte esterna del globo pallido e invia l'input eccitatorio al GPi.\nCircuiti.\nSono stati proposti molteplici modelli di circuiti e funzioni dei gangli della base, e sono sorti interrogativi sulle divisioni dei percorsi diretti e indiretti, oltrech\u00e9 sulla loro possibile sovrapposizione e regolazione. I modelli circuitali si sono evoluti dal primo modello proposto negli anni '90 da DeLong, il modello di \"elaborazione parallela\", nel quale la corteccia e la substantia nigra pars compacta proiettano nello striato dorsale dando origine ad una via indiretta inibitoria e una via diretta eccitatoria:\nTuttavia in questo modello la velocit\u00e0 del percorso diretto non sarebbe concordante con il percorso indiretto. Per superare questo, sono stati proposti, nel \"center surround model\", un percorso iperdiretto in cui la corteccia invia proiezioni glutammatergiche attraverso il nucleo subtalamico eccitando il GPe inibitorio, e una via indiretta pi\u00f9 breve.\nIl percorso diretto, originatosi nello striato dorsale, inibisce il GPi e il SNr, determinando una disinibizione o eccitazione netta del talamo. Questo percorso consiste di neuroni medi spinosi (MSN) che esprimono il recettore D1 della dopamina, il recettore muscarinico dell'acetilcolina M4 e il recettore A1 dell'adenosina. \u00c8 stato proposto che il percorso diretto faciliti le azioni motorie, i tempi delle azioni motorie, il controllo della memoria di lavoro e le risposte motorie a stimoli specifici.\nIl percorso (lungo) indiretto ha origine nello striato dorsale e inibisce il GPe, con conseguente disinibizione del GPi che \u00e8 quindi libero di inibire il talamo. Questo percorso consiste di MSN che esprimono il recettore dopaminergico D2, il recettore muscarinico dell'acetilcolina M1 e il recettore A2a dell'adenosina. \u00c8 stato proposto che questo percorso provochi l'inibizione motoria globale (inibizione di tutte le attivit\u00e0 motorie) e la cessazione delle risposte. \u00c8 stato proposto un altro percorso indiretto pi\u00f9 breve, che comporta l'eccitazione corticale del nucleo subtalamico con conseguente eccitazione diretta del GPi e l'inibizione del talamo. Questo percorso \u00e8 proposto per determinare l'inibizione di specifici programmi motori basati sull'apprendimento associativo.\nUna combinazione di questi percorsi indiretti con conseguente percorso iperdiretto che determina l'inibizione degli input dei gangli basali \u00e8 stata proposta come parte della teoria del \"center surround\". Questo percorso iperdiretto \u00e8 stato proposto inibire le risposte premature o inibire globalmente i gangli della base per consentire un controllo top-down pi\u00f9 specifico dalla corteccia.\nLe interazioni di questi percorsi sono attualmente in discussione. Alcuni ricercatori sostengono che tutti i percorsi si contrappongono direttamente, mentre altri sostengono la teoria del \"center surround\", secondo cui un input focalizzato nella corteccia \u00e8 protetto dall'inibizione degli input concorrenti dal resto dei percorsi indiretti.\nGeneralmente, il circuito \"cortico-gangli della base-talamo-corteccia\", \u00e8 diviso in un sistema limbico, due associativi (prefrontali), uno oculomotore e un percorso motorio. Il motorio e l'oculomotore sono talvolta raggruppati in un unico percorso motorio. I 5 percorsi generali sono organizzati come segue:\nTuttavia, sono state proposte pi\u00f9 suddivisioni di circuiti, fino a 20.000.\nFunzioni.\nLa principale funzione dei gangli della base \u00e8 il controllo dei movimenti, sia volontari che involontari. Altre funzioni includono:\nMovimenti oculari.\nUna funzione intensamente studiata dei gangli della base \u00e8 il suo ruolo nel controllo dei movimenti oculari. Il movimento oculare \u00e8 influenzato da una vasta rete di regioni cerebrali che convergono su un'area del mesencefalo chiamata collicolo superiore (SC). Il SC \u00e8 una struttura a strati i cui strati formano mappe retinotopiche bidimensionali dello spazio visivo. Un \"sobbalzo\" di attivit\u00e0 neurale negli strati profondi del SC guida un movimento oculare diretto verso il punto corrispondente nello spazio.\nIl SC riceve una forte proiezione inibitoria dai gangli della base, originata dalla substantia nigra pars reticulata (SNr). I neuroni nella SNr di solito sparano continuamente a velocit\u00e0 elevate, ma all'inizio di un movimento oculare si \"mettono in pausa\", interrompendo cos\u00ec l'inibizione al SC. I movimenti oculari di tutti i tipi sono associati alla \"pausa\" nello SNr; tuttavia, i singoli neuroni SNr possono essere maggiormente associati ad alcuni tipi di movimenti rispetto ad altri. I neuroni in alcune parti del nucleo caudato mostrano anche attivit\u00e0 legate ai movimenti oculari. Dato che la grande maggioranza delle cellule caudate sparano a frequenze molto basse, questa attivit\u00e0 si presenta quasi sempre come un aumento della frequenza di attivit\u00e0. Quindi, i movimenti oculari iniziano con l'attivazione nel nucleo caudato, che inibisce la SNr attraverso le proiezioni GABAergiche dirette, che a loro volta disinibiscono il SC.\nRuolo nella motivazione.\nLa dopamina extracellulare nei gangli della base \u00e8 stata collegata a stati motivazionali nei roditori, con alti livelli collegati all'\"euforia\", livelli medi con i comportamenti di ricerca e livelli bassi con i comportamenti di avversione. I circuiti dei gangli basali limbici sono fortemente influenzati dalla dopamina extracellulare. L'aumento della dopamina determina l'inibizione del pallidum ventrale, del nucleo entopeduncolare e della substantia nigra pars reticulata, con conseguente disinibizione del talamo. Questo modello del percorso D1 diretto e del percorso D2 indiretto, spiega perch\u00e9 gli agonisti selettivi di ciascun recettore non sono gratificanti, poich\u00e9 per la disinibizione \u00e8 necessaria attivit\u00e0 su entrambi i percorsi. La disinibizione del talamo porta all'attivazione della corteccia prefrontale e dello striato ventrale, selettivo per l'aumento dell'attivit\u00e0 del D1 che porta alla ricompensa. Ci sono anche prove da primati non umani e studi di elettrofisiologia umana che altre strutture dei gangli della base, tra cui il globo pallido interno e il nucleo subtalamico sono coinvolte nell'elaborazione della ricompensa.\nProcesso decisionale.\nDue modelli sono stati proposti per i gangli della base, riguardo al processo decisionale. Uno \u00e8 che le azioni sono generate da un \"critico\" nello striato ventrale che stima il valore, mentre sono eseguite da un \"attore\" nello striato dorsale. Un altro modello propone che i gangli della base agiscano come un meccanismo di selezione, in cui le azioni sono generate nella corteccia e sono selezionate in base al contesto dai gangli della base. Il circuito cortico-gangli della base-talamo-corteccia \u00e8 anche coinvolto nel meccanismo di ricompensa, con l'attivit\u00e0 neurale che aumenta con una ricompensa inaspettata o maggiore del previsto. Una revisione ha sostenuto l'idea che la corteccia fosse coinvolta in azioni di apprendimento indipendentemente dal loro esito, mentre i gangli della base erano coinvolti nella selezione di azioni appropriate basate sull'apprendimento per prove ed errori.\nMemoria di lavoro.\n\u00c8 stato proposto che i gangli della base svolgano una funzione nello stabilire ci\u00f2 che entra e ci\u00f2 che non entra nella memoria di lavoro. Un'ipotesi propone che il percorso diretto (eccitatorio) consenta l'ingresso dell'informazione nella corteccia prefrontale (PFC), dove rimane indipendente dall'attivit\u00e0 del percorso. Tuttavia un'altra teoria propone che, per far s\u00ec che le informazioni rimangano nella PFC, il percorso diretto deve continuare a riverberarsi. \u00c8 stato proposto che il percorso indiretto breve, in un antagonismo diretto con il percorso diretto, chiuda l'accesso verso la PFC. Insieme, questi meccanismi regolerebbero l'attenzione sulla memoria di lavoro.\nImportanza clinica.\nI disturbi dei gangli della base sono un gruppo di disordini del movimento che derivano da un eccesso di produzione dai gangli della base al talamo (ipocinesia), o dalla produzione insufficiente (ipercinesia). I disturbi ipocinetici derivano da un'eccessiva produzione dei gangli della base, che inibisce l'uscita dal talamo alla corteccia e limita quindi il movimento volontario. I disturbi ipercinetici derivano da un basso livello di uscita dai gangli basali al talamo, che non conferisce abbastanza inibizione alle proiezioni talamiche alla corteccia e quindi d\u00e0 origine a movimenti incontrollati o involontari. La disfunzione dei circuiti dei gangli della base pu\u00f2 anche portare ad altri disturbi.\nQuello che segue \u00e8 un elenco di disturbi che sono stati collegati ai gangli della base:\nStoria.\nL'accettazione che il sistema dei gangli della base costituisca un importante sistema cerebrale ha richiesto tempo per insorgere. La prima identificazione anatomica di strutture subcorticali distinte fu pubblicata da Thomas Willis nel 1664. Per molti anni, il termine \"corpus striatum\" \u00e8 stato usato per descrivere un ampio gruppo di elementi sottocorticali, alcuni dei quali sono stati successivamente scoperti essere funzionalmente non correlati. Per molti anni, il putamen e il nucleo caudato non sono stati associati tra loro. Invece, il putamen era associato al pallido in quello che era chiamato il nucleo lenticolare o nucleus lentiformis.\nUn'accurata riconsiderazione di C\u00e9cile e Oskar Vogt (1941) semplific\u00f2 la descrizione dei gangli basali proponendo il termine striato per descrivere il gruppo di strutture costituito dal nucleo caudato, il putamen e la massa che le collegava ventralmente, il nucleus accumbens. Lo striato \u00e8 stato chiamato sulla base dell'aspetto striato (a strisce) creato irradiando fasci densi di assoni striato-pallido-nigrali, descritti dall'anatomista Samuel Alexander Kinnier Wilson (1912) come \"a matita\".\nIl legame anatomico dello striato con i suoi bersagli primari, il pallido e la substantia nigra, fu scoperto pi\u00f9 tardi. Il nome globus pallidus (globo pallido) fu attribuito da D\u00e9jerine a Burdach (1822). Per questo, i Vogt proposero il pi\u00f9 semplice \"pallidum\". Il termine \"locus niger\" fu introdotto da F\u00e9lix Vicq-d'Azyr come \"tache noire\" nel (1786), sebbene quella struttura sia diventata nota come substantia nigra, a causa dei contributi di Von S\u00f6mmerring nel 1788. La somiglianza strutturale tra la sostanza nigra e globus pallidus fu notato da Mirto nel 1896. Insieme, i due sono noti come l'insieme pallidonigrale, che rappresenta il nucleo dei gangli della base. Complessivamente, le strutture principali dei gangli della base sono collegate tra loro dal fascio striato-pallido-nigrale, che passa attraverso il pallido, attraversa la capsula interna come il \"fascio a pettine di Edinger\", e infine raggiunge la substantia nigra.\nAltre strutture che in seguito si associarono ai gangli della base sono il \"corpo di Luys\" (1865) o nucleo subtalamico, la cui lesione era nota per produrre disordini del movimento. Pi\u00f9 recentemente, altre aree come il nucleo centromediano e il complesso pedunculopontino sono state ritenute regolatrici dei gangli della base.\nVerso l'inizio del XX secolo, il sistema dei gangli della base fu associato per la prima volta a funzioni motorie, poich\u00e9 le lesioni di queste aree avrebbero spesso causato un movimento disordinato nell'uomo (corea, atetosi, malattia di Parkinson).\nTerminologia.\nLa nomenclatura del sistema dei gangli della base e le sue componenti \u00e8 sempre stata problematica. I primi anatomisti, vedendo la struttura anatomica macroscopica ma non conoscendo l'architettura cellulare o la neurochimica, raggrupparono componenti che ora si ritiene abbiano funzioni distinte (come i segmenti interni ed esterni del globo pallido) e diedero nomi distinti a componenti che si pensa ora che siano funzionalmente parti di una singola struttura (come il nucleo caudato e il putamen).\nIl termine \"della base\" deriva dal fatto che la maggior parte dei suoi elementi si trova nella parte basale del proencefalo. Il termine \"gangli\" \u00e8 un nome improprio: nell'uso moderno, i cluster neurali sono chiamati \"gangli\" solo nel sistema nervoso periferico; nel sistema nervoso centrale sono chiamati \"nuclei\". Per questo motivo, i gangli basali sono anche conosciuti come \"nuclei della base\". \"Terminologia Anatomica\" (1998), l'autorit\u00e0 internazionale per la denominazione anatomica, ha mantenuto il latino \"nuclei basales\", ma questo termine non \u00e8 comunemente usato.\nL'International Basal Ganglia Society (IBAGS) considera informalmente i gangli della base costituiti dallo striato, dal pallido (con due nuclei), dalla substantia nigra (con le sue due parti distinte) e dal nucleo subtalamico, mentre \"Terminologia Anatomica\" esclude gli ultimi due. Alcuni neurologi hanno incluso il nucleo centromediano del talamo come parte dei gangli della base e alcuni hanno anche incluso il nucleo pedunculopontino."}
{"id": "596538", "revid": "585241", "url": "https://it.wikipedia.org/wiki?curid=596538", "title": "Casertavecchia", "text": "Casertavecchia \u00e8 un borgo medievale, frazione del comune italiano di Caserta, ubicato alle pendici dei monti Tifatini.\nSorge a circa 401 metri di altitudine e a 10\u00a0km di distanza da Caserta (in direzione nord-est), bench\u00e9 la distanza in linea d'aria sia di soli 4 km. In epoca medievale costitu\u00ec il principale nucleo urbano di Caserta; ed \u00e8 tra i monumenti nazionali italiani.\nStoria.\nLe origini di Casertavecchia sono ancora incerte, ma secondo la cronaca dei Longobardi meridionali scritta da Erchemperto, \"Historia Langobardorum Beneventanorum\" gi\u00e0 nell'anno 861 d.C. esisteva un nucleo urbano denominato \"Casa Hirta\" (dal latino: \"villaggio posto in alto\"). Originariamente \u00e8 un dominio longobardo: Landolfo di Capua alla morte di suo padre, il conte Landone, s'impossessa della citt\u00e0; ma lo zio, Pandone il Rapace riesce ad agguantarlo, dopo l'863 Casertavecchia fu occupata dal figlio del Rapace, Landolfo. Ma solo nell'879 con l'altro figlio del Rapace, Pandolfo, comincia la serie dei conti di Caserta.\nA seguito delle incursioni saracene e alle devastazioni delle citt\u00e0 della pianura, gli abitanti e il clero delle zone circostanti, in particolare quelli della scomparsa citt\u00e0 di Calatia, trovarono in Casertavecchia, protetta dalle montagne, un rifugio sicuro.\nNel 1062 ebbe inizio la dominazione normanna che port\u00f2 il paese al massimo livello di splendore con la costruzione dell'attuale duomo, consacrato al culto di San Michele Arcangelo. Con alterne vicende il borgo pass\u00f2 sotto la dominazione sveva con Riccardo di Lauro (1232-1266), il quale accrebbe l'importanza del borgo anche da punto di vista politico. Nel 1442 il borgo pass\u00f2 sotto la dominazione aragonese, iniziando cos\u00ec la sua lunga e progressiva decadenza: a Casertavecchia restarono solo il vescovo e il seminario.\nCon l'avvento dei Borbone e la costruzione della Reggia, Caserta diventa il nuovo centro di ogni attivit\u00e0 a scapito di Casertavecchia, alla quale, nel 1842, viene tolto il vescovado, anch'esso trasferito a Caserta. Nel 1960 l'insediamento di Casertavecchia \u00e8 stato inserito nella lista dei monumenti nazionali italiani. Da allora il borgo ha conosciuto un progressivo ritorno di interesse, legato principalmente al turismo.\nDescrizione.\nCasertavecchia \u00e8 meta di interesse cultura e turistico per il medioevo per la presenza di importanti testimonianze: il Duomo, la chiesa dell'Annunziata, i resti del castello e le strade e le case dell'intero borgo.\nMolte sono le manifestazioni folcloristiche, che si svolgono annualmente a Casertavecchia e nei borghi limitrofi di Casola, Pozzovetere e Sommana che hanno contribuito alla rivalutazione del territorio."}
{"id": "596539", "revid": "76963", "url": "https://it.wikipedia.org/wiki?curid=596539", "title": "Eugenio Di Maria", "text": "Biografia.\nDiscendente di una nobile famiglia (i Di Maria erano baroni di Alleri) inizi\u00f2 giovanissimo la carriera militare.\nCombatt\u00e9, guadagnando numerose decorazioni, con il Corpo di spedizione italiano in Cina (1900-1901), e nella guerra italo-turca dove raggiunse il grado di maggiore. Nel 1913 fu insignito dell'onorificenza di cavaliere dell'Ordine militare di Savoia.\nDurante la prima guerra mondiale fu comandante della Brigata Sassari col grado di colonnello brigadiere.\nUfficiale del 6\u00ba Reggimento fanteria, mor\u00ec durante una controffensiva italiana fra l'altopiano di Asiago ed i monti del Trentino mentre guidava l'assalto alla baionetta dei suoi uomini.\nFu insignito della medaglia d'oro al valor militare alla memoria. Le sue ceneri riposano nella Chiesa di San Domenico a Palermo."}
{"id": "596546", "revid": "1543377", "url": "https://it.wikipedia.org/wiki?curid=596546", "title": "Vento solare (antologia)", "text": "Vento solare (\"The Wind from the Sun\") \u00e8 un'antologia di racconti fantascientifici di Arthur C. Clarke del 1972. L'opera \u00e8 stata pubblicata in italiano nel 1977 come secondo speciale della rivista fantascientifica \"Robot\" (supplemento al numero 12), diretta da Vittorio Curtoni."}
{"id": "596553", "revid": "287204", "url": "https://it.wikipedia.org/wiki?curid=596553", "title": "La citt\u00e0 dei libri sognanti", "text": "'La citt\u00e0 dei libri sognanti' \u00e8 un romanzo di Walter Moers pubblicato per la prima volta in Germania nel 2004 e in Italia il 13 ottobre 2006. \u00c8 il quarto libro pubblicato su Zamonia, il fantastico mondo di Moers \"dove tutto \u00e8 possibile tranne la noia\". Moers finge di non essere l'autore del libro, ma il traduttore, spacciandolo per i primi due capitoli della biografia in venticinque volumi di Ildefonso de' Sventramitis, dal titolo \"Diario di viaggio di un dinosauro sentimentale\".\nIl romanzo \u00e8 suddiviso in due parti, entrambe narrate in prima persona da Ildefonso de' Sventramitis. La prima \u00e8 ambientata sulla superficie di Librandia, un'enorme citt\u00e0 dove tutto ruota attorno alla scrittura, alla pubblicazione e alla collezione di libri di ogni genere.\nLa seconda parte, invece, si svolge nelle catacombe di Librandia, gli immensi e labirintici sotterranei della citt\u00e0, pieni zeppi di libri di ogni genere, da quelli viventi a quelli perigliosi.\nTrama.\nDopo la morte del suo padrino poetico Danzelot lo Spaccasillabe, Ildefonso de' Sventramitis parte per Librandia, la citt\u00e0 dei libri sognanti, alla ricerca dell'autore del manoscritto perfetto lasciatogli in eredit\u00e0 dal suo padrino. Avvelenato alla libreria antiquaria dello squalombrico Phistomefel Smeik, il vermicchione si risveglia nelle catacombe di Librandia, un labirinto sotterraneo pieno di libri, ma anche di numerosi pericoli. Durante il suo viaggio alla ricerca dell'uscita, Ildefonso finisce a Immonda, la discarica dei libri, incontra i librovori, sfugge alle grinfie degli arpiri e approda a Castel Ombrate, residenza del Re delle Ombre, che decide di insegnargli come si scrive. Il Re delle Ombre gli rivela poi di essere l'autore del manoscritto, causa delle sue disavventure, e che prima di essere una creatura mostruosa era un uomo; la sua trasformazione era avvenuta per mano di Phistomefel Smeik. I due, ormai diventati amici, decidono di risalire in superficie e, approdati nella casa di Smeik, Omuncolosso (questo il vero nome del Re delle Ombre) si fa colpire da un raggio di luce, mortale per lui, e d\u00e0 fuoco alla casa del nemico, insieme a tutta Librandia. Ildefonso, scappando, viene investito dall'ispirazione che d\u00e0 il via alla sua fortunata carriera di scrittore.\nPersonaggi.\nLibrovori.\nI librovori sono alcuni dei tanti abitanti delle catacombe di Librandia, ma gli unici rispettosi dei libri. Si nutrono delle storie, delle poesie e dei poemi che leggono in continuazione; appartengono alla specie dei ciclopi, pur essendo molto bassi ed innocui. Hanno poteri telepatici e praticano l'ipnosi; non possono salire troppo in superficie perch\u00e9 una quantit\u00e0 troppo alta di ossigeno impedisce loro di respirare. I librovori hanno nomi di famosi scrittori zamonici e imparano a memoria tutte le opere dello scrittore da cui prendono il nome. I nomi di alcuni di loro sono stati creati anagrammando i nomi di scrittori realmente esistiti.\nNumerazione dei capitoli.\nI capitoli sono numerati in base ottale. I numeri sono stati inventati da Walter Moers."}
{"id": "596554", "revid": "14480", "url": "https://it.wikipedia.org/wiki?curid=596554", "title": "San Teofilo di Antiochia", "text": ""}
{"id": "596556", "revid": "466539", "url": "https://it.wikipedia.org/wiki?curid=596556", "title": "Volodymyr Ja\u0161\u010denko", "text": "Biografia.\nVolodymyr Ja\u0161\u010denko, detto Volodja, nacque a Zapori\u017e\u017eja nell'Ucraina sud-orientale. Avvicinatosi all'atletica leggera a 11 anni, fu un atleta dotato di un talento naturale non comune per il salto in alto, uno degli ultimi grandi interpreti ad utilizzare lo stile ventrale che gli consentiva di sfruttare appieno le sue caratteristiche fisiche, in particolare l'altezza (193\u00a0cm).\nNonostante la tecnica praticata fosse gi\u00e0 ritenuta sorpassata, Ja\u0161\u010denko nel 1976 a soli 17 anni super\u00f2 la misura di 2,22 m, e il 2 giugno 1977 a Richmond, nel corso di un incontro di atletica tra le rappresentative juniores di URSS e USA, stabil\u00ec con 2,33 m il record mondiale, strappandolo a Dwight Stones, specialista dello stile Fosbury.\nNel corso dei Campionati europei indoor di Milano il 12 marzo 1978 conquist\u00f2 la medaglia d'oro fissando il nuovo record mondiale a 2,35 m, misura che rimane la pi\u00f9 alta mai scavalcata con la tecnica ventrale ed \u00e8 tuttora il primato mondiale juniores indoor. Il 16 giugno 1978 ritocc\u00f2 il suo record all'aperto saltando 2,34 m a Tbilisi e in agosto vinse anche i Campionati europei di atletica con la misura di 2,30 m.\nNel 1979 a causa degli intensi sforzi di saltatore Ja\u0161\u010denko inizi\u00f2 ad avere problemi al ginocchio sinistro, ma fu costretto dai tecnici a non interrompere l'attivit\u00e0 e cos\u00ec, durante un meeting a Kaunas, si procur\u00f2 la rottura dei legamenti crociati. Dopo una serie di operazioni ed una lunga sosta tent\u00f2 inutilmente il rientro per le Olimpiadi di Mosca.\nLa sua ultima apparizione agonistica avvenne nel 1983, quando riusc\u00ec faticosamente a superare la misura di 2,10 m. Dopo il ritiro visse con una modesta pensione da ex atleta e dovette affrontare problemi di alcolismo. A causa dell'alcolismo in cui cadde, si ammal\u00f2 di cirrosi epatica e conseguentemente di tumore al fegato, morendo il 30 novembre 1999 all'et\u00e0 di 40 anni.\nOpere a lui ispirate.\nLa canzone \"Ventrale\" degli Offlaga Disco Pax \u00e8 un omaggio all'atleta che viene citato esplicitamente."}
{"id": "596557", "revid": "21880", "url": "https://it.wikipedia.org/wiki?curid=596557", "title": "Peter Simon von Pallas", "text": ""}
{"id": "596560", "revid": "124577166", "url": "https://it.wikipedia.org/wiki?curid=596560", "title": "Diteggiatura", "text": "In musica, la diteggiatura \u00e8 la scelta e l'indicazione di quali dita e di quali posizioni della mano vadano utilizzate per suonare un certo brano su un certo strumento.\nPianoforte e strumenti a tastiera.\nNello spartito per pianoforte \u00e8 indicata scrivendo dei numeri nel pentagramma direttamente sopra o sotto la nota. Le dita sulla tastiera sono indicate nel seguente modo per entrambe le mani:\nLa scrittura nei brani non \u00e8 continua cos\u00ec non tutte le note avranno il proprio numero scritto sopra, queste verranno suonate quindi con il dito che o si trova gi\u00e0 sul tasto, o che pi\u00f9 logicamente andr\u00e0 a pigiare il tasto.\nChitarra.\nLa diteggiatura nella chitarra classica \u00e8 indicata con numeri per la mano sinistra e lettere per la mano destra.\nMano sinistra:\nIl pollice della mano sinistra non viene usato.\nLo stesso numero (quasi sempre 1) su note di corde diverse ma sullo stesso tasto, indica capotasto o barr\u00e9.\nMano destra:\nIl mignolo della mano destra non viene usato.\nViolino e viola.\nPer diteggiatura si intende la scelta delle dita con le quali suonare una determinata successione di note. Le diteggiature sono indicate, graficamente, da dei numeri posti sopra o sotto le note e si riferiscono alle dita della mano sinistra.\nLe dita vengono numerate, ad esclusione del pollice, da 1 a 4:\nCon 0 si indicano le note che devono essere suonate come corde vuote, ovvero senza l'intervento di alcun dito.\nAd eccezione della letteratura didattica, solitamente vengono diteggiati soltanto i passaggi di posizione o alcuni passaggi particolari, per esigenze stilistiche.\nDavid Oistrakh defin\u00ec la diteggiatura \u201cuno degli aspetti pi\u00f9 importanti dell'arte del violino\u201d.\nDi norma, nel posizionare la mano sinistra, le dita vengono poste in modo da mantenere una distanza costante tra il primo e il quarto dito; questa distanza pu\u00f2 essere espressa come distanza di quarta (se sulla stessa corda) oppure distanza di ottava (su due corde vicine).\nLa scelta di una corretta diteggiatura pu\u00f2 semplificare aspetti complessi della tecnica violinistica, e favorire l\u2019espressione artistica dell\u2019interprete. La diteggiatura \u00e8 costituita da una serie di principi che non devono essere considerati validi a priori ma devono essere valutati di volta in volta e adattati al brano nella sua interezza (aspetti, tecnici, stilistici) e alle esigenze dell\u2019esecutore. La scelta della diteggiatura adatta, quindi,deve essere compiuta in base alle necessit\u00e0 di fraseggio, dinamiche e ritmo e in larga parte dipende dalle intenzioni dell\u2019interprete oltre che dalle caratteristiche del brano.\nLa storia della diteggiatura violinistica si \u00e8 evoluta insieme all\u2019arte del violino, andando di pari passo con lo sviluppo delle forme musicali e degli stili.\nL\u2019arricchimento della melodia e dell\u2019armonia, l\u2019utilizzo dei cromatismi, l\u2019impiego di registro acuto e sovracuto ha imposto ai violinisti di acquisire una tecnica efficace e nuove capacit\u00e0 espressive. Lo sviluppo di una tecnica di diteggiatura violinistica ha rappresentato uno degli aspetti cruciali e sicuramente il pi\u00f9 rilevante per quanto riguarda la mano sinistra, nella creazione attraverso i secoli di una tecnica violinistica efficace e strutturata.\nLa tecnica della diteggiatura \u00e8 strettamente connessa al concetto di posizione. Per comodit\u00e0 la tastiera del violino viene suddivisa in porzioni; quando la mano sinistra occupa una diversa porzione della tastiera suoner\u00e0 in una posizione diversa. Le posizioni vengono indicate e numerate (prima posizione, seconda posizione ecc) partendo dal capotasto, procedendo lungo la tastiera,verso il ponticello. Questo concetto deve essere inteso come un\u2019indicazione e non come un dogma, spesso capita infatti di dover suonare (per necessit\u00e0 tecniche o stilistiche) non in una posizione definita a cavallo tra due (o pi\u00f9) posizioni.\nI primi esempi di diteggiatura (XVI sec) si riferiscono spesso alle sole prime tre posizioni.\nEsempio prime tre posizioni sulla corda MI\nPrima Posizione&lt;score&gt;{f\"-1 g\"-2 a\"-3 b\"-4 \\bar \"||\"}&lt;/score&gt;\nSeconda Posizione&lt;score&gt;{g\"-1 a\"-2 b\"-3 c\"'-4 \\bar \"||\"}&lt;/score&gt;\nTerza Posizione &lt;score&gt;{a\"-1 b\"-2 c-3 d-4 \\bar \"||\"}&lt;/score&gt;\nRapidamente, poi, si pass\u00f2 ad esplorare ogni porzione della tastiera fino alle posizioni acute e sovracute.\nUn aspetto importante della diteggiatura \u00e8 costituito dall'uso di estensione o contrazione delle dita. Suonando in una determinata posizione si ha la possibilit\u00e0 di raggiungere una nota pi\u00f9 acuta rispetto alla posizione stessa, distendendo un dito (generalmente il quarto) oppure suonare una nota pi\u00f9 grave contraendo un dito (generalmente il primo dito).\nDue esempi importanti di diteggiature basate sulle estensioni sono le ottave diteggiate e le decime. Per entrambe queste diteggiature si richiede suonare due note (bicordo o doppie corde) e di distendere un dito in avanti mentre si contrae il secondo.\nOttave diteggiate&lt;score&gt;{&lt;g'-1 g\"-3&gt; &lt;c\"-2 c-4&gt;\\bar \"||\"}&lt;/score&gt;\nDecime&lt;score&gt;{&lt;c\"-1 e-4&gt; &lt;d\"-1 f-4&gt; &lt;e\"-1 g-4&gt; &lt;f\"-1 a-4&gt;\\bar \"||\"}&lt;/score&gt;\nFurono Locatelli e Geminiani i primi a sperimentare e applicare in modo sistematico le possibilit\u00e0 di una diteggiatura basata sulle estensioni e sulle contrazioni.\nGrazie alla straordinaria opera di Niccol\u00f2 Paganini, ogni possibilit\u00e0 tecnica venne esplorata ed espressa.\nLa moderna diteggiatura violinistica \u00e8 la sintesi dei processi che si sono verificati nel corso del tempo. \u00c8 importante considerare che (generalmente) non esiste una corretta e una non corretta. La scelta della diteggiatura riflette una molteplicit\u00e0 di fattori musicali (tecnici,stilistici, interpretativi,espressivi) ma anche le caratteristiche fisico/anatomiche del singolo interprete. Cos\u00ec ad esempio la musica e le diteggiature necessarie ad eseguire un brano di Paganini richiederanno l\u2019uso frequente di estensioni (ottave diteggiate e decime ad esempio); questo perch\u00e9 le caratteristiche fisiche del suo primo interprete prediligevano questo tipo di tecnica. D\u2019altra parte la musica scritta da Pablo de Sarasate, violinista eccezionale e dalle mani molto piccole, raramente chiede di utilizzare diteggiature al di fuori della disposizione di quarta.\nLa diteggiatura della scala \nLo studio delle scale rappresenta un pilastro dello studio della tecnica violinistica. La scelta delle migliori diteggiature applicabili \u00e8 stato oggetto di analisi di molti violinisti. A seconda della lunghezza della scala possono essere indicate varie possibili diteggiature.\nScala due ottave, in posizione fissa (Prima posizione):\n&lt;score&gt;\\relative g { \\key g \\major g a b c d-0 e fis g a-0 b c d e-0 fis g fis e-4 d c b a-4 g fis e d-4 c b a g \\bar \"||\"}&lt;/score&gt;\nScale a tre ottave: \n&lt;score&gt;\\relative g { \\key g \\major g a b g a b c d e fis g-1 a b c d e fis g a b c-1 d e fis-4 g-4 fis-4 e d c b-2 a g fis-2 e d c b a g fis e d c b a g a b \\bar \"||\"}&lt;/score&gt;\nCome mezzo espressivo la diteggiatura si colloca in un insieme di mezzi espressivi impiegati da un violista che sono determinati dall'intenzione artistica e in questo senso la tecnica non pu\u00f2 essere considerata come separata dall\u2019interpretazione. La qualit\u00e0 del suono, le arcate usate, il fraseggio, il vibrato, la diteggiatura e ogni altro aspetto tecnico devono essere determinati dall\u2019interpretazione che si vuole ottenere.\nLa selezione di una specifica diteggiatura rispetto ad altre ha inoltre un significativo impatto sul timbro dello strumento; la diteggiatura pu\u00f2 essere quindi considerata, oltre che una tecnica, anche uno strumento per conferire un determinato colore timbrico ad un passaggio. Ad ogni possibile diteggiatura corrisponde un differente risultato in termini di sfumature di timbro. \nOgni violinista pu\u00f2 acquisire, con il tempo e l\u2019esperienza, le capacit\u00e0 tecniche e artistiche che possono permettere di creare una propria idea di diteggiatura ideale in funzione del brano scelto.\nVioloncello.\nAnche in questo caso le diteggiature sono indicate da dei numeri in prossimit\u00e0 delle note e fanno riferimento alle dita della mano sinistra."}
{"id": "596563", "revid": "1718925", "url": "https://it.wikipedia.org/wiki?curid=596563", "title": "Mappa genetica", "text": "Una mappa genetica o mappa di concatenazione o mappa cromosomica \u00e8 una rappresentazione della distanza che separa i geni, basata sui dati di ricombinazione genetica. La ricombinazione genetica si ha grazie al crossing-over, il quale modifica il corredo genetico cellulare semplicemente scambiando tra loro sezioni di cromosomi omologhi, all'interno della profase I della meiosi. Mappare i geni \u00e8 un processo che determina la posizione relativa dei geni sui cromosomi a partire da un loco preso come riferimento.\nSi distingue dalla \"mappa fisica\", che invece \u00e8 basata sulle distanze fisiche lungo il cromosoma, ed \u00e8 espressa in coppie di basi (bps). \nLa prima mappa genetica fu elaborata da Alfred Henry Sturtevant nel 1913. "}
{"id": "596565", "revid": "486946", "url": "https://it.wikipedia.org/wiki?curid=596565", "title": "San Matteo evangelista", "text": ""}
{"id": "596569", "revid": "1896180", "url": "https://it.wikipedia.org/wiki?curid=596569", "title": "Melologo", "text": "Il melologo (dal greco \"\u03bc\u03ad\u03bb\u03bf\u03c2\", m\u00e9los, melodia, e \" \u03bb\u03cc\u03b3\u03bf\u03c2\", l\u00f3gos = \"parola\") \u00e8 un genere musicale nato nel XVIII secolo che unisce la musica con il parlato. In particolare, un melologo \u00e8 un monologo nel quale i passaggi che hanno maggiore accento emotivo vengono sottolineati da un accompagnamento musicale. La musica serve anche per il passaggio tra un monologo e l'altro. In Francia \u00e8 detto \"m\u00e9lodrame\", in Inghilterra \"melodrama\".\nQuesta forma di espressione drammatica ebbe, tra i suoi primi esemplari, il \"Pigmalione\" di Jean-Jacques Rousseau (composto nel 1762 e rappresentato per la prima volta nel 1770). Un esempio ottocentesco \u00e8 il \"Lenore\" di Franz Liszt del 1858, melologo per voce recitante e pianoforte che presenta evidenti affinit\u00e0 con il contemporaneo \"Tristano e Isotta\" di Richard Wagner. Tra i pi\u00f9 importanti melologhi del XX secolo, l'\"Amphion\" di Arthur Honegger e la \"Pers\u00e9phone\" di Igor' F\u00ebdorovi\u010d Stravinskij.\nInoltre \u00e8 anche un modo di \"cantare\" per cui la voce non canta ma parla seguendo delle inclinazioni alte e basse, con diminuendo e crescendo. \u00c8 utilizzato da Arnold Sch\u00f6nberg nel brano \"Ein \u00dcberlebender aus Warschau Op. 46\" e nel \"Pierrot Lunaire\". Nel panorama contemporaneo il melologo trova nell'audiolibro nuove possibilit\u00e0. Uscendo dalle sale da concerto, i tempi si dilatano: \"Res Solaris. Il Ritorno dei benandanti\", romanzo in musica del 2004 di Raul Lovisoni, ha una durata di circa 7 ore."}
{"id": "596573", "revid": "1869172", "url": "https://it.wikipedia.org/wiki?curid=596573", "title": "Cock 10/54 Cymru beats", "text": "Cock 10/54 Cymru beats (conosciuto anche come drukQs 2 Track Promo) \u00e8 un EP del musicista Richard D. James pubblicato dalla Warp Records il 1\u00ba settembre 2001 con lo pseudonimo Aphex Twin. \u00c8 un promo del doppio album \"Drukqs\", pubblicato il 22 ottobre 2001.\nL'album \u00e8 composto da due remix di brani presenti nell'album \"drukQs\"."}
{"id": "596577", "revid": "1904508", "url": "https://it.wikipedia.org/wiki?curid=596577", "title": "Marcantonio Giustinian", "text": "Biografia.\nInfanzia ed educazione.\nEntrambi i genitori appartenevano alla stessa famiglia Giustinian, sebbene a rami differenti. Il padre era Pietro di Girolamo della linea \"delle Budelle d'Oro\", soprannome piuttosto volgare ma efficace per indicarne le grandissime ricchezze: possedevano due ville a Fiesso, presso la Riviera del Brenta, e un'altra a Roncade nel Trevigiano - il cosiddetto \"Castello\". La madre era Marina di Pietro della linea \"dei Vescovi\", cos\u00ec detta per aver dato numerosi uomini di Chiesa.\nStudi\u00f2 a Padova, avendo tra gli insegnanti Fortunio Liceti e Lelio Mancino. Non raggiunse il dottorato ma ebbe comunque un'ampia erudizione, che andava dalla storia alla teologia passando per il diritto. Concluse la sua formazione con un soggiorno a Parigi presso il fratello Girolamo, ambasciatore (1641-1644).\nCarriera politica.\nRaggiunta l'et\u00e0 minima per entrare in politica, cominci\u00f2 a fare carriera come savio agli Ordini (1644-1645). Pi\u00f9 tardi (1647) fu eletto governatore di galera nell'ambito della guerra di Candia ma probabilmente non ademp\u00ec praticamente all'incarico, essendo peraltro un uomo molto religioso tendente addirittura al quietismo. La sua ascesa venne interrotta nel decennio successivo forse per la brillante carriera del fratello Girolamo (com'era prassi tra le famiglie veneziane, i parenti di una personalit\u00e0 politica non potevano acquisire ulteriore potere per non concentrare onori su uno stesso casato).\nNel 1656 Girolamo moriva improvvisamente, seguito poco dopo da un altro fratello, Francesco, l'unico ad essersi sposato e ad aver avuto figli. Furono questi tragici eventi a fare la fortuna di Marcantonio perch\u00e9 la famiglia lo volle reinserire ben presto nella vita pubblica per colmare il vuoto lasciato dal parente. Il suo \"cursus honorum\" venne ripreso a partire da incarichi pi\u00f9 tecnici che politici: divenne cos\u00ec depositario del Banco Giro (luglio - ottobre 1656), quindi, dopo quattro anni di assenza, provveditore alle Biave (marzo 1660 - luglio 1661). In quest'ultima occasione il Giustinian si sarebbe distinto per aver scoperto le adulterazioni compiute dai fornai veneziani sui prodotti destinati alle milizie impiegate nella guerra di Candia.\nFu poi uno dei sette esecutori delle deliberazioni del Senato (1661-1663), cui seguirono la carica di aggiunto ai provveditori sopra Danari (1663-1664) e di conservatori delle leggi (1664). A questo monotono svolgersi della sua carriera politica fu dato nuovo lustro con l'elezione ad ambasciatore in Francia (1664).\nRientrato a Venezia dopo cinque anni, riprese i suoi incarichi nelle magistrature finanziarie.\nDogato.\nLa sua elezione al soglio dogale avvenne al primo scrutinio il 26 gennaio 1684, con 37 voti favorevoli su 41 elettori. Appresa la notizia, il Giustinian volle farsi frate, ma in seguito si convinse ad accettare la carica.\nL'inaspettata elezione trova varie giustificazioni: le divisioni che impedivano la vittoria degli altri candidati, il sostegno del Giustinian alla Lega Santa e, infine, un omaggio all'ancora celebre fratello Girolamo. Forse fu presa in considerazione anche la sua religiosit\u00e0, ideale per ottenere il consenso della popolazione e del ceto politico nel corso della guerra di Morea contro i Turchi.\nPer suggellare i continui successi bellici, il doge fu protagonista di numerose esibizioni religiose, come \"Te Deum\" e processioni; spicca in particolare la riapertura della cappella di San Nicol\u00f2, nel Palazzo Ducale, fino ad allora occupata da uffici.\nMorte.\nMor\u00ec dopo una breve malattia nel 1688 mentre recitava le litanie e venne sepolto a San Francesco della Vigna."}
{"id": "596582", "revid": "889336", "url": "https://it.wikipedia.org/wiki?curid=596582", "title": "Franco Vannini", "text": "Caratteristiche tecniche.\nGiocatore.\nCentrocampista dalle spiccate doti offensive, si espresse al meglio nel ruolo di mezzala. Soprannominato il \"Condor\", grazie alla sua duttilit\u00e0 fu impiegato con profitto sia a ridosso dell'area di rigore, nel caso vi fosse l'occorrenza di tenere la squadra maggiormente coperta, sia in posizione pi\u00f9 avanzata, affinch\u00e9 il giocatore potesse meglio inserirsi a rete nonch\u00e9 sfruttare sottoporta la sua altezza.\nCarriera.\nGiocatore.\nCrebbe nell', con il quale debutt\u00f2 in Serie B nella stagione 1966-1967, passando poi all' dove disput\u00f2 un campionato di Serie C. Torn\u00f2 quindi tra i cadetti grazie al con cui rimase, esclusa una parentesi al , fino al 1974. Nell'estate di quell'anno venne quindi rilevato dal di Ilario Castagner.\nIn Umbria divenne immediatamente il fulcro della squadra, centrando al primo tentativo una storica promozione in Serie A. La stagione successiva fu suo il primo gol assoluto dei grifoni in massima categoria, nella sfida casalinga contro la (2-0) del 19 ottobre 1975, che valse anche la prima vittoria biancorossa in A. Nell'annata 1976-1977 realizz\u00f2 poi in maglia perugina il record personale di marcature in massima serie, andando a rete in 9 occasioni.\nGioc\u00f2 a Perugia per cinque anni, fino alla stagione 1978-1979, quando la cosiddetta \"squadra dei miracoli\" ottenne il miglior risultato della sua storia in Serie A. La rampante \"provinciale\" biancorossa arriv\u00f2 quell'anno a lottare per lo scudetto concludendo il campionato al secondo posto, alle spalle del , nonch\u00e9 da imbattuta \u2013 un primato fin l\u00ec mai raggiunto da alcun club nell'epoca del \"girone unico\".\nTuttavia fu proprio durante quel torneo che il centrocampista rimase vittima di un grave infortunio, nella sfida interna contro l' (2-2) del 4 febbraio 1979, che porr\u00e0 fine alla sua carriera: un fallo del difensore nerazzurro Adriano Fedele, commesso a gioco fermo pochi istanti dopo che Vannini aveva dimezzato il momentaneo doppio svantaggio degli umbri, gli provoc\u00f2 una doppia frattura a tibia e perone e un conseguente stop che priv\u00f2 i grifoni di uno dei loro leader nella corsa tricolore.\nA causa dei postumi dell'infortunio, e nonostante numerosi tentativi di rientro, il giocatore non riusc\u00ec pi\u00f9 a scendere in campo in incontri ufficiali (pur essendo inserito nella rosa biancorossa fino alla stagione 1980-1981) e dovette chiudere anzitempo l'attivit\u00e0 agonistica, a poco pi\u00f9 di trentuno anni. In carriera ha totalizzato complessivamente 98 presenze e 22 reti in Serie A, e 162 presenze e 23 reti in Serie B.\nAllenatore.\nAl termine dell'attivit\u00e0 di giocatore intraprese quella di allenatore, guidando varie formazioni di Serie C1 e C2 fra cui Cangi, , , , , , , , e . Ha seguito anche la Nazionale Italiana Pugili Calcio, ed \u00e8 stato responsabile della scuola calcio del Perugia, di cui \u00e8 oggi testimonial."}
{"id": "596586", "revid": "804", "url": "https://it.wikipedia.org/wiki?curid=596586", "title": "Pepe nero", "text": ""}
{"id": "596587", "revid": "287204", "url": "https://it.wikipedia.org/wiki?curid=596587", "title": "Asad ibn al-Furat", "text": "Biografia.\nNato a Harran (Carre, in Mesopotamia), Asad era di famiglia persiana khorasanica di tradizioni militari, che era immigrata in Ifr\u012bqiya nel 761. Alla vita delle armi e delle battaglie tuttavia il giovane Asad prefer\u00ec quella degli studi e delle biblioteche.\nNel 788 Asad si rec\u00f2 a Medina, dove il giurista M\u0101lik ibn Anas raccoglieva le tradizioni giuridiche della citt\u00e0 in cui s'era prima che altrove affermato l'Islam e in cui era vissuto il profeta Muhammad fin dall'Egira fino alla sua morte, convinto che proprio l\u00ec l'originario spirito e la pi\u00f9 corretta interpretazione giuridica si fossero meglio conservati.\nAsad si rec\u00f2 poi in Iraq a studiare presso il primo costitutore di \"madhhab\", il grande Ab\u016b \u1e24an\u012bfa al-Nu\u02bfm\u0101n, e perfezion\u00f2 col\u00e0 la sua gi\u00e0 ottima preparazione. Questo gli permise di redigere un testo di diritto, la cosiddetta \"Asadiyya\", che fu forse il pi\u00f9 importante trattato malikita, sopravanzato soltanto dalla \"Muwatt\u0101\u02be\" dello stesso M\u0101lik, e che \u00e8 rimasto comunque importante testo di studio per quella scuola giuridica.\nIn Ifr\u012bqiya la fama di Asad divenne sempre pi\u00f9 grande e fu per questo che egli fu nominato nell'818 dallo stesso emiro Ziy\u0101dat All\u0101h I \"Q\u0101d\u012b\" di Qayraw\u0101n, la capitale aghlabide, nell'attuale Tunisia.\nDeciso a organizzare un \"jih\u0101d marittimo\" che potesse aiutarlo a risolvere anche alcuni suoi gravi problemi interni che contrapponevano la componente berbera maggioritaria e quella dei militari arabi, minoritari ma arroganti e prepotenti, l'emiro prescelse Asad perch\u00e9 guidasse lo stuolo armato che s'imbarc\u00f2 dalla base di Sousse (Susa, nell'attuale Tunisia) nell'827. L'et\u00e0 quasi settuagenaria del comandante non dest\u00f2 alcun commento negativo o sarcastico, anzi non mancarono lodi encomiastiche di chi volle sottolineare che un leone (in Arabo \"asad\"), figlio del maggiore dei fiumi, l'Eufrate (in arabo \"al-Fur\u0101t\"), era il meglio che si potesse trovare per condurre a buon fine l'impresa bellica. D'altra parte, il tentativo di conquista della Sicilia pot\u00e9 prendere spunto dalla richiesta di aiuto che il patrizio Eufemio, turmarca cristiano della flotta bizantina, aveva rivolto all'emiro di Qayraw\u0101n. Eufemio mirava a rendere indipendente la Sicilia da Bisanzio, ponendosi a capo di questa nuova realt\u00e0 politica. L'emiro accolse l'ipotesi di un'alleanza con un cristiano non senza titubanze, ma non \u00e8 chiaro fino a che punto l'adesione al progetto di Eufemio fosse seria.\nAsad ibn al-Fur\u0101t consegu\u00ec dei successi fin dal momento immediatamente successivo allo sbarco a Mazara del Vallo, contro le forze di difesa bizantine. Colto per\u00f2 dalla dissenteria, Asad mor\u00ec infatti a Siracusa l'anno successivo al suo arrivo a Mazara (828).\nL'esercit\u00f2 conquist\u00f2 Palermo solo nell'831 e Messina nell'843 e Siracusa addirittura nell'878. Solo dopo alcuni decenni, tutta l'isola cadde sotto il controllo aghlabide.\nLa dominazione musulmana dell'isola sarebbe durata circa due secoli, finendo per influenzare quelle successive dei Normanni e degli Svevi."}
{"id": "596588", "revid": "49980", "url": "https://it.wikipedia.org/wiki?curid=596588", "title": "Formaggio pecorino", "text": ""}
{"id": "596591", "revid": "36426", "url": "https://it.wikipedia.org/wiki?curid=596591", "title": "Raccordo autostradale 4", "text": "Il raccordo autostradale 4 (RA 4) collega l'autostrada A2 del Mediterraneo alla strada statale 106 Jonica attraversando la citt\u00e0 di Reggio Calabria. Il raccordo autostradale inoltre costituisce il tratto centrale della cosiddetta tangenziale di Reggio Calabria.\nStoria, provvedimento di istituzione e classificazione.\nIl raccordo \u00e8 stato costruito dalla Cassa del Mezzogiorno ed \u00e8 quindi, da allora, una strada statale\nIn seguito alla proposta della \"direzione generale\" dell'ANAS il Ministero dei Lavori Pubblici ha classificato tecnicamente il raccordo come \"strada statale\" con la denominazione di \"raccordo autostradale di Reggio Calabria\" con d. m. del 16/11/1970 (GU 29 del 04/02/1971).\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 4\".\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nSono presenti i segnali di inizio e fine strada extraurbana principale ed \u00e8 quindi classificato come tale.\nL'ANAS in alcuni documenti ha inserito il RA 4 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\".\nPercorso.\nVi si accede dal penultimo svincolo dell'A2 dir e prosegue fino allo svincolo di Arangea. Dopo lo svincolo la strada \u00e8 classificata come SS 106. Provenendo dall'A2 dir per accedere al RA 4 \u00e8 necessario seguire l'indicazione per la SS 106-Taranto mentre provenendo dalla SS 106 \u00e8 necessario seguire l'indicazione \"raccordo autostradale Reggio Calabria\"."}
{"id": "596593", "revid": "122880", "url": "https://it.wikipedia.org/wiki?curid=596593", "title": "Ignacio Zuloaga", "text": "Biografia.\nLa formazione.\nNasce il 26 luglio 1870 a Eibar, in Spagna (Paesi Baschi, provincia di Guip\u00fazcoa), in una famiglia di artisti-artigiani di antica tradizione. Nell'atelier del padre, Don Placido, inizia il suo apprendistato, rafforzato poi dallo studio degli antichi maestri (Vel\u00e1zquez, Zurbar\u00e1n, Ribera, Goya, El Greco) ammirati al Museo del Prado di Madrid.\nNel 1889 compie un primo viaggio in Italia, visitando Roma (ha lo studio in Via Margutta), Venezia e Firenze.\nL'anno seguente si reca a Parigi, dove si stabilisce nel quartiere di Montmartre: qui condivider\u00e0 una vita dal sapore \"boh\u00e9mienne\" con artisti della cerchia impressionista e postimpressionista (Edgar Degas, Paul Gauguin, Henri de Toulouse-Lautrec, Vincent van Gogh, \u00c9mile Bernard), con simbolisti come Eug\u00e8ne Carri\u00e8re, ma anche con la comunit\u00e0 di artisti catalani residenti a Parigi e in particolare con Santiago Rusi\u00f1ol.\nTra Andalusia e Castiglia.\n\u00c8 del 1892 la scoperta del sud della Spagna, con un viaggio in Andalusia che lo porta, l'anno seguente, a installare il suo studio a Siviglia. Qui scoprir\u00e0 il folklore andaluso e la corrida, cui si appassioner\u00e0 divenendo egli stesso torero.\n\u00c8 solo alcuni anni pi\u00f9 tardi, nel 1898, che in compagnia dello zio Daniel visita la citt\u00e0 castigliana di Segovia, destinata a divenire una delle principali fonti di ispirazione dell'artista nonch\u00e9 luogo di lavoro. \u00c8 durante questo soggiorno che Zuloaga dipinge \"Mi t\u00edo y mis primas\", con cui ottiene un grande successo a Parigi nel 1899, anno del matrimonio con la francese Valentine Dethomas, sorella dell'amico pittore Maxime Dethomas. Nel 1900 installa uno studio a Segovia. In questi anni si moltiplicano le esposizioni internazionali (Barcellona, Parigi, Bruxelles, Dresda) e le sue opere entrano a far parte di collezioni pubbliche come il Mus\u00e9e du Luxembourg di Parigi.\nLe Biennali di Venezia e i dipinti pi\u00f9 celebri.\nAnche la Biennale di Venezia accoglie i dipinti dell'artista basco, cui nel 1903 viene dedicata una personale che anima il dibattito artistico. Ancora al 1903 risale l'inizio dell'amicizia con lo scultore Auguste Rodin; con lui espone a D\u00fcsseldorf nel 1904 e in sua compagnia compie un viaggio a Toledo l'anno seguente.\nAlla Biennale di Venezia del 1905 \u00e8 presente con due dipinti. Nel 1906, a Parigi, si sistema nella casa di rue Caulaincourt, nel cuore di Montmartre, sua residenza per molti anni. Si reca nuovamente in Italia, a Milano, dove fa la conoscenza di Arturo Toscanini.\nIn quest'epoca dipinge alcuni dei suoi lavori pi\u00f9 celebri, come \"Las brujas de San Millan\" e \"El enano Gregorio el botero\" (1907), \"Los flagelantes\" (1908), \"Las mujeres de Sep\u00falveda\" (1909) e \"La v\u00edctima de la Fiesta\" (1910), opere-simbolo di quella Spagna arcaica e profonda che attrae anche la cerchia di intellettuali e letterati conosciuti come Generazione del 98.\nTra gli Stati Uniti e Roma.\nLa fama di Zuloaga, insieme a quella di un altro spagnolo, Joaqu\u00edn Sorolla, arriva anche negli Stati Uniti, dove nel 1909, per volere del fondatore della Hispanic Society di New York, Archer Huntington, si tiene una grande personale itinerante (New York, Buffalo e Boston) dallo straordinario successo.\nAnche in Italia il nome di Zuloaga \u00e8 molto noto tanto che, dopo aver esposto quattro dipinti alla Biennale di Venezia del 1910, viene nuovamente celebrato con una grande personale alla Mostra Internazionale del Cinquantenario di Roma, nel 1911, dove vince il Gran Premio e suscita l'entusiasmo del re Vittorio Emanuele III. A quell'epoca forse \u00e8 databile il disegno a carboncino raffigurante Dante Alighieri e conservato presso la casa-museo dell'amico pittore Santiago Rusi\u00f1ol a Sitges.\nA Segovia dipinge \"El Cristo de la Sangre\".\nLa passione per Goya.\nAppassionato di Goya sin dalla prima giovinezza, nel 1913 visita la sua citt\u00e0 natale, Fuendetodos, non lontano da Saragozza; pi\u00f9 tardi, nel 1915, Zuloaga acquister\u00e0 l'edificio in cui nacque l'artista, ottenendo di trasformarlo in casa-museo. In questi anni costruisce anche una casa a Zumaia, nei Paesi Baschi, che col tempo andr\u00e0 riempiendosi di suoi dipinti, di oggetti e opere d'arte d'ogni genere ed epoca, frutto di una straordinaria e vorace passione antiquaria. Tra il 1916 e il 1917 una mostra itinerante di suoi dipinti, sotto gli auspici di Rita de Acosta Lydig, tocca varie citt\u00e0 degli Stati Uniti: Boston, New York, Buffalo, Pittsburgh, Cleveland, Chicago, Saint Louis, Minneapolis, Detroit, Toledo (Ohio).\nNei primi anni venti, Zuloaga torna nuovamente nel sud della Spagna, in particolare a Granada, dove fa visita al grande amico e compositore spagnolo Manuel de Falla, del cui celebre \"El Retablo de Maese Pedro\" realizzer\u00e0 pi\u00f9 tardi scenografia e decorazioni. Nel 1925 espone ancora negli Stati Uniti, a New York, Boston, Palm Beach, per chiudere il tour a L'Avana.\nGli ultimi anni.\nNello stesso anno acquista il castello di Pedraza, non lontano da Segovia. Nel 1931 torna nuovamente in Italia.\nAllo scoppiare della guerra civile spagnola l'artista si trova a Zumaia dove inizia a dedicarsi anche alla scultura. Sui giornali si diffonde la notizia, poi risultata falsa, che Zuloaga \u00e8 stato ucciso durante i furibondi scontri che dilaniano il paese.\nLe sue ultime partecipazioni a mostre italiane sono legate ancora una volta alla Biennale di Venezia: nel 1938, quando riceve il Gran Premio, e nel 1942.\nIl 31 ottobre del 1945, a settantacinque anni, Ignacio Zuloaga muore nel suo studio di Madrid e viene seppellito nel cimitero di San Sebasti\u00e1n, nei Paesi Baschi."}
{"id": "596600", "revid": "78273", "url": "https://it.wikipedia.org/wiki?curid=596600", "title": "The Legend of Zelda - Four Swords Adventures", "text": ""}
{"id": "596602", "revid": "125641340", "url": "https://it.wikipedia.org/wiki?curid=596602", "title": "Abraham Van Helsing", "text": "Il professor Abraham van Helsing \u00e8 un personaggio di fantasia protagonista del romanzo \"Dracula\" (1897) di Bram Stoker. Di origine olandese, Van Helsing rappresenta l'antagonista di Dracula e dichiara una guerra senza quartiere al vampiro e ai suoi adepti. In tale veste il personaggio di Van Helsing compare in quasi quaranta opere cinematografiche o televisive ispirate pi\u00f9 o meno direttamente al romanzo.\nNel romanzo \"Dracula\" di Bram Stoker.\nNel romanzo di Stoker, Van Helsing \u00e8 un professore universitario olandese con la fama di essere un filosofo metafisico che conosce i mali dell'occulto. \u00c8 maestro e mentore del dottor Seward, colui che si rende conto per primo dell'inspiegabilit\u00e0 del male che colpisce Lucy Westenra. Egli \u00e8 un grande intellettuale, medico, letterato e filosofo, ed \u00e8 con l'intelligenza e l'astuzia che sceglie di contrastare Dracula, piuttosto che con la forza bruta. Crede nell'esistenza del soprannaturale, e in fenomeni quali il mesmerismo, i campi elettromagnetici e i corpi astrali.\nLa pi\u00f9 grande sfida, per\u00f2, \u00e8 quella di convincere i propri compagni d'avventura ad accettare la presenza del soprannaturale: non sar\u00e0 facile e soltanto l'incontro faccia a faccia con Lucy Westenra, morta giorni prima e ora trasformata in vampira, potr\u00e0 convincere il suo razionale allievo dottor Seward.\nNel romanzo i due personaggi di Van Helsing e Dracula sono assolutamente complementari e rappresentano due modi diversi di intendere il mondo che si fronteggiano.\nNel romanzo dice di aver perso un figlio, dell'et\u00e0 di Arthur, e di avere una moglie \"morta per me, ma non per la legge della Chiesa, sebbene abbia completamente perduto il senno\".\nVersioni cinematografiche.\nIl personaggio di Van Helsing compare in quasi quaranta opere cinematografiche o televisive\nNel film omonimo del 2004: \"Van Helsing\", dove \u00e8 impersonato da Hugh Jackman, il nome del cacciatore di vampiri \u00e8 stato modificato da: \"Abraham\" a \"Gabriel\".\nIl personaggio compare anche in Hotel Transylvania 3 - Una vacanza mostruosa, assieme a una sua bis-nipote di nome Ericka (lui \u00e8 ancora in vita perch\u00e9 \u00e8 diventato met\u00e0 cyborg), nel quale sono gli antagonisti principali. Nel film Hotel Transylvania 4 - Uno scambio mostruoso vive nei sotterranei dell'hotel e grazie a uno speciale raggio trasforma Johnny in un mostro e Dracula in un umano."}
{"id": "596603", "revid": "287204", "url": "https://it.wikipedia.org/wiki?curid=596603", "title": "Beat Happening/Screaming Trees", "text": "Beat Happening/Screaming Trees \u00e8 uno split EP dei gruppi Beat Happening e Screaming Trees, pubblicato nel 1988 dalla casa discografica Homestead Records. L'EP \u00e8 stato prodotto in pochissime copie, ed \u00e8 molto raro, ma \u00e8 rintracciabile nella raccolta del 2003 \"Music to Climb the Apple Tree By\" dei Beat Happening."}
{"id": "596612", "revid": "287204", "url": "https://it.wikipedia.org/wiki?curid=596612", "title": "Haliaeetus pelagicus", "text": "Laquila di mare di Steller (Haliaeetus pelagicus Pallas, 1811) \u00e8 un grande uccello rapace della famiglia degli Accipitridae.\nDescrizione.\n\u00c8 la specie pi\u00f9 grande del genere \"Haliaeetus\" e la terza aquila pi\u00f9 grande al mondo.\nMisura 85\u2013105\u00a0cm di lunghezza, con una apertura alare che pu\u00f2 variare dai 195 ai 245 cm. Presenta un moderato dimorfismo sessuale: la femmina \u00e8 pi\u00f9 grande del maschio, che raggiunge solo 5\u20136\u00a0kg, mentre le femmine pesano in media 7\u20139\u00a0kg.\n\u00c8 stata descritta la prima volta dal naturalista tedesco Georg Wilhelm Steller da cui prende il nome.\nAlimentazione.\nSi nutre essenzialmente di pesci, in maniera particolare di salmoni, ma anche di altri uccelli e piccoli mammiferi.\nDistribuzione.\nLa popolazione attuale \u00e8 stimata intorno ai 5000 esemplari.\n\u00c8 diffusa nella penisola della Kam\u010datka, nell'area costiera attorno al mare di Okhotsk, attorno alla foce del fiume Amur, nelle isole Sachalin e \u0160antar, nelle isole Curili e ad Hokkaid\u014d.Le popolazioni che vivono in Russia migrano ad Hokkaid\u014d."}
{"id": "596616", "revid": "123000880", "url": "https://it.wikipedia.org/wiki?curid=596616", "title": "Ente ospedaliero Ospedali Galliera", "text": "LEnte ospedaliero Ospedali Galliera - noto come ospedale Galliera - \u00e8 una struttura sanitaria storica tuttora attiva. Edificato nel 1877 dalla duchessa di Galliera, \u00e8 attualmente uno dei grandi complessi ospedalieri di Genova.\n\u00c8 situato nel quartiere di Carignano, in posizione sopraelevata, ma in prossimit\u00e0 della Fiera del mare di Genova. Ne \u00e8 presidente del consiglio di amministrazione l'arcivescovo \"pro tempore\" di Genova, sebbene la gestione vera e propria dell'ospedale sia affidata al direttore generale, al direttore amministrativo e al direttore sanitario.\nStoria.\nL'ospedale nacque come opera pia De Ferrari Brignole Sale, e deve le sue origini alla munificenza della marchesa Maria Brignole Sale De Ferrari, duchessa di Galliera, moglie del benefattore Raffaele De Ferrari, a cui \u00e8 titolata la principale piazza della citt\u00e0. La duchessa lo fece edificare tra il 1877 ed il 1888 in perpetua memoria del secondo figlio Andrea, morto all'et\u00e0 di sedici anni. Il 4 marzo 1888 venne inaugurato.\nL'ospedale venne edificato dove per due secoli vi era stato un monastero di monache clarisse cappuccine, come testimonia la toponomastica: via delle Cappuccine, mura delle Cappuccine.\nL'Associazione donatori midollo osseo.\nL'Associazione donatori midollo osseo ha istituito il Registro italiano donatori midollo osseo presso l'ospedale Galliera di Genova che, collegato ad analoghi registri di altri 39 paesi, permette la ricerca di potenziali donatori al di fuori del territorio nazionale.\nPrestazioni.\nL'ospedale Galliera eroga le seguenti prestazioni:\nLe modalit\u00e0 di accesso possibili sono le seguenti:\nDal 1989 ospita l'archivio dei donatori di midollo osseo.\nAmpliamenti.\nNegli anni novanta del XX secolo \u00e8 stato avviato il progetto \"Galliera 2000\" che prevedeva l'aggiunta di nuove sale operatorie, un ammodernamento generale, l'acquisizione di macchinari sofisticati (TAC), la ristrutturazione dei vecchi padiglioni ancora ottocenteschi. Tale progetto ha condotto alla struttura attuale.\nAl settembre 2019, il Pronto Soccorso era interessata da una grave carenza di posti letto disponibili per gestire le urgenze, di regola trasferite al San Martino e al Villa Scassi.\nLegislazione e detrazioni fiscali.\nDal 2001 l'ente figura come caso particolare nell'elenco delle detrazioni di spesa ammesse nella dichiarazione dei redditi (Modello Unico). La giustificazione sta nel riconoscimento dell'I.B.M.D.R. - Italian Bone Marrow Donor Registry (istituito e gestito dall'E.O. Ospedali Galliera di Genova) come \"unica struttura di interesse nazionale\" secondo la Legge 6.3.2001, n. 52 avente ad oggetto \"Riconoscimento del Registro nazionale italiano dei donatori di midollo osseo\" che ha regolamentato la ricerca e la donazione di midollo osseo.\nL'art. 8, 3\u00b0 comma della stessa legge, ha espressamente previsto che:\n\"Le donazioni effettuate da enti o privati all'ente ospedaliero Ospedali Galliera di Genova, finalizzate all'attivit\u00e0 del Registro nazionale, sono detraibili dall'imposta sul reddito per un importo non superiore al 30 per cento dell'imposta lorda dovuta, purch\u00e9 risultino da idonea documentazione allegata alla dichiarazione.\""}
{"id": "596618", "revid": "256896", "url": "https://it.wikipedia.org/wiki?curid=596618", "title": "Ospedale Galliera (Genova)", "text": ""}
{"id": "596624", "revid": "599013", "url": "https://it.wikipedia.org/wiki?curid=596624", "title": "Rappresentazione dell'HIV/AIDS nel cinema e nella televisione", "text": "La rappresentazione dell'HIV/AIDS nel cinema e nella televisione attraverso opere che affrontano la tematica dell'AIDS-HIV inizia dalla prima met\u00e0 degli anni ottanta del XX secolo.\nIl tema dell'AIDS/HIV \u00e8 stato trattato in molti film, molti dei quali rientrano nella categoria del cinema queer indipendente.\nStoria.\nBench\u00e9 non sia stata la prima opera di fiction audiovisiva a mostrare l'esistenza del problema, \"Una gelata precoce\" (\"An Early Frost\", 1985) \u00e8 il primo film televisivo incentrato sul tema dell'AIDS. Tratto da un romanzo di Sherman Yellen, parla di un giovane avvocato omosessuale che, dopo essersi ammalato di AIDS, si trova ad affrontare lo smarrimento dei familiari e l'ostilit\u00e0 della gente, oltre al dolore della malattia e alla morte.\nNello stesso anno esce anche \"Buddies\", primo film per il cinema ad affrontare l'argomento, che ebbe per\u00f2 di una distribuzione limitata.\nL'anno successivo il lungometraggio \"Parting Glances\", diretto e sceneggiato da Bill Sherwood contestualizza l'esperienza di una coppia omosessuale nell'era di Ronald Reagan e al culmine della crisi dell'AIDS. Al riguardo, Janet Maslin, nella sua recensione dell'epoca per il \"New York Times\", scrisse: \"\"\u00e8 un merito che l'angoscia dell'AIDS venga presentata come parte di un tessuto sociale pi\u00f9 ampio compreso nel contesto e mai in una luce nefasta\".\nUscito nel 1988, \"Once More - Ancora\", diretto da Paul Vecchiali, \u00e8 considerato il primo film francese sull'AIDS visto da una prospettiva omosessuale.\nDel 1989 \u00e8 \"In una notte di chiaro di luna\" di Lina Wertm\u00fcller, primo film ambientato in un contesto esclusivamente eterosessuale, mal accolto dalla critica che lo addita come una \"melodrammatica e moralistica presa di posizione nei confronti dell'AIDS\"\". \nIl film TV \"Guerra al virus\" (\"And the Band Played On\", 1993) di Roger Spottiswoode racconta la storia della scoperta dell'epidemia di AIDS e dei dibattiti politici, scientifici e sociali che ne seguirono.\nDello stesso anno \u00e8 \"Philadelphia\" di Jonathan Demme, in cui viene narrata la storia di un avvocato omosessuale malato di AIDS che viene licenziato per la sua malattia e della sua battaglia contro la discriminazione delle persone sieropositive.\nMolto meno convenzionale il film del 1993 \"Notti selvagge\" (\"Les nuits fauves\") di Cyril Collard, storia autobiografica dell'attore e regista malato di AIDS.\n\"Blue\", l'ultimo film di Derek Jarman, pubblicato quattro mesi prima del suo decesso avventuo il 19 febbraio 1994, per le complicazioni legate all'AIDS, \u00e8 di particolare importanza. Il regista era rimasto quasi cieco a causa di un'infezione da citomegalovirus, che gli consentiva di vedere esclusivamente nei toni del blu. Il film, presentato al New York Film Festival il 3 ottobre 1993, consiste in un unico fotogramma di colore blu, che fa da sfondo alla traccia sonora, composta da Simon Fisher Turner, comprendente Coil e altri artisti, ed alla voce di Derek Jarman che racconta la propria vita e la propria filosofia artistica, narrando di s\u00e9 come di \"laboratorio ambulante\". Prende fino a trenta pillole al giorno. Descrive le sale d'attesa dell'ospedale, l'indifferenza del personale medico, l'ipocrisia della carit\u00e0, e il colore blu. Il film \u00e8 un esempio unico dell'utilizzo di una grave malattia medica per scopi artistici.\nIn \"Kids\" (1995) di Larry Clark viene affrontato in modo crudo il problema della diffusione della malattia tra gli adolescenti. Sempre nel 1995 ci fu \"Amici per sempre\" (\"The Cure\") di Peter Horton, la cui storia narra di due ragazzi alla ricerca di una cura per l'AIDS, malattia di cui \u00e8 ammalato uno dei due. In questo film l'HIV \u00e8 contratto attraverso una trasfusione di sangue e i sintomi dell'AIDS sono lievi, non diversi dai tipici sintomi influenzali.\nIn \"Trainspotting\" di Danny Boyle, tratto dell'omonimo romanzo di Irvine Welsh, compare il tema del contagio nel mondo dei giovani tossicodipendenti. Nel film si trovano riferimenti espliciti alla malattia durante le allucinazioni del protagonista Renton, in un momento di forzata crisi d'astinenza da eroina.\n\"Che mi dici di Willy?\" (\"Longtime Companion\"), interpretato da Bruce Davison e diretto da Norman Ren\u00e9, \u00e8 stato riconosciuto come lo spettacolo cinematografico pi\u00f9 dettagliato delle conseguenze dell'AIDS, mostrando diversi disturbi tra cui la polmonite seguita da toxoplasmosi e, infine, grave disabilit\u00e0 e uno stato di costrizione a letto.\nNon sempre l'HIV/AIDS \u00e8 protagonista della scena. Soprattutto dopo l'avvento di terapie efficaci che nei paesi industrializzati hanno relegato l'HIV nella sfera della \"quotidianit\u00e0\", la malattia pu\u00f2 diventare una semplice \"comparsa\". Ne sono un esempio \"Forrest Gump\" (1994) di Robert Zemeckis o \"Le fate ignoranti\" (2001) di Ferzan \u00d6zpetek.\nNel 2003, il dramma familiare \"Beat the Drum\" vince alcuni premi internazionali e d\u00e0 l'impulso per la creazione di un centro di accoglienza in Kenya per orfani malati di AIDS\".\"\nNel 2010 esce in Italia \"\" scritto e diretto da Andrea Adriatico e Giulio Maria Corbelli, prodotto e distribuito da Cinemare.\nNel 2013 escono i film \"Un castello in Italia\" e \"Dallas Buyers Club\", nel 2014 \"The Normal Heart (film),\" mentre nel 2015 fu la volta di \"Holding the Man\"; infine, \"Vicino all'orizzonte\" nel 2019."}
{"id": "596627", "revid": "1342115", "url": "https://it.wikipedia.org/wiki?curid=596627", "title": "Pietro Marcenaro", "text": "Biografia.\nHa conseguito la maturit\u00e0 classica e nel '68 \u00e8 stato fra i leader pi\u00f9 rappresentativi del movimento studentesco, dopo di che, nel 1975 si \u00e8 trasferito a Torino, per lavorare in un'azienda dell'indotto FIAT. \n\u00ab\u00c8 considerato l\u2019erede di Vittorio Foa, padre nobile della sinistra. Di Foa \u00e8 allievo e amico fin dai tempi della costituzione del Psiup. E con Foa ha scritto il suo libro pi\u00f9 importante: \"Riprendere tempo\" (Einaudi 1982)\u00bb.\nSi \u00e8 iscritto al PCI nel 1989. \u00c8 stato segretario regionale della FIOM e della CGIL del Piemonte. Dopo di che, entra in politica per ricoprire il ruolo di segretario regionale dei DS.\nNel 2005 era stato inizialmente designato come candidato presidente del centrosinistra della regione Piemonte. \u00c8 stato poi scartato, per malumori interni alla coalizione, quando aveva gi\u00e0 iniziato la campagna elettorale. Al suo posto \u00e8 stata scelta Mercedes Bresso, che ha poi sconfitto Enzo Ghigo, il presidente uscente.\nL'11 aprile 2006 \u00e8 stato eletto, in rappresentanza dell'Ulivo, alla Camera dei deputati, col sistema proporzionale nella circoscrizione Piemonte 1. Al termine della legislatura, nell'aprile 2008, viene eletto al Senato con il PD. Conclude il proprio mandato parlamentare nel 2013."}
{"id": "596628", "revid": "767487", "url": "https://it.wikipedia.org/wiki?curid=596628", "title": "Buzz Factory", "text": "Buzz Factory \u00e8 un album del gruppo statunitense degli Screaming Trees, pubblicato nel 1989 dalla SST Records. Questo \u00e8 anche l'ultimo album del gruppo per questa casa discografica. Successivamente incider\u00e0 per la Sub Pop e per la Epic Records. L'album fa intravedere un mutamento nella musica del gruppo, dal rock psichedelico (ancora presente) all'alternative rock."}
{"id": "596641", "revid": "1865216", "url": "https://it.wikipedia.org/wiki?curid=596641", "title": "Raduno di Norimberga", "text": "Il termine Raduno di Norimberga (in lingua tedesca Reichsparteitag, letteralmente \u00abGiornata nazionale del partito\u00bb) si riferisce ai congressi tenuti dal Partito nazista in Germania dal 1923 al 1938. Dopo l'ascesa al potere di Adolf Hitler nel 1933 fu definitivamente stabilito di tenere i raduni a Norimberga con cadenza annuale e di trasformarli in imponenti manifestazioni propagandistiche circondate da imponenti elementi scenografici progettati dall'architetto Albert Speer in un'apposita area della citt\u00e0.\nOrigini (1923-1929).\nI primi raduni del Partito nazionalsocialista si tennero a Monaco nel 1923 (27-29 gennaio) e a Weimar nel 1926 (1\u00ba-4 luglio). Questi primi eventi, organizzati in maniera approssimativa, non mostravano ancora le \"adunate oceaniche\" tipiche degli anni successivi; si risolvevano in improvvisati discorsi tenuti dai leader del partito che venivano spesso interrotti dai membri di partiti rivali, in particolar modo dai comunisti. Era infatti tipico di quegli anni del dopoguerra tedesco, nell'infuocata atmosfera di contrapposizione politica, che partiti e organizzazioni politiche fossero presenti in forze ai raduni degli oppositori con l'intento di disturbare e interromperne lo svolgimento, spesso anche per innescare tafferugli e violente risse.\nDal 1927 in poi, e cio\u00e8 fino allo scoppio della seconda guerra mondiale, i raduni furono organizzati esclusivamente nella citt\u00e0 di Norimberga che venne scelta per una serie di ragioni organizzative e di opportunit\u00e0 politica: era situata al centro del \"Reich\" e quindi facilmente raggiungibile. La piazza \"Luitpoldhain\" ben si prestava a contenere il sempre maggior numero di partecipanti al raduno ed inoltre l'evento poteva contare sull'efficiente organizzazione dei nazionalsocialisti locali guidati da Julius Streicher, \"Gauleiter\" della Franconia. Infine la locale polizia, diretta dal simpatizzante nazista Heinrich Gareis, ostacol\u00f2 solo in minima parte lo svolgimento dei primi due raduni norimberghesi, prima dell'ascesa al potere di Hitler.\nNorimberga venne scelta anche per l'elevato significato simbolico e politico che la ricollegava alla tradizione delle Diete imperiali ivi tenute durante il Sacro Romano Impero. Nell'opuscolo commemorativo del raduno che si tenne dal 19 al 21 agosto del 1927, curato da Alfred Rosenberg, la scelta venne cos\u00ec illustrata:\nPrima dell'ascesa al potere del Partito nazionalsocialista si tenne un secondo raduno a Norimberga dal 1\u00b0 al 4 agosto 1929 al quale parteciparono circa 25.000 simpatizzanti, per la maggior parte uomini delle \"Sturmabteilung\" (SA) e delle nascenti SS incaricate - come in tutte le edizioni successive - della sicurezza del raduno.\nGli anni del potere (1933-1938).\nDopo l'ascesa al potere del Partito nazionalsocialista del 30 gennaio 1933 a seguito della nomina di Adolf Hitler alla carica di Cancelliere del Reich, i raduni di Norimberga ebbero cadenza annuale. Dallo stesso anno venne fissato il periodo della manifestazione, da tenersi nella prima met\u00e0 di settembre ed un nuovo nome: \"Reichsparteitage des deutschen Volkes\" (\u00abGiornata nazionale del partito nazionalsocialista del popolo tedesco\u00bb). I \"raduni\" assunsero negli anni proporzioni colossali arrivando a contare oltre mezzo milione di partecipanti e delegazioni appartenenti a tutte le realt\u00e0 del partito (SA, SS, Giovent\u00f9 hitleriana, ecc.), dell'esercito tedesco e delle istituzioni nazionali.\nPer ogni anno venne scelto un titolo, legato a importanti eventi accaduti in quell'anno in Germania.\n1933: Raduno della vittoria.\nTema del raduno, che si tenne dal 1\u00ba al 3 di settembre, fu la conquista del potere da parte dello NSDAP, e della vittoria sulla Repubblica di Weimar. Dal 30 gennaio alla data del raduno il Partito nazionalsocialista, con la soppressione di tutti i partiti politici e una serie di leggi smantell\u00f2 completamente la struttura repubblicana e trasform\u00f2 di fatto la Germania in una dittatura nel corso di un processo chiamato eufemisticamente dalla retorica nazista \"Gleichschaltung\" o \"Allineamento forzato\".\n1934.\nPer questo raduno (5-10 settembre) non venne stabilito nessun tema. Successivamente venne ricordato come \"Reichsparteitag der Einheit und St\u00e4rke\" (\u00abRaduno dell'Unit\u00e0 e della Forza\u00bb), \"Reichsparteitag der Macht\" (\u00abRaduno del Potere\u00bb) oppure, dal titolo del film propagandistico \"Il trionfo della volont\u00e0\" (originale: \"Triumph des Willens\") di Leni Riefenstahl quell'anno, \"Reichsparteitag des Willens\" (\u00abRaduno della Volont\u00e0\u00bb).\n1935: Raduno della libert\u00e0.\nIl tema della libert\u00e0 si riferiva alla reintroduzione della coscrizione obbligatoria e alla creazione di un nuovo potente esercito, la \"Wehrmacht\" istituita il 16 marzo di quell'anno in violazione alle clausole del trattato di Versailles del 1919 che limitava la dimensione dell'esercito tedesco a 100.000 uomini. Il pubblico ripudio del Trattato venne considerato una \u00abliberazione\u00bb del popolo tedesco nei confronti dei vincoli imposti dalle potenze europee in occasione del termine del primo conflitto mondiale.In occasione del raduno (10-16 settembre) vennero promulgate le leggi razziali (15 settembre 1935) che presero perci\u00f2 il nome di leggi di Norimberga e che rappresentarono una fondamentale tappa nel processo che condusse all'Olocausto negli anni successivi.\n1936: Raduno dell'onore.\nLa rimilitarizzazione della Renania - e la conseguente restaurazione, nell'ottica nazista, dell'onore tedesco - fu scelta come tema portante del raduno del 1936 (8-14 settembre). Come stabilito dal patto di Locarno (1925), la sponda sinistra del Reno avrebbe dovuto essere smilitarizzata e fu occupata fino al 1930 dalle forze britanniche e francesi. Il 7 marzo 1936, violando le clausole del patto, la Wehrmacht entr\u00f2 in Renania riportandola sotto il controllo militare della Germania.\n1937: Raduno del lavoro.\nIl tema del raduno del 1937 (6-13 settembre) si riferiva alla drastica riduzione della disoccupazione in Germania dall'ascesa di Hitler. Gli anni della Repubblica di Weimar erano stati segnati da una perdurante crisi economica, conseguente alla Grande depressione, e da elevati livelli di disoccupazione. Il particolare interesse del partito nazionalsocialista a questa tematica e le conseguenti politiche del lavoro ridussero rapidamente la disoccupazione fino a farla praticamente scomparire.\n1938: Raduno della Grande Germania.\nIl tema del raduno (5-12 settembre) era riferito all'annessione dell'Austria (\"Anschluss\") al Reich tedesco avvenuta il 12 marzo 1938.\n1939: Raduno della pace.\nIl raduno del 2-11 settembre 1939 doveva avere come tema la pace, rappresentata dalla volont\u00e0 tedesca di perseguire pacificamente la propria politica di espansione. A dispetto della supposta volont\u00e0 di pace, il 1\u00ba settembre 1939 la Germania invase la Polonia dando il via alla seconda guerra mondiale e il raduno venne cancellato.\nSvolgimento dei raduni.\nL'aspetto principale dei raduni di Norimberga fu la trasfigurazione propagandistica, abilmente orchestrata, della figura di Adolf Hitler, dipinto come un \"messia\" inviato dalla Provvidenza per salvare il popolo tedesco. Le masse, rigidamente inquadrate in suggestivi scenari, ascoltavano la parola di Hitler, marciando davanti a lui e giurando lealt\u00e0 alla sua persona e all'ideologia nazista. I raduni servirono la propaganda tedesca come veicolo per mostrare, soprattutto all'estero, la volont\u00e0 e l'armonia del \"nuovo\" popolo tedesco forgiato dalla disciplina e dall'ordine.\nLa dimostrazione di potenza della \"nuova Germania\" non era limitata agli spazi predisposti per il raduno. Le formazioni del Partito marciavano lungo le strade dell'antico centro di Norimberga pavesate di bandiere naziste con la svastica, per essere salutate da Hitler e dal popolo entusiasta. Tale scenografia, organizzata da Albert Speer, doveva servire a simboleggiare la continuit\u00e0 tra la grandezza del Sacro Romano Impero e quella del Terzo reich.\nA partire dal 1935 la prima serata del raduno era dedicata all'esecuzione dell'opera di Richard Wagner \"I maestri cantori di Norimberga\". Hitler fu un grande ammiratore di Wagner che egli riteneva un precursore dell'ideologia nazista per via delle sue opere eroiche basate sulla mitologia nordica e del suo forte antisemitismo.\nI film propagandistici di Leni Riefenstahl.\nPer ogni raduno tra il 1933 ed il 1935 la regista tedesca Leni Riefenstahl cre\u00f2 un film-documentario sullo svolgimento dell'evento. Le capacit\u00e0 tecniche ed artistiche della Riefenstahl e le oceaniche masse rigidamente inquadrate nelle scenografie di Albert Speer contribuirono a creare alcuni tra i migliori film di propaganda politica mai prodotti.\n\"Der Sieg des Glaubens\".\n\"Der Sieg des Glaubens\" (\u00abLa vittoria della fede\u00bb) fu girato nel corso del raduno del 1933. Il film venne ritirato dalla circolazione nel giugno 1934 e tutte le copie furono distrutte a causa della presenza di Ernst R\u00f6hm e altri comandanti delle SA in molte delle scene girate. Il 30 giugno 1934 infatti Hitler scaten\u00f2 una sanguinosa purga (che prese il nome di \u00abNotte dei lunghi coltelli\u00bb) allo scopo di decapitare la dirigenza delle SA oltre ad eliminare numerosi oppositori esterni. Tutto ci\u00f2 che era riconducibile a R\u00f6hm, fino ad allora esaltato dalla propaganda nazionalsocialista come un eroe, venne completamente cancellato e stessa sorte sub\u00ec \"Der Sieg des Glaubens\".\nNell'aprile 1934 la Riefenstahl effettu\u00f2 un viaggio in Gran Bretagna per una serie di incontri sulle sue tecniche di regia. In quest'occasione venne fatta una copia del film, poi dimenticata in un deposito inglese e riscoperta dopo 60 anni di oblio: a tutt'oggi \u00e8 l'unica copia superstite completa che si conosca.\n\"Triumph des Willens\".\n\u00abIl trionfo della volont\u00e0\u00bb \u00e8 tuttora considerato uno dei pi\u00f9 riusciti esempi di film propagandistico. Alla sua uscita, nel 1935, il film venne accolto entusiasticamente in Germania ed Hitler lo lod\u00f2 come \u00abincomparabile glorificazione della potenza e della bellezza del nostro Movimento\u00bb.\n\"Tag der Freiheit\".\n\u00abI giorni della libert\u00e0\u00bb ha per protagonista l'esercito. In \"Triumph des Willens\" le scene riguardanti l'esercito tedesco erano limitate a un breve spezzone che mostrava una carica di cavalleria; questa mancanza indispett\u00ec i generali tedeschi che protestarono con Hitler. Egli propose alla Riefenstahl di modificare \"Triumph des Willens\" aggiungendo alcune scene incentrate sull'esercito ma ella rifiut\u00f2 e prefer\u00ec tornare al raduno del 1935 per girare questo nuovo film, interamente dedicato all'esercito tedesco."}
{"id": "596643", "revid": "767487", "url": "https://it.wikipedia.org/wiki?curid=596643", "title": "Wad", "text": "Wad \u00e8 un vecchio termine utilizzato per indicare alcune rocce nere caratterizzate da una miscela di ossidi e idrossidi minerali, soprattutto di manganese. Le specifiche variet\u00e0 di minerali includono generalmente pirolusite e psilomelano.\nIl Wad \u00e8 in apparenza amorfo, forma masse reniformi, arborescenti o compatte e incrostazioni. Il colore \u00e8 solitamente nero spento, ma pu\u00f2 essere anche \ngrigio piombo, bluastro o bruno-nero, con stria marrone scuro o nerastra.\nIl Wad \u00e8 opaco, con lucentezza offuscata o terrosa.\nSi forma in ambiente sedimentario con minerali del manganese. Produce acqua se riscaldato in un contenitore chiuso."}
{"id": "596648", "revid": "467420", "url": "https://it.wikipedia.org/wiki?curid=596648", "title": "Abramo Basevi", "text": "Biografia.\nBasevi era figlio di Emanuele, medico, importante esponente della comunit\u00e0 ebraica livornese. Ne segu\u00ec le orme laureandosi in medicina all'Universit\u00e0 di Pisa. Cominci\u00f2, pertanto, con la professione di medico a Firenze (1858). Si era trasferito a Firenze gi\u00e0 tra il 1840 e il 1841 per dar corso alla sua vera aspirazione di musicista e compositore. I suoi primi tentativi come compositore fallirono, ma non si perse d'animo e nel tempo compose varie opere (\"Romilda ed Ezzelino\", 1840, ed \"Enrico Howard\", 1847) e altra musica.\nBasevi era il redattore del giornale musicale \"L'Armonia\". Fond\u00f2 i \"Beethoven Matin\u00e9es\" (1859) che si trasformarono poi in \"Societ\u00e0 del quartetto di Firenze\" (1864). Istitu\u00ec anche un premio annuale per il miglior Quartetto d'archi.\nNel 1863 fond\u00f2 i Concerti Populari di Musica Classica. Presenza assidua sui periodici musicali dell'epoca, ha pubblicato uno \"Studio sulle opere di Giuseppe Verdi\" (1859), un\"Introduzione ad un nuovo sistema d'armonia\" (1862) e un \"Compendio della storia della musica\" (1866).\nDenomin\u00f2 \"solita forma\" la: \u00absolita forma de\u2019 duetti, cio\u00e8 quella che vuole un tempo d\u2019attacco, l\u2019adagio, il tempo di mezzo, e la Cabaletta\u00bb (\"Studio sulle opere\" di Giuseppe Verdi, op. cit. p. 82.). "}
{"id": "596655", "revid": "110157", "url": "https://it.wikipedia.org/wiki?curid=596655", "title": "Bonaco", "text": "Il bonaco (\"b\u00f2naco\") o bonaso (\"b\u00f2naso\"; in latino \"bonnacon\" o \"bonasus\") \u00e8 un animale leggendario simile al toro, menzionato nella \"Fisica\" di Aristotele, nella \"Naturalis historia\" di Plinio (per il quale \u00e8 originario della Peonia in Macedonia) e nei bestiari medievali, tra cui quello di Aberdeen. Ne parla anche Leonardo da Vinci nel suo \"Bestiario\".\nAspetto.\nSul collo ha una criniera di cavallo, mentre il resto del corpo \u00e8 simile al toro. Le sue corna sono rivolte all'indietro, cos\u00ec che anche se volesse cozzare non farebbe male a nessuno. Per difendersi questo animale scappa, ma durante la fuga si lascia dietro una scia di escrementi corrosivi, che bruciano tutto ci\u00f2 che toccano, lunga oltre 600 metri.\nIn alcune illustrazioni \u00e8 rappresentato di colore blu, in altre di colore rosso o marrone.\nCaccia.\nIl bonaco \u00e8 spesso raffigurato nei bestiari mentre uno, due o tre cacciatori lo infilzano con la lancia, proteggendosi dietro lo scudo, oppure lo trafiggono con una freccia, protetti da una cotta di maglia. L'animale, infatti, volge loro le spalle e tenta di difendersi spruzzando addosso agli uomini (o all'uomo) i suoi corrosivi escrementi."}
{"id": "596656", "revid": "466539", "url": "https://it.wikipedia.org/wiki?curid=596656", "title": "Roberto Rosso (politico 1960)", "text": "Biografia.\n\u00c8 nato a Casale Monferrato (Alessandria), ma vive a Trino (Vercelli). Si \u00e8 laureato in giurisprudenza, di professione \u00e8 avvocato civilista.\nIl 30 giugno 2012 si sposa con Roberta Cornaglia, imprenditrice del Gruppo Cornaglia.\nAttivit\u00e0 politica.\nEntra in politica giovanissimo: a 19 anni \u00e8 gi\u00e0 iscritto alla Democrazia Cristiana e viene eletto consigliere comunale a Trino, il suo paese d'origine. In seguito ricopre i ruoli di vice segretario regionale della DC piemontese e di consigliere provinciale a Vercelli.\nDopo lo scioglimento della DC, nel 1994 aderisce al movimento politico di Berlusconi Forza Italia e viene eletto deputato alla Camera, dove \u00e8 confermato per le successive cinque legislature fino al 2013. In questa veste si adopera in commissione Cultura della Camera per determinare la nascita dell'Universit\u00e0 del Piemonte Orientale con sede a Vercelli.\nNel 2001 ha sfidato Sergio Chiamparino per la poltrona di Sindaco di Torino, perdendo al ballottaggio per 5,74 punti percentuali, ma conquistando al primo turno un record di voti per il centro destra torinese pari a 266.704 voti.\nNel 2002 \u00e8 diventato Commissario Straordinario di Forza Italia in Friuli-Venezia Giulia e Responsabile Nazionale Rapporti con il mondo del lavoro e con le organizzazioni sindacali di Forza Italia.\nNel 2004 \u00e8 stato nominato Sottosegretario di Stato al Ministero del lavoro e delle politiche sociali nel Governo Berlusconi III. Nel novembre 2006 \u00e8 nominato responsabile nazionale del dipartimento di Forza Italia Politiche Sociali e Welfare. Nel 2007 fonda la campagna \"Noi siamo vercellesi\" a sostegno della provincia di Vercelli. Nel 2008 viene rieletto deputato nelle liste de Il Popolo della Libert\u00e0.\nIl 16 aprile 2010 il Presidente della Regione Piemonte Roberto Cota (Lega Nord) nomina Rosso nuovo Vicepresidente della Regione Piemonte e Assessore regionale al Lavoro. Il 14 luglio, dopo appena tre mesi dalla nomina rassegna le dimissioni dagli incarichi preferendo il ruolo di parlamentare nazionale in seguito a contrasti con il PdL piemontese guidato da Enzo Ghigo.\nNel novembre 2010 aderisce al gruppo di Futuro e Libert\u00e0 per l'Italia, lasciando il PdL.\nMa solo tre mesi dopo, il 17 febbraio 2011 ritorna nel PdL dopo un incontro, svoltosi lo stesso giorno, con il Premier Silvio Berlusconi a Palazzo Grazioli., e il 5 maggio 2011 viene nominato sottosegretario di Stato al Ministero delle politiche agricole alimentari e forestali del Governo Berlusconi IV, fino al novembre successivo. Resta deputato fino al 2013.\nNel 2015 lascia Forza italia per aderire ai Conservatori e Riformisti di Fitto.\nNel febbraio 2016 annuncia la sua corsa come sindaco di Torino sostenuto da una lista civica col suo nome con cui raccoglie il 5,05% alla pari con Forza Italia.\nNel 2018 aderisce a Fratelli d'Italia, di cui \u00e8 capogruppo al Comune di Torino e Vice Sindaco di Trino.\nAlle elezioni regionali in Piemonte del 26 maggio 2019 viene eletto Consigliere regionale, con Fratelli d'Italia in provincia di Torino, ottenendo 4.777 voti di preferenza. A seguito di ci\u00f2 diventa Assessore della Regione Piemonte ottenendo l'assessorato ai rapporti con il Consiglio regionale, delegificazione dei percorsi amministrativi, affari legali e contenzioso, emigrazione e ai diritti civili, fino alle dimissioni il 20 dicembre 2019.\nControversie.\nIl 27 settembre 2012, durante un dibattito televisivo sull'emittente regionale lombarda Telelombardia, Rosso denuncia che, avendo ospitato in amicizia un consigliere regionale del Piemonte nella sua dimora invernale a Sestriere in settimana bianca, tutti i giorni il consigliere si faceva firmare un documento da un consigliere comunale del paese ottenendo un rimborso.\nVoci giornalistiche si sono concentrate sul capogruppo PdL alla Regione Piemonte Luca Pedrale in quanto sestrierese, il quale ha pero smentito il suo coinvolgimento seguito da una nota dello stesso Rosso in cui si disconosceva il riferimento al consigliere Pedrale.\nIl parlamentare PdL inoltre afferm\u00f2 come fosse prassi comune al Consiglio regionale del Piemonte durante il mese di agosto, sebbene il Consiglio sia chiuso per ferie, farsi riconoscere indennit\u00e0 di missione, a patto di essere in vacanza in una localit\u00e0 del Piemonte. Il giorno seguente alla denuncia di Rosso la Procura della Repubblica di Torino compie delle perquisizioni con acquisizione di documenti dei bilanci dei gruppi regionali alla sede del Consiglio della Regione Piemonte.\nA seguito della denuncia di Rosso, quaranta consiglieri su sessanta saranno inquisiti, alcuni dei quali hanno patteggiato la relativa condanna e venti hanno restituito i fondi. La posizione di quasi tutto il centrosinistra \u00e8 stata archiviata prima del processo, mentre per il centrodestra c'\u00e8 stata l'assoluzione in primo grado della maggior parte degli inquisiti, poi diventata condanna in appello. La Cassazione ha annullato diverse condanne, comprese quelle dell'ex presidente Cota , di Riccardo Molinari e di Paolo Tiramani (Lega).\nInchiesta giudiziaria.\nIl 20 dicembre 2019 \u00e8 stato arrestato nell'ambito di un'inchiesta sulla 'ndrangheta piemontese: l'accusa \u00e8 di aver raggiunto con essa un accordo per un \"pacchetto di voti\" per le elezioni regionali del maggio 2019 in Piemonte in cambio di 15.000 euro, di cui ne sarebbero stati versati 8.000, dove risulter\u00e0 poi eletto. A seguito dell'arresto, Rosso rassegna le dimissioni da assessore e viene espulso dal partito Fratelli d'Italia."}
{"id": "596659", "revid": "36426", "url": "https://it.wikipedia.org/wiki?curid=596659", "title": "Raccordo autostradale 8", "text": "Il raccordo autostradale 8 (RA 8) \u00e8 un tratto viario lungo 49 chilometri, gestito dall'ANAS, che collega l'autostrada A13 al mar Adriatico nel comune di Comacchio, nei pressi di Porto Garibaldi. Inizia in corrispondenza dell'incrocio tra la diramazione per Ferrara della A13 e la SS 16 Adriatica, dopo una bretella lunga 6,3\u00a0km che ha origine dallo svincolo di Ferrara Sud dell'A13 e continua la stessa A13. Allo svincolo con la SS 16 prosegue, verso Porto Garibaldi, senza soluzione di continuit\u00e0 il tratto di competenza ANAS. Si presenta come una strada a due carreggiate, separate da new-jersey in cemento, ciascuna con due corsie di marcia, senza corsia d'emergenza, ma con numerose piazzole di sosta, con velocit\u00e0 massima consentita di 90\u00a0km/h.\nDurante la stagione estiva \u00e8 un tratto autostradale molto trafficato a causa degli spostamenti vacanzieri, e per questo si formano di frequente lunghe code, complice anche la ridotta larghezza della carreggiata a due corsie.\nStoria e classificazione tecnica.\nIl raccordo \u00e8 stato classificato come \"autostrada\" con la denominazione di \"raccordo autostradale\" con d. m. del 16/06/1973 (GU 341 del 15/12/1977).\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale.\nNumerazione.\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 08\".\nLa numerazione RA 8 appare esclusivamente nel bivio con la Tangenziale Ovest di Ferrara (nel tratto A13 - Diramazione per Ferrara, nel tratto di competenza di Autostrade per l'Italia), mentre nei pannelli integrativi in prossimit\u00e0 dei cavalcavia e nei pannelli delle progressive chilometriche il raccordo \u00e8 indicato come \"Raccordo autostradale FE-P.to Garibaldi\".\nProgetto per la riqualificazione.\nIl 21 ottobre 2009 \u00e8 stato pubblicato il bando di gara \"per l'affidamento in concessione della progettazione, della riqualificazione funzionale ad autostrada e della gestione del raccordo autostradale Ferrara-Porto Garibaldi\" in finanza di progetto. Il costo previsto \u00e8 pari a 633.000.000 di euro, IVA esclusa. La durata della concessione ai privati prevista sar\u00e0 di 50 anni."}
{"id": "596660", "revid": "125066721", "url": "https://it.wikipedia.org/wiki?curid=596660", "title": "Squadratrice", "text": "La squadratrice \u00e8 una macchina per la lavorazione del legno usata per tagliare pannelli in squadra con tagli di precisione.\nMotori nelle squadratrici automatiche.\nPer ottenere pannelli privi di scheggiature le frese e le lame non devono mai asportare la superficie con denti in movimento verso il vuoto. A tal fine nelle squadratrici doppie sono montati di solito non meno di 4 motori (2 per spalla) di grossa potenza ma sono frequenti macchine con anche 8 o pi\u00f9 motori. Tutti questi motori lavorano con vari tipi di frese e lame o con angolazioni differenti e prendono diversi nomi in base al ruolo loro assegnato: in particolare si distingue:\nDopo l'intervento del truciolatore vengono a volte montate toupie che asportano pochi decimi di materiale per offrire una finitura ancora migliore o delle frese per arrotondare il pannello, creare scansi o fresate."}
{"id": "596661", "revid": "125750199", "url": "https://it.wikipedia.org/wiki?curid=596661", "title": "Storia della Sicilia", "text": "La storia della Sicilia, l'isola pi\u00f9 grande del mar Mediterraneo per superficie e popolazione, \u00e8 stata influenzata dai tanti gruppi etnici che sono passati sul suo territorio. Grazie alla sua posizione geografica, essa ha rivestito un ruolo di grande importanza negli eventi storici che hanno avuto come protagonisti i popoli del Mediterraneo. L'avvicendarsi di molteplici civilt\u00e0 ha contribuito ad arricchire la Sicilia di insediamenti urbani, di monumenti e di vestigia, ma anche di un patrimonio immateriale di tradizioni e culture. La storia dell'isola \u00e8 legata a quella delle isole minori e degli arcipelaghi ad essa vicini: le Eolie, le Egadi, le Pelagie, Pantelleria e Ustica.\nLa Sicilia ha conosciuto una fiorente Preistoria grazie a popolazioni provenienti dal Medioriente e dal nord Europa, che, mescolandosi alle popolazioni umane presenti, vi innestarono culture esotiche ed eterogenee come quelle di Stentinello, di Matrensa, di Serraferlicchio venute da est, il bicchiere campaniforme e i dolmen da nord-ovest: queste ultime due culture hanno caratterizzato la fine dell'et\u00e0 del rame e gli inizi dell'et\u00e0 del bronzo (2200-1900 a.C.). Alla Sicilia dei Sicani e dei Siculi, si aggiunsero, nella parte occidentale e in et\u00e0 protostorica, gli Elimi, e sempre in questa parte furono fondate dai Fenici colonie ed \"emporia\" (cio\u00e8 luoghi adibiti allo scarico, al deposito e alla vendita di mercanzie), che resero ancora pi\u00f9 appetibile questa terra grazie ai prosperi commerci che furono intessuti con tutto il bacino del Mediterraneo. Quest\u2019ultime colline, successivamente, divennero territori di Cartagine. A partire dalla seconda met\u00e0 dell'VIII sec. a.C., fu la volta delle colonie greche, i cui abitanti, nati dall'unione tra i coloni ellenici e le popolazioni sicule e sicane, si autodefinirono sicelioti e resero davvero grande questa regione.\nL'isola sub\u00ec periodi di dominio straniero (romani, vandali, ostrogoti, bizantini ed islamici), ma conobbe anche lunghe fasi di proficua indipendenza, come quella vissuta dai sicelioti tra il VI secolo a.C. e il 212 a.C., soprattutto, ai prodromi del Regno di Sicilia (1130-1816), fondato dal conte siculo-normanno Ruggero II ed evoluzione della Contea di Sicilia, istituita dopo la conquista dei normanni capeggiati dagli Altavilla, nel 1071. A partire dalla prima met\u00e0 del XII secolo, la Sicilia divenne uno degli Stati pi\u00f9 ricchi e potenti d'Europa, esteso dall'Abruzzo all'Africa. Con il matrimonio tra l'imperatore Enrico VI di Svevia e la principessa Costanza I di Sicilia, alla fine del XII secolo, il trono del Regno pass\u00f2 alla Dinastia Sveva. Conclusosi il regno di Federico II e dei suoi figli, la corona dell'isola pass\u00f2 dagli angioini che, comportandosi da tiranni e oppressori anche dal punto di vista fiscale, trasferirono dalla Sicilia a Napoli il centro del regno. Ma nel 1282, all'indomani della rivolta dei Vespri siciliani, l'isola si stacc\u00f2 dalla parte continentale del regno, diventando uno Stato insulare indipendente con la Dinastia degli Aragona, che, tramite il matrimonio di Costanza II di Sicilia con Pietro III di Aragona, mantenne i legami di discendenza sia con gli Altavilla, sia con gli Hohenstaufen (il padre di Costanza, infatti, era il re di Sicilia Manfredi, figlio naturale del re e imperatore siculo-normanno-svevo Federico II, a sua volta figlio dell'imperatore Enrico VI di Svevia e della regina di Sicilia, Costanza I). Tra il XIII e il XV secolo la Sicilia continu\u00f2 a mantenersi indipendente e ad avere propri re, il pi\u00f9 grande tra questi, artefice di una lunga e intensa fase di potenza e sviluppo per l'Isola, fu certamente Federico III di Sicilia che regn\u00f2 dal 1291 al 1337 e diede alla Sicilia una forma di stato monarchica, parlamentare e costituzionale (un vero unicum nel panorama politico dei Paesi del Mediterraneo) in virt\u00f9 delle Costitutiones del 1296 che restarono in vigore fino alla Costituzione del 1812.\nSuccessivamente, dal 1412, il Regno entr\u00f2 in unione personale con i sovrani di Aragona e dal 1516 di Spagna con Carlo V d'Asburgo. In questo lungo lasso di tempo, durato circa 300 anni, il Regno insulare di Sicilia fu governato dai vicer\u00e9 che mantennero intatta la forma di Stato concepita nelle Costitutiones di Federico III del 1296 e salguardarono le prerogative del Parlamento siciliano. Nel XVIII secolo il Regno di Sicilia pass\u00f2 prima ai Savoia (1713-1720) e poi agli Asburgo d'Austria (1720-1734), per poi finire nelle mani dei Borbone nel 1735. Durante i lunghi periodi di unione personale con altri Stati, il Regno mantenne sempre la propria indipendenza formale (e per molti aspetti anche sostanziale), assicurata dal Parlamento siciliano. Tale indipendenza venne per\u00f2 meno nel 1816, anno della fondazione del Regno delle Due Sicilie, e fu temporaneamente restaurata nel breve periodo monarchico-costituzionale (appena 14 mesi) proclamato dalla Rivoluzione siciliana del 1848 con lo Stato di Sicilia.\nNel 1860 la Sicilia fu la prima regione a far parte del futuro Regno d'Italia. Durante la seconda guerra mondiale l'isola conobbe la stagione del Movimento Indipendentista Siciliano. Come conseguenza delle spinte separatiste, anche in questo caso essa divenne la prima regione italiana ad avere uno statuto speciale, infatti, a differenza di quanto avvenuto nelle altre regioni, l'autonomia speciale della Sicilia fu approvata, su basi paritetiche tra Italia e Sicilia, ancor prima della nascita della Repubblica Italiana, mediante un regio decreto del 15 maggio 1946.\nPreistoria.\nLa pi\u00f9 antica traccia umana rinvenuta nell'isola risale al Paleolitico ed \u00e8 ubicata nei pressi di Marina di Ragusa, in contrada Fontana Nuova. Si tratta di un riparo sotto roccia che si apre nei pressi di un crinale roccioso a circa dalla costa, a sul livello del mare. Il riparo naturale \u00e8 largo , profondo , ed alto fino a in alcuni punti. Qui fu reperito diverso materiale litico (raschiatoi e lame da taglio). I 212 reperti archeologici (136 strumenti in selce e 76 schegge di lavorazione) sono esposti al museo archeologico Paolo Orsi di Siracusa. Secondo lo schema del Laplace all'epigravettiano antico risalirebbe un complesso scavato agli inizi del XX secolo nei pressi di Canicattini Bagni, alcuni ritrovamenti nell'entroterra siracusano e nella grotta Niscemi nel palermitano. In questa le pareti presentano incisioni rupestri zoomorfe. Al cosiddetto epigravettiano evoluto, la grotta di Cala dei Genovesi a Levanzo e il riparo di San Corrado nell'entroterra siracusano. All'epigravettiano finale, la grotta di San Teodoro Acquedolci, la grotta Corruggi (presso Pachino), la grotta Mangiapane e il riparo del Castello di Termini Imerese.\nLa presenza umana nell'area palermitana \u00e8 attestata sin dall'epoca preistorica dai graffiti e dalle pitture rupestri delle grotte dell'Addaura: figure danzanti in un rito magico propiziatorio, forse \"sciamani\" di un popolo non identificato che abit\u00f2 l'isola.\nLa grotta del Genovese, nell'isola di Levanzo fu abitata dall'uomo tra i e i anni prima di Cristo. Altre grotte dell'isola, dei Porci, di Cala Tramontana, di Punta Capperi hanno fornito materiale risalente al paleolitico superiore. L'analisi stratigrafica al carbonio-14 ha indicato l'anno 9230 a.C. (epigravettiano evoluto): la presenza nella sequenza stratigrafica di un frammento calcareo di notevoli dimensioni, con un bovide inciso, di stile del tutto affine alle raffigurazioni parietali sulle pareti, ha permesso di ottenere questa datazione assoluta. La grotta dell'Uzzo all'interno della Riserva naturale orientata dello Zingaro presenta analoghe tracce di insediamento.\nScavi a Lipari hanno prodotto testimonianze stratificate delle civilt\u00e0 che dal Neolitico (VI millennio a.C.) in poi hanno colonizzato l'isola. Lipari era un centro di produzione di ossidiana e di ceramiche. Significative le rovine di un villaggio neolitico sul promontorio di Capo Graziano a Filicudi.\nNon \u00e8 tuttavia ancora chiara l'identit\u00e0 o la provenienza dei primi abitanti dell'isola.\nEt\u00e0 antica.\nColonizzazione fenicia.\nIl capoluogo siciliano fu fondato come citt\u00e0-porto dai coloni Fenici di Tiro (l'odierno Libano) intorno al 734 a.C. Come luogo d'insediamento scelsero un promontorio di roccia prospiciente il mare contornato da due fiumi che corrisponde alla zona attualmente occupata dalla cattedrale di Palermo e dalla villa Bonanno.\nNel secolo VI la costa occidentale dell'isola apparteneva ai Cartaginesi, fondatori di Zyz, Mozia e di Solunto. Rimaneva importante anche la presenza degli Elimi, che furono i fondatori delle citt\u00e0 di Eryx e Segesta.\nColonizzazione greca.\nLa Sicilia entra in modo pi\u00f9 significativo nella Storia con la colonizzazione greca, che ha inizio con la fondazione di Naxos per opera dei Calcidesi e di Siracusa per opera dei Corinti, verso la met\u00e0 dell'VIII secolo a.C. (circa contemporaneamente alla fondazione di Palermo); sempre i Calcidesi, ma in data imprecisata, fondarono Zancle. Naxos, a sua volta fond\u00f2 Katane e Leontinoi e i greci megaresi fondarono Megara Hyblaea. Nella prima met\u00e0 del VII secolo a.C. sorsero Ghelas per opera dei rodio-cretesi e poi Akrai, Kasmenai ed Eloro per opera dei siracusani.\nSelinunte per opera dei megaresi di Sicilia e Himera, opera dei calcidesi-zanclei, sorsero a met\u00e0 del VII secolo. Esse costituiscono le colonie pi\u00f9 occidentali fondate da greci, rispettivamente lungo la costa sud e lungo la costa nord; peraltro nei secoli seguenti l'influenza greca penetr\u00f2 gradualmente anche a Segesta e in altre localit\u00e0 della Sicilia occidentale.\nDal VI secolo a.C. in poi, i greci fondarono nuove colonie all'interno del perimetro gi\u00e0 colonizzato. Al principio del VI secolo Akragas fu fondata dai gelesi mentre i siracusani fondarono Kamarina. Verso la met\u00e0 del VI secolo greci di origine calcidese giunsero a Morgantina, molto addentrata nell'interno dell'isola.\nEpoca greco-siceliota.\nRisulta appurato che le ondate migratorie elleniche che interessarono la Sicilia erano costituite soprattutto da individui di sesso maschile (con armi e bestiame) che raramente portavano al loro seguito donne e bambini; di conseguenza, questi uomini, nella stragrande maggioranza dei casi, si congiunsero (spesso con metodi violenti) alle donne sicule e/o sicane presenti sull'isola.\nLa civilt\u00e0 dei discendenti dei primi Greci stabilitisi in Sicilia (Sicelioti) \u00e8 analoga, ma non identica, a quella della Grecia propriamente detta. La loro entit\u00e0 politica \u00e8 la \"polis\", la citt\u00e0-stato; anche quando si formano stati pi\u00f9 vasti, questi sono pur sempre aggregati a essa. Non pare che nelle citt\u00e0 siceliote (come neppure in quelle Italiote) vi sia stata mai la monarchia, sebbene prerogative monarchiche ebbero alcuni Tiranni sicelioti. L'aristocrazia fondiaria mantenne generalmente il potere fino alla met\u00e0 del secolo VI; gareggi\u00f2 poi con essa la plutocrazia industriale e commerciale. Successivamente al periodo di egemonia aristocratica si ha la lotta tra l'aristocrazia e il popolo, mirante quest'ultimo a ottenere l'uguaglianza dinanzi alla legge (donde le legislazioni attribuite a personaggi leggendari, tra i quali Caronda) e la partecipazione ai diritti politici. L'opposizione all'aristocrazia favor\u00ec, come in Grecia, il sorgere dei tiranni, che intorno al 500 a.C. salirono al potere in quasi tutte le citt\u00e0 siceliote.\nLa Sicilia fu al di fuori della Magna Grecia, ma al pari di questa, costitu\u00ec un centro di cultura greca: si ricordano Archimede, Caronda, Empedocle, Epicarmo, Gorgia, Sofrone e Stesicoro. Splendida fu la fioritura artistica, specialmente nell'architettura religiosa. Tra la fine del secolo VII e il principio del VI sorsero i primi templi, per esempio, a Siracusa e Agrigento; nel corso del VI secolo si ebbero le grandi costruzioni dei templi di stile dorico. Con le costruzioni architettoniche si svilupp\u00f2 la decorazione scultorea: famose sono le metope di Selinunte. Di grande valore artistico sono anche le monete delle citt\u00e0 siceliote.\nAl primo posto per importanza politica in Sicilia fu Siracusa, che divenne antesignana nella lotta con Cartaginesi ed Etruschi. La sua ascesa risale al principio del V secolo sotto il tiranno Gelone I, vincitore a Imera (circa 480) dei Cartaginesi, mentre il fratello e successore Gerone sconfisse gli Etruschi a Cuma per mare (474). Dopo la sua morte si ebbe a Siracusa una rivoluzione in senso democratico, che provoc\u00f2 il ristabilimento dell'indipendenza delle citt\u00e0 siciliane assoggettate dai tiranni siracusani. Siracusa tuttavia prosegu\u00ec la sua attivit\u00e0 marittima estendendola fin nell'Italia centrale. Si ebbe in Sicilia un tentativo dei Siculi di affrancarsi dalla preponderante presenza greca e di costituire un regno proprio sotto Ducezio, che sollev\u00f2 un vasto movimento di rivolta nazionalistica, una vera e propria lega sicula, tentativo che fin\u00ec per fallire (460-440).\nNella seconda met\u00e0 del V secolo Atene venne a contrastare la potenza della dorica Siracusa, ma la grande spedizione ateniese del 415-413 a.C. fin\u00ec in un disastro. A questi anni risale il Congresso di Gela, a cui parteciparono anche i rappresentanti dei Siculi e dei Sicani, celeberrimo fu il discorso tenuto durante il Congresso da Ermocrate, il quale dibatt\u00e9 sull'importanza dell'unione e della pace fra le citt\u00e0 siceliote contro la minaccia greca, sull'indipendenza della Sicilia e sul fatto che ormai gli abitanti dell'Isola non erano pi\u00f9 n\u00e9 Dori, n\u00e9 Ioni, n\u00e9 Calcidesi ma Siciliani. In questa fase approfitt\u00f2 Cartagine per una ripresa in Sicilia, occupando nel 409 a.C. Selinunte e nel 405 a.C. Agrigento. Siracusa venne alla riscossa sotto il tiranno Dionisio I, che per\u00f2 non spinse a fondo la guerra contro i Cartaginesi perch\u00e9 impegnato nella sottomissione delle citt\u00e0 siceliote e nei tentativi espansionistici in Italia, ove si spinse fin nell'Adriatico superiore. Dopo la sua morte si ebbe a Siracusa un lungo periodo di sconvolgimenti, terminato nel 343 con il ristabilimento della libert\u00e0 per opera di Timoleonte, il quale vinse i Cartaginesi, promosse la liberazione delle citt\u00e0 siceliote e la loro alleanza.\nSiracusa riprese la politica egemonica intorno al 316 a.C. per opera del tiranno Agatocle, che sottomise le altre citt\u00e0 siceliote, proclamandosi \" \"\u0392\u03b1\u03c3\u03b9\u03bb\u03b5\u03cd\u03c2 \u03c4\u1fc6\u03c2 \u03a3\u03b9\u03ba\u03b5\u03bb\u03af\u03b1\u03c2\" \" (Basil\u00e8us t\u00e8s Sikel\u00ecas) cio\u00e8 \"Re di Sicilia\" e auto-incoronandosi alla maniera ellenistica dei Diadochi orientali. Il regno siceliota agatocleo, nel periodo della sua massima espansione, aveva come confine occidentale il Fiume Platani, estendendosi sulla parte orientale della Sicilia; su Gela, su Akragas e sul suo circondario; su Selinunte; sui territori dei Siculi e dei Sicani (stanziati nell'interno), su Reghion, Locri e sull'estremit\u00e0 meridionale della Calabria; tuttavia non riusc\u00ec a strappare a Cartagine la estrema parte occidentale dell'Isola. Morto lui (289) Siracusa torn\u00f2 in libert\u00e0. Premuta nuovamente dai Cartaginesi, essa, assieme ad Agrigento, invit\u00f2 Pirro re dell'Epiro che era venuto in Italia su chiamata di Taranto, a combattere i Romani. Pirro pass\u00f2 in Sicilia e ottenne successi; ma la discordia insorse tra lui e i suoi alleati ed egli fece allora ritorno sul continente. I Cartaginesi ristabilirono la loro potenza su parte dell'isola, mentre Siracusa era impegnata a difendersi dai Mamertini, mercenari campani impadronitisi di Messina. Durante la guerra contro di essi si ebbe la costituzione a Siracusa della nuova tirannia di Gerone II (270) e l'intervento dei Romani, chiamati dai Mamertini. Di qui l'inizio della prima guerra punica.\nEpoca romana.\nA seguito della prima guerra punica (264-241 a.C.) l'isola fu assoggettata a Roma, che dopo la vittoria di Torquato Attico e Catulo sulle truppe cartaginesi di Annone nella battaglia delle Isole Egadi, ne fece la sua prima provincia Romana: una parte del territorio venne considerato \"ager publicus\" mentre il resto fu sottoposto a tributo. Vi si mantennero tuttavia, o vi si formarono, citt\u00e0 federate (fra cui Siracusa, che mantenne per alcuni decenni una limitata autonomia) e municipi romani. Per quanto concerne l'ambito economico-produttivo il territorio siciliano fu coltivato estensivamente a frumento per approvvigionare Roma, al punto tale da definire le Sicilia stessa il \"granaio di Roma\".\nDurante la seconda guerra punica (218-202 a.C.) vi furono ribellioni siceliote contro i Romani, principalmente ad Agrigento e Siracusa. Celebre fu il lungo assedio che quest'ultima sub\u00ec da parte dell'esercito romano, che culmin\u00f2 nel 212 a.C. con l'espugnazione e il saccheggio della citt\u00e0. Le misure repressive che vennero adottate da parte dei vincitori recarono un grave colpo alla Sicilia. Siracusa divenne una citt\u00e0 tributaria, mentre l'intera popolazione di Agrigento fu ridotta in schiavit\u00f9, venduta e sostituita da siciliani provenienti da zone rimaste fedeli a Roma. Le confische di beni e territori portarono allo sviluppo del latifondo e a una stagnazione della popolazione isolana, costituita in gran parte da schiavi che diedero vita alle guerre servili. Fra queste ultime rivest\u00ec una certa importanza quella scoppiata nel 138 a.C., in cui emerse anche un risveglio di sentimenti d'indipendenza da parte di alcuni centri abitati dell'isola.\nLa rivolta fu capeggiata dallo schiavo Euno, una volta proclamato re arriv\u00f2 a contare un esercito di Siciliani, la rivolta venne successivamente soffocata dal console Publio Rupilio. La feracit\u00e0 dell'isola fece di essa, fin da tarda et\u00e0 repubblicana, una delle regioni cereagricole pi\u00f9 importanti del mondo romano. Dopo la morte di Giulio Cesare, la Sicilia fu governata, per alcuni anni, insieme alla Sardegna, da Sesto Pompeo. In et\u00e0 augustea si moltiplicarono gli stanziamenti dei veterani e dei coloni romani che favorirono il processo di latinizzazione di gran parte dell'isola. Essa, tuttavia, nell'ordinamento delle regioni augustee, era considerata come non facente parte dell'Italia. La concessione generale della cittadinanza romana fatta a suo tempo da Marco Antonio non fu tuttavia mantenuta da Augusto, il quale per\u00f2 assegn\u00f2 alle principali citt\u00e0 lo \"status\" di municipio romano o di colonia latina.\nLa Sicilia godette di un relativo benessere fino all'epoca Antonina, ma nel III secolo partecip\u00f2 al generale processo di decadenza economica e politica dell'Impero. Con il nuovo ordinamento amministrativo ideato da Diocleziano (Diocesi d'Italia) e mantenuto in massima parte dagli imperatori successivi, la Sicilia, con la Sardegna e la Corsica, venne unita amministrativamente all'Italia. All'effimera ripresa culturale ed economica dell'Impero durante il IV secolo l'isola non rest\u00f2 probabilmente estranea: di quest'epoca \u00e8 la celebre villa romana del Casale di Piazza Armerina, che con i suoi di mosaici. costituisce uno dei pi\u00f9 superbi esempi di arte romana tardoantica. Attorno alla met\u00e0 del V secolo i Vandali di Genserico, stabilitisi in Africa, s'impadronirono dell'isola.\nEt\u00e0 medievale.\nEpoca gotica e bizantina.\nAlla caduta dell'Impero romano d'Occidente, Odoacre ne ottenne la restituzione da Genserico dietro pagamento di tributo. Nel 493 Teodorico, re degli Ostrogoti, ne conserv\u00f2 il possesso senza pi\u00f9 pagare il tributo. I Goti non fecero stanziamenti in Sicilia, cos\u00ec l'isola rimase di fatto nel dominio dei latifondisti romani (fra cui principale il vescovo di Roma) e questo facilit\u00f2 la sua immediata adesione al generale imperiale Belisario quando vi sbarc\u00f2 nel 535 d.C. incominciando la riconquista della penisola. L'isola rimase per tre secoli sotto la dominazione bizantina senza far parte n\u00e9 della circoscrizione italiana, n\u00e9 di quella africana, in dipendenza diretta da Costantinopoli, come una specie di dominio imperiale. \u00c8 nota la grandissima influenza che continu\u00f2 ad avervi la chiesa romana, che possedeva numerosi possedimenti amministrati da rettori inviati direttamente dal Papa.\nDurante la dominazione Bizantina la Sicilia dovette subire una pesante tassazione che impover\u00ec la popolazione. In una lettera del 595 destinata all'imperatrice Costantina, papa Gregorio Magno scrive:\nNel VII secolo, incominciarono le incursioni musulmane dall'Africa, che reputavano la Sicilia come punto strategico da dove si poteva controllare tutto il mar Mediterraneo. Verso la fine del VII secolo, la Sicilia sotto il regno di Giustiniano II, divenne uno dei themata (Sikelia) dell'Impero Bizantino. La successiva disgregazione dell'Impero bizantino e la sua debolezza, alimentarono un forte malcontento in Sicilia, cos\u00ec tra il 663 e il 668 l'imperatore d'Oriente Costante II trasfer\u00ec la capitale dell'impero da Costantinopoli a Siracusa, ma, anzich\u00e9 portare benefici alla Sicilia e all'Impero, caus\u00f2 una lunga guerra tra le due citt\u00e0 e l'indipendenza del thema di Sikelia. Il turmarca della flotta siculo-bizantina Eufemio di Messina, che aveva dichiarato l'indipendenza da Costantinopoli nell'823, venne cacciato dai nobili locali e sconfitto duramente dai Bizantini sotto la guida di Fotino, e costretto fugg\u00ec in Ifriqiya (all'incirca l'attuale Tunisia).\nLi Eufemio trov\u00f2 rifugio presso l'emiro aghlabide di Qayraw\u0101n, Ziyadat Allah I, cui chiese aiuti per realizzare uno sbarco in Sicilia e cacciare gli odiati bizantini, i musulmani, che forse avevano gi\u00e0 progettato un'invasione delle Sicilia, prepararono una flotta di 70 navi, chiamando al \"jih\u0101d\" marittimo il maggior numero di volontari. Eufemio assassinato a Castrogiovanni durante l'assedio dell'828-829, verr\u00e0 considerato come l'uomo che caus\u00f2 l'invasione islamica della Sicilia e l'inizio dei due secoli della loro dominazione sull'isola.\nEpoca islamica.\nL'occupazione stabile dell'isola da parte dei musulmani ebbe inizio per\u00f2 solo con lo sbarco nell'827 a Capo Granitola, presso Marsala. La conquista prosegu\u00ec lentamente: nell'831 fu presa Palermo, nell'843 Messina, nell'859 Castrogiovanni. Rimase ancora ai Bizantini (ma forse \u00e8 meglio dire in stato di semi-anarchia, dato che le flotte bizantine lasciarono la Sicilia abbandonata a se stessa) una striscia a oriente con Siracusa, che cadde solo nell'878, e Taormina, che resse ancora fino al 902.\nL'occupazione islamica della Sicilia e dei suoi arcipelaghi termin\u00f2 con Rometta nel 965. Vari fattori assicurarono per secoli il dominio dei musulmani in Sicilia: l'efficienza del loro sistema amministrativo, fiscale ed economico (con la dissoluzione del latifondo e la facilit\u00e0 dei rapporti commerciali con il pi\u00f9 avanzato e vicino mondo musulmano, la forza delle strutture militari (che godevano tra l'altro della prossimit\u00e0 degli stanziamenti musulmani nell'Italia meridionale), la divisione politica delle potenze italiche e l'impotenza dei vari sovrani cristiani.\nNel 948, Hasan I venne nominato governatore della Sicilia per conto dei Fatimidi d'Egitto; egli tuttavia, usando le sue grandi abilit\u00e0 politiche e diplomatiche, riusc\u00ec progressivamente a staccare l'Isola dall'egemonia politica e militare alla quale era sottoposta sotto i Fatimidi e a fondare una dinastia ereditaria, quella dei Kalbiti, che regn\u00f2 sulla Sicilia per pi\u00f9 di un secolo. Nel volgere di circa un ventennio la Sicilia riconquist\u00f2, dopo poco pi\u00f9 di un millennio di dominazioni prima romana e poi bizantina, raggiunse pi\u00f9 autonomia, diventando un potente Emirato dipendente dai Fatimidi, l'Emirato di Sicilia, con una flotta e un esercito tra i pi\u00f9 temuti in Europa e nell'area del Mediterraneo. Detta potenza militare e politica ebbe naturalmente effetti positivi anche per ci\u00f2 che riguarda l'aspetto socio-economico e culturale.\nNei commerci, la Sicilia divenne un crocevia per gli scambi tra Nordafrica, Penisola italica ed Europa continentale e tra la Penisola iberica e il Medio Oriente e nell'isola confluirono grandi quantit\u00e0 di ricchezze. Nell'arte, nella letteratura e nell'architettura si raggiunsero altissimi livelli di progresso e raffinatezza.\nLa Sicilia normanna e sveva.\nFurono invece i Normanni giunti nel Mezzogiorno che, prima ancora di compiere la conquista del continente, concentrarono i propri sforzi per cacciare dall'isola i musulmani. Ruggero I d'Altavilla incominci\u00f2 l'impresa nel 1060 e la comp\u00ec nel 1091 tenendo la Sicilia con il titolo comitale come feudo di Roberto il Guiscardo. A lui succedette Ruggero II, che alla Sicilia riun\u00ec il Mezzogiorno continentale ed ebbe nel 1130 dall'antipapa Anacleto II la Corona di Sicilia, successivamente riconosciuta nel 1139 da Innocenzo II. Fond\u00f2 cos\u00ec il Regno di Sicilia con capitale Palermo. Scelse anche come sede reale, la cittadina di Cefal\u00f9, dove fece erigere nel 1131 la Basilica Cattedrale come suo mausoleo. Gli successe il figlio Guglielmo I detto il malo (1154-1166), per la durezza con cui egli, o piuttosto il suo potente ministro, l'ammiraglio Maione di Bari, represse le rivolte dei grandi, specialmente di Puglia. Questi si erano rivolti a Federico Barbarossa e all'imperatore bizantino Manuele I Comneno. Le milizie bizantine sbarcarono in Puglia, occupando velocemente Bari, Trani e gran parte del territorio. Fu la resistenza di Brindisi all'assedio dei bizantini che diede a Guglielmo il tempo di riordinare le forze e di giungere a capo del suo grande esercito sul luogo. La battaglia di Brindisi si protrasse per parecchi giorni e termin\u00f2 con la vittoria dei Normanni. Anche Papa Adriano IV, che si era schierato con i bizantini, dovette comprendere che era conveniente negoziare con i Normanni anzich\u00e9 combatterli. Si giunse cos\u00ec all'accordo di Benevento (18 giugno 1156), grazie al quale Guglielmo ottenne l'incoronazione ufficiale da parte del papa. \nSuccesso a Guglielmo I il secondogenito Guglielmo II (1166-1189), il regno si and\u00f2 pacificando. Nella contesa tra il papato e i comuni da una parte e il Barbarossa dall'altra, Guglielmo II stette con i primi per difendersi dalle mire imperiali. Dopo Legnano egli concluse a Venezia, al pari dei comuni lombardi, una tregua con il Barbarossa (1177) e la pace a Costanza (1183).\nQuesti eventi in seguito favorirono un'intesa fra Regno di Sicilia e impero tedesco: nel 1184 Guglielmo II fidanz\u00f2 sua zia, Costanza d'Altavilla, con il figlio del Barbarossa, Enrico, futuro Enrico VI Hohenstaufen. Costanza, ultima figlia di Ruggero II, rappresentava l'unico discendente legittimo della dinastia, in caso Guglielmo fosse rimasto senza eredi.\nL'eventualit\u00e0 di una mancata discendenza era peraltro espressamente prevista nel contratto matrimoniale per le nozze di Enrico e Costanza, a cui in questo caso sarebbe toccato il Regno di Sicilia. Era un'eventualit\u00e0 difficilmente ipotizzabile, vista la giovane et\u00e0 di Guglielmo e di sua moglie Giovanna, e l'et\u00e0 matura di Costanza: la sua inaspettata realizzazione apr\u00ec la strada del trono di Sicilia a Enrico VI e, dopo di lui, al figlio Federico II di Svevia.\nIl matrimonio tra Enrico e Costanza fu celebrato a Milano nel gennaio 1186.\nMorto Guglielmo II, contro Enrico VI si lev\u00f2 un forte partito che gli oppose un rampollo illegittimo della casa normanna, Tancredi, conte di Lecce, che fu riconosciuto da papa Clemente III. Una prima spedizione di Enrico VI (1191) non riusc\u00ec nella conquista del regno; una seconda, avvenuta dopo la morte di Tancredi (febbraio 1194), port\u00f2 al successo, e alla fine del 1194 Enrico fu incoronato Re di Sicilia a Palermo. Tentativi di rivolta furono da lui ferocemente repressi. Egli mori improvvisamente a Messina nel settembre 1197.\nLa storia della Sicilia sotto suo figlio, Federico II, detto \"stupor mundi\", il quale procedette a un riordinamento generale del regno, \u00e8 narrata nella voce relativa; e il seguito di essa in quella su Manfredi. Caduto questi a Benevento (1266), Carlo I d'Angi\u00f2, al quale il pontefice aveva trasmesso il regno, ne rimase padrone; e vana riusc\u00ec la spedizione di Corradino di Svevia (1268), che venne decapitato a Napoli.\nGli Angioini.\nLa Sicilia fu particolarmente malcontenta del governo angioino, innanzitutto per il suo fiscalismo. Alcune parziali sollevazioni in favore di Corradino vennero ferocemente domate con lo sterminio d'intere cittadinanze, e molti nobili furono spogliati per dare i loro beni ai francesi. Inoltre la Sicilia si sentiva posposta a Napoli, ove Carlo aveva la sua sede. Il popolo era malcontento anche per il modo licenzioso con cui i francesi trattavano le donne siciliane: malcontento che scoppi\u00f2 nell'insurrezione dei Vespri Siciliani, incominciata il 30 marzo 1282, cui seguirono l'intervento di Pietro III d'Aragona acclamato Re di Sicilia e la Guerra cosiddetta del Vespro fra Angioini di Napoli e il nuovo Regno di Sicilia insulare (sotto la Dinastia Aragonese) che si era staccato dal Regno di Sicilia continentale.\nGli Aragonesi.\nCon la pace di Caltabellotta (1302) la Sicilia continu\u00f2 a rimanere indipendente sotto Re Federico III che assunse il titolo di Re di Trinacria. Alla sua morte l'isola sarebbe dovuta tornare agli Angioini; invece Federico fece riconoscere per successore il figlio Pietro II. Di qui una serie di scontri fra i due regni, con incursioni reciproche e sbarchi sulle coste. A Pietro II successe il figlio Ludovico il fanciullo (1342-1355); sotto il suo successore Federico IV, nel 1372, fu stipulata la pace che concluse definitivamente le guerre del Vespro. Dopo 90 anni alternati da lotte e tregue, la Sicilia veniva ufficialmente riconosciuta come un regno separato e indipendente, col nome di Regno di Trinacria (tuttavia sull'isola si continu\u00f2 sempre ad usare il nome di Regno di Sicilia), in cambio di un indennizzo di fiorini annui che dovevano essere pagati a Giovanna I ed ai suoi successori.\nL'isola continuer\u00e0 a rimanere pienamente indipendente e con una propria dinastia regale fino al 1416. Morto Federico IV nel 1377, la successione della figlia Maria non venne riconosciuta da Pietro IV d'Aragona del ramo principale, che cedette i suoi diritti sulla Sicilia al secondogenito Martino il Vecchio, il quale li trasmise al figlio Martino I. L'isola si divise in fazione aragonese e siciliana, quest'ultima dominata dai potentissimi baroni Chiaramonte. La regina Maria fu fatta prigioniera dalla fazione aragonese, condotta in Catalogna e maritata a Martino I, e questi venne coronato a Palermo come Re di Sicilia nel 1392. Pure la guerra civile continu\u00f2 sin verso la fine del secolo. Morti Maria (1402) e Martino I (1409), Martino II re d'Aragona si dichiar\u00f2 erede del Regno di Trinacria; ma, morto anche lui quasi subito dopo (1410) ed estintasi la casa d'Aragona, segu\u00ec un periodo d'interregno e confusione, finch\u00e9 i siciliani, al pari degli Aragonesi, riconobbero il figliolo della sorella di Martino il Vecchio, Ferdinando I d'Aragona, venendo cos\u00ec a riunire in unione personale le corone dei due regni di Aragona e di Sicilia con l'isola che seppur mantenendo sempre l'indipendenza nella politica interna e in quella fiscale, la vide progressivamente erodere nell'ambito della politica estera.\nIn Sicilia i primi re aragonesi, Ferdinando I e Alfonso il Magnanimo, mantennero l'indipendenza della Sicilia nell'ambito delle istituzioni costituzionali e nella politica interna, monetaria e fiscale, rispettando le \u00abConstitutiones regales\u00bb di Federico III che facevano del Regno siciliano una monarchia costituzionale dotata di un Parlamento con poteri deliberativi vincolanti per la Corona; emanarono molte costituzioni per difendere i diritti popolari dagli abusi feudali e fiscali.\nCome appena accennato, vennero mantenute intatte le prerogative del Parlamento siciliano, che continu\u00f2 ad essere un'assemblea composta di nobili, clero e deputati delle citt\u00e0 regie (cio\u00e8 non feudali), cui fu riservato il diritto di deliberare pace e guerra, di votare le imposte, di censurare i pubblici ufficiali. I re per tener a freno la nobilt\u00e0 favorirono anche le libert\u00e0 municipali; ma, nonostante tutto questo, i feudatari acquistarono un potere preponderante a danno dell'autorit\u00e0 regia e dei comuni. Tutto ci\u00f2 port\u00f2 l'isola a una lenta decadenza. Da questi eventi e dalle loro ripercussioni in Sicilia si favor\u00ec la ripopolazione e la costruzione di nuovi centri abitati, anche da colonie non siciliane.\nAlfonso d'Aragona re di Sicilia, figlio di Ferdinando I d'Aragona, acquist\u00f2 anche Napoli nel 1442. Ma alla sua morte (1458) la riunione ebbe termine, perch\u00e9 la Sicilia pass\u00f2 con l'Aragona al fratello Giovanni II d'Aragona, mentre Napoli fu lasciata da Alfonso, come acquisto personale, al figlio naturale legittimato, Ferdinando I.\nEt\u00e0 rinascimentale e moderna.\nCon Ferdinando il Cattolico figlio di Giovanni, re di Aragona e di Sicilia, che condivise con Isabella il governo dei regni di Castiglia e di Aragona, si ebbe la conquista del Napoletano (1501-03) da lui operata contro la Francia. Ferdinando regolament\u00f2 l'istituto del vicer\u00e9 rendendo la carica triennale, attu\u00f2 una grande riforma fiscale che gli assicur\u00f2 il consenso parlamentare alla richiesta dei donativi in cambio di una convocazione certa e regolare del Parlamento, ordinariamente ogni tre anni, e attu\u00f2 nel suo lungo regno una serie di riforme che disegnarono il sistema di governo del regno per i seguenti due secoli.\nPrevalentemente a Palermo (a volte a Messina) risied\u00e9 un vicer\u00e9, alter ego del sovrano lontano, che doveva attenersi nella sua azione ai poteri previsti dagli ordinamenti del Regno di Sicilia. Nel sistema imperiale degli Asburgo di Spagna infatti, ogni Regno o territorio che ne faceva parte (Castiglia, Aragona, Catalogna, Sicilia, Sardegna, Napoli, Milano, Paesi Bassi etc.) manteneva i suoi ordinamenti politici, le sue istituzioni, le sue leggi. le sue unit\u00e0 di misura, la sua moneta, la sua lingua, e dal punto di vista giuridico nessuno poteva 'dominare' sugli altri. Il re legittimo, che casualmente era re e principe di altri territori, poteva esercitare il potere nei modi e nelle forme stabilite dalle costituzioni del Regno e dai capitoli sottoscritti e giurati tra re e communitas Siciliae (regime pattizio). Pertanto le antiche consuetudini, immunit\u00e0 e i privilegi dei vari ceti (feudalit\u00e0, nobilt\u00e0 cittadina, clero) rappresentati nel Parlamento del Regno rimasero in vigore e la loro conservazione e salvaguardia costitu\u00ec l'ideologia ufficiale dei ceti dirigenti siciliani. Sotto il governo degli Asburgo di Spagna (Carlo V imperatore, Filippo II, Filippo III, Filippo IV, Carlo II) la Sicilia ebbe un periodo di grande sviluppo economico, sociale, religioso, artistico, demografico che grosso modo dur\u00f2 per tutto il Cinquecento sino ai primi decenni del Seicento, e fu poi coinvolta nella crisi e nel declino dell'Impero spagnolo (bellicismo, fiscalismo, tradizionalismo economico e sociale) anche a causa della grande crisi generale del Seicento e della marginalizzazione del sistema economico mediterraneo a favore della nuova economia atlantica.\nNel periodo spagnolo moderno la popolazione siciliana raddoppi\u00f2, nacquero decine di nuovi paesi nell'area interna cerealicola (colonizzazione interna), Palermo pass\u00f2 da abitanti a , Messina da a , entrando nel ristretto novero delle prime dieci citt\u00e0 europee per popolazione, ricchezza, e bellezza urbanistica, si svilupparono l'industria dello zucchero e della seta nel Val Demone, decadute nel Seicento per la concorrenza del lavoro schiavile nelle Americhe e della rivolta messinese ma sostituite dall'ampliamento dell'area vitivinicola e agrumicola.\nIl bilancio della presenza spagnola nella Sicilia moderna deve tener conto dei fattori negativi, dati soprattutto dal conservatorismo sociale, dalle scelte economiche sbagliate, dall'eccessivo fiscalismo, che tuttavia furono problemi generali di tutta la societ\u00e0 spagnola e non certo conseguenza di una inesistente dominazione sui siciliani (che a questi errori contribuirono notevolmente), ma anche dei fattori positivi tra cui i parecchi secoli di pace interna assicurati dal far parte di una grande Potenza che blocc\u00f2 l'espansionismo turco e assicur\u00f2 secoli di pace interna. La forza del sistema economico siciliano, pur diretto con criteri sbagliati, tipici delle credenze economiche dell'epoca e coinvolto nell'epocale crisi mediterranea di fine Seicento, si manifest\u00f2 nelle capacit\u00e0 di reazione e di ricostruzione seguita alle grandi catastrofi naturali del 1669 a Catania e in tutta l'area etnea (l'eruzione che giunse sino all'interno delle mura cittadine interrando il castello Ursino) e del 1693, il terribile terremoto che atterr\u00f2 Catania, Noto e distrusse in tutto o in parte una cinquantina di centri della Val di Noto provocando sul momento vittime.\nLa grande crisi secentesca determin\u00f2 in tutta Europa tensioni sociali e malcontento che sfociarono in episodi numerosi di sommosse, tumulti, moti, jacqueries, rivoluzioni, che non lasciarono immune neanche la Sicilia, dove si registrarono una serie di rivolte in tutti i centri dell'isola, e soprattutto a Palermo nel 1647 e, molto pi\u00f9 grave, a Messina (1674-1678). I messinesi trovarono l'appoggio delle armate di Luigi XIV che vennero a combattere nella terra siciliana, ma la loro sconfitta segn\u00f2 la tragica fine della loro citt\u00e0 come grande centro mercantile e manifatturiero, e il crollo economico dell'intera area della seta (il Valdemone) che su questa attivit\u00e0 si reggeva. L'ultimo re della dinastia degli Asburgo spagnoli, Carlo II, mor\u00ec senza figli, e per i legami che Case regnanti avevano tra di loro molti sovrani e principi europei potevano avanzare pretese al trono rimasto vuoto. Ci\u00f2 diede l'avvio alla guerra di successione spagnola (1701-1713) in seguito alla quale i territori italiani non ebbero pi\u00f9 una relazione diretta con la Spagna, la cui corona era passata ai Borbone. Con la pace di Utrecht (1713) il Regno di Sicilia fu dato a Vittorio Amedeo II di Savoia il cui regno dur\u00f2 un quinquennio.\nIl Regno di Sicilia (1734-1816).\nLa Spagna sotto la direzione dell'Alberoni tent\u00f2 di riconquistare i domini italiani e nel 1718 un esercito sbarc\u00f2 in Sicilia occupandola. La formazione immediata della Quadruplice alleanza costrinse la Spagna a recedere dal suo proposito; e allora la Sicilia fu ceduta all'Austria, che non aveva cessato di reclamarla, passava sotto quella potenza per la ricordata pace di Utrecht. Il figlio di secondo letto di Filippo V, della nuova dinastia borbonica di Spagna, Don Carlos, durante la guerra di Successione polacca comp\u00ec (1734) una spedizione vittoriosa nel regno che riacquist\u00f2 in lui un re indipendente, pur essendo strettamente legato politicamente alla Spagna. Sotto di lui (Carlo III, 1734-1759) e sotto il figlio Ferdinando III, finch\u00e9 fu al governo il Tanucci, si ebbe un indirizzo riformatore. Dopo il ritiro del Tanucci e soprattutto dopo l'inizio della Rivoluzione francese prevalse un indirizzo reazionario: questo non fece che favorire nella gente colta lo sviluppo delle nuove idee (il cosiddetto giacobinismo). A Palermo si ebbe nel 1795 la congiura del repubblicano Francesco Paolo Di Blasi. Nel 1799 e poi nel 1806-1814 Ferdinando III, per le pressioni dell'Inghilterra, concesse alla Sicilia nel 1812 una nuova Costituzione con le due camere dei Pari e dei Comuni, di tipo inglese.\nLa Sicilia borbonica e il Regno delle Due Sicilie.\nFerdinando III era stato costretto a concedere la costituzione anche dal fatto che la nobilt\u00e0, di dubbia devozione, aveva abbandonato la monarchia. Cos\u00ec, il sovrano era rimasto quasi isolato e non aveva potuto resistere alle pressioni del rappresentante inglese a Palermo, Lord Bentinck. Questo spiega la soppressione del parlamento attuata dal re il 15 maggio 1815, non appena fu sicuro del suo ritorno sul trono di Napoli, e il decreto dell'8 dicembre 1816 con cui ordinava che tutti i suoi domini al di l\u00e0 e al di qua del Faro, cio\u00e8 i due regni, sino allora distinti, di Napoli e di Sicilia, dovessero formare l'unico Regno delle due Sicilie. Quasi contemporaneamente procedeva all'abolizione delle libert\u00e0 e delle franchigie della Sicilia, delle sue leggi, dei suoi ordinamenti, della sua zecca e delle sue magistrature. Ma una simile condotta dest\u00f2 subito nell'isola una viva opposizione, che condusse alla rivolta scoppiata nel luglio del 1820, subito dopo quella di Napoli: qui la Carboneria e i militari napoleonici avevano chiesto e ottenuto la costituzione, mentre a Palermo si voleva il riconoscimento dell'indipendenza siciliana. Tuttavia questa richiesta non trov\u00f2 ascolto neppure presso il nuovo parlamento napoletano, e anche i deputati videro nell'indipendenza dell'isola il perpetuarsi dei privilegi feudali pi\u00f9 che la garanzia di una vita libera. Sicch\u00e9 si disposero a sottomettere con la forza Palermo e sconfessarono la convenzione firmata da Florestano Pepe il 5 ottobre, invitando Pietro Colletta che ben presto ebbe ragione della resistenza dei siciliani.\nIl particolarismo palermitano non aveva affatto giovato alla rivoluzione napoletana, che si era anzi dovuta logorare nel grave e difficile problema interno. D'altronde, anche quella rivoluzione era piuttosto un ricordo del periodo napoleonico che un'anticipazione dei moti risorgimentali e, pertanto, neppure essa pot\u00e9 resistere a lungo all'esercito austriaco. Negli anni seguenti, che furono gli anni centrali della Restaurazione, Ferdinando I, Francesco I e, soprattutto, Ferdinando II, salito al trono nel 1830, cercarono di temperare il loro governo con un paternalismo, in diverse occasioni, moderato e che voleva apparire desideroso di nuovi metodi. Ma questo non imped\u00ec che si susseguissero diverse congiure, fra le quali la pi\u00f9 nota \u00e8 quella del 1\u00ba settembre 1831, in cui gli insorti, guidati da Domenico di Marco e appartenenti in maggioranza al ceto degli artigiani (che, allora, erano legati alla nobilt\u00e0), percorsero Palermo chiedendo la costituzione. Nel 1837 un'altra rivoluzione scoppiava a Catania e a Siracusa, favorita dalle condizioni in cui versavano le popolazioni colpite dalla carestia e dal colera. Meno avvertita fu in quest'ultimo moto l'esigenza dell'autonomia, che invece continuava a essere sentita a Palermo, come dimostr\u00f2 la rivoluzione del 12 gennaio 1848, una rivoluzione che precedette tutte le altre che scoppiarono in quell'anno, ma che pure non esercit\u00f2 grande influenza proprio perch\u00e9 ancora animata dallo spirito d'indipendenza isolana.\nIn un primo momento la Sicilia sper\u00f2 di riuscire a ottenere da Ferdinando II una costituzione separata, ma il parlamento, radunatosi il 25 marzo, presieduto da Vincenzo Fardella, dovette prendere atto del preciso rifiuto del re e allora dichiar\u00f2, nell'aprile, decaduta la monarchia borbonica e, dopo aver conferito a Ruggero Settimo, capo del governo provvisorio, la reggenza, facendo uso dei diritti di \u201cStato sovrano e indipendente\u201d, scelse il nuovo re nella persona di Alberto Amedeo di Savoia, duca di Genova e figlio di Carlo Alberto. La Sicilia troppo apertamente trasferiva sul piano italiano le sue aspirazioni di indipendenza, mostrando d'intendere la sorte della penisola come una confederazione di liberi stati. Approfittando dell'isolamento in cui si trovava la Sicilia, fu pi\u00f9 facile al Borbone, vittorioso a Napoli sul parlamento nella giornata del 15 maggio, condurre la lotta contro la Sicilia; nel settembre, Messina, lungamente bombardata dovette cedere ed entro il 1848 le truppe napoletane completavano l'occupazione della costa orientale, investendo poi, nel nuovo anno, Palermo. Nel 1849, la resistenza che questa citt\u00e0 condusse per diverso tempo apparve troppo ai patrioti che ancora combattevano a Roma e a Venezia sotto una diversa luce perch\u00e9 tutti si sentivano legati allo stesso destino e la causa di uno era la causa di comune. Ma ormai non c'era pi\u00f9 nulla da fare di fronte alla reazione che stava per trionfare in Italia e in Europa: il 15 maggio 1849 Ferdinando II ritornava in possesso di Palermo e, conseguentemente, di tutta l'isola. Era stata un'amara esperienza, che per\u00f2 diede i suoi frutti nel decennio successivo, quando l'opinione pubblica siciliana si orient\u00f2, come avveniva nelle altre parti della penisola, verso il Regno di Sardegna e Cavour.\nEt\u00e0 contemporanea.\nUnificazione italiana.\nAlcune insurrezioni rivelarono qual era lo stato d'animo dei Siciliani, finch\u00e9 il 4 aprile 1860, scoppi\u00f2 la rivolta, capeggiata da Francesco Riso, che fu detta del convento della Gancia. Le truppe borboniche ne ebbero abbastanza facilmente ragione, ma essa offr\u00ec il modo a Crispi di dimostrare a Garibaldi come l'isola fosse pronta ad accogliere la spedizione che questi aveva in animo di fare, dopo per\u00f2 che il popolo siciliano si fosse sollevato. La campagna nell'isola contro le forze borboniche fu molto pi\u00f9 rapida di quanto si credesse: il 14 maggio da Salemi Giuseppe Garibaldi assumeva la dittatura della Sicilia in nome di Vittorio Emanuele II; il giorno dopo sconfiggeva il nemico a Calatafimi, aprendosi la via per Palermo, ove giungeva il 27 maggio. Il 2 giugno il generale formava un governo, nel quale la figura predominante era il Crispi come primo segretario di Stato e, poco dopo, cacciava dall'isola l'inviato di Cavour, il La Farina, ma accettava la collaborazione del Depretis, pure inviato da Cavour, nominandolo anzi prodittatore. Con la battaglia di Milazzo del 20 luglio tutta la Sicilia era conquistata e la spedizione continuava nel continente. Dopo il plebiscito del 21 ottobre, si chiudeva la fase del governo provvisorio garibaldino e le province siciliane divenivano parte del Regno d'Italia.\n. Dopo l'unificazione si aliment\u00f2 quello che fu detto il fenomeno del brigantaggio post-unitario, fenomeno sociale di ribellione, appunto, al nuovo governo e all'ordine costituito. Tale situazione port\u00f2 alla rivolta di Palermo del settembre del 1866, in cui si trovarono unite a combattere il governo della Destra e le due opposizioni: da un lato il clero e le classi popolari e dall'altro i democratici e repubblicani, che raccoglievano parte della borghesia delusa dell'unit\u00e0. Per sette giorni Palermo fu tenuta sotto scacco dagl'insorti e si dovette mandare il generale Raffaele Cadorna per aver ragione della rivolta, venuta alla storia come \"rivolta del sette e mezzo\".\nDal 1886 al 1894 le condizioni dell'isola invece di migliorare peggiorarono, soprattutto in conseguenza delle leggi economiche del governo centrale, favorente l'economia settentrionale, e della rottura dei rapporti commerciali con la Francia nel 1887 che danneggi\u00f2 notevolmente l'agricoltura meridionale. Nelle campagne il disagio dei contadini era aggravato dall'occupazione dell'esercito delle terre demaniali, che dest\u00f2 una viva resistenza e che port\u00f2 al tragico episodio di Caltavuturo (gennaio 1893), quando le truppe governative spararono sui contadini uccidendone undici, mentre nelle campagne e nelle zolfare gli operai chiedevano o lavoro o aumento dei salari. Intanto, a cominciare dal 1890-91, la propaganda socialista era penetrata nell'isola ed erano sorti, numerosi, i Fasci dei lavoratori. Il movimento, che si estendeva sempre pi\u00f9, favorito dalla cattiva situazione economica, fu affrontato dal secondo governo del siciliano Francesco Crispi con la forza: fu decretato lo stato d'assedio e sospesa la libert\u00e0 di stampa, furono sciolti i Fasci e gli arrestati deferiti ai tribunali militari. Le condizioni dell'isola non migliorarono granch\u00e9, neppure durante il decennio giolittiano che anzi, con il protezionismo industriale, peggior\u00f2 la situazione del Meridione in grande prevalenza agricolo. Nel 1893 un palermitano fu presidente del Consiglio: Antonio di Rudin\u00ec. Nel Novecento lo sar\u00e0 anche Vittorio Emanuele Orlando e, nella Repubblica, Mario Scelba, di Caltagirone.\nDopo la prima guerra mondiale anche in Sicilia si impose il fascismo. Ma il regime totalitario non riusc\u00ec a risolvere i problemi della Sicilia (nemmeno definitivamente quello della mafia, che pure con Cesare Mori si vant\u00f2 di aver estirpato). Nella seconda guerra mondiale i bombardamenti e gli sbarchi anglo-statunitensi, nel luglio del 1943, provocarono danni notevoli e solo lentamente la Sicilia si risollev\u00f2. Il generale britannico Harold Alexander, che nella sua veste di comandante supremo dell'armata era anche governatore militare delle zone occupate, pose il colonnello Charles Poletti a capo dell'Ufficio Affari civili dell'AMGOT. Nel febbraio 1944 gli Alleati riconsegnarono l'isola al governo italiano del Regno del Sud, che nomin\u00f2 un Alto commissario per la Sicilia. Intanto, per\u00f2, riprendeva forza l'antica tendenza all'indipendenza e all'autogoverno, che nel secolo precedente aveva spinto i siciliani a chiedere il distacco dall'Italia. Si svilupp\u00f2 il movimento separatista, che tenne agitata la vita dell'isola, anche con le armi, tra il 1943 e il 1945, finch\u00e9 si and\u00f2 spegnendo, anche per l'istituzione, con il Decreto regio 15 maggio 1946, della Regione Siciliana, che concedeva lo statuto speciale d'autonomia.\nNel dopoguerra anche in Sicilia, come nelle altre regioni del Sud, frequenti furono le invasioni dei terreni da parte dei contadini affamati di terra e desiderosi di strapparne un pezzo al feudatario o al grosso latifondista fino all'approvazione della riforma agraria.\nIntanto nell'aprile del 1947 veniva eletto il primo parlamento siciliano, che il 30 maggio a Palermo eleggeva il primo governo regionale.\nIndipendentismo e autonomismo.\nDoverosa premessa \u00e8 che proprio per la sua insularit\u00e0, per la sua posizione geografica nel Mediterraneo e per la sua unicit\u00e0 culturale, la Sicilia ha sempre goduto di larga autonomia nell'ambito di pi\u00f9 vasti imperi, quando non inquadrata in un proprio regno, sostanzialmente indipendente per sei secoli.\nLe origini di un movimento indipendentista moderno in Sicilia sono invece da ricercare nelle rivolte separatiste del 1820 e nella Rivoluzione indipendentista siciliana del 1848. La data di nascita di un sentimento indipendentista spontaneo (nell'epoca contemporanea), all'interno dello Stato Italiano, pu\u00f2 essere considerata il 16 settembre 1866, in cui il popolo siciliano si ribell\u00f2, in maniera pi\u00f9 o meno violenta, alla dominazione del neonato Regno d'Italia. Quella rivolta fu chiamata del \"sette e mezzo\", quanti furono i giorni che dur\u00f2. La ribellione infiamm\u00f2 tutta Palermo, la quasi totalit\u00e0 delle citt\u00e0 siciliane e comprendeva molte fazioni politiche nate durante il Risorgimento (repubblicani, filo-clericali, filo-borbonici). Tale rivolta fu sedata violentemente dal Regio Esercito e ogni intento di ribellione in nome di una \"nazione siciliana\" fu continuamente represso fino alla quasi totale scomparsa del movimento.\nNel Primo dopoguerra il sentimento sicilianista rinacque e si rispense con l'avvento del fascismo, dopodich\u00e9 con lo \"Sbarco degli Alleati\" assunse nuovo vigore il separatismo, si costituirono il MIS (guidato dalla figura carismatica di Andrea Finocchiaro Aprile), che alla fine della seconda guerra mondiale vantava pi\u00f9 di cinquecentomila iscritti, l'E.V.I.S. il suo braccio militare, (capeggiato prima da Canepa e poi da Concetto Gallo) e altri movimenti minori. Dopo la fallita indipendenza e il compromesso autonomista raggiunto con la nuova Repubblica Italiana, l'indipendentismo siciliano and\u00f2 sempre pi\u00f9 scemando e i consensi elettorali nei confronti dei partiti separatisti furono sempre pi\u00f9 bassi e solo alle elezioni del 1947 per l'Assemblea regionale siciliana il MIS ottenne dieci deputati e scomparve gi\u00e0 alle elezioni del 1951.\nMovimenti autonomisti e indipendentisti si sono ripresentati nel tempo: nel 1951 la Concentrazione autonomista di Paolo D'Antoni che ottenne solo tre deputati; nel 1959 l'Unione Siciliana Cristiano Sociale di Silvio Milazzo che ottenne 10 deputati; nel 2001, la Nuova Sicilia di Bartolo Pellegrino e Nicol\u00f2 Nicolosi, con 5 deputati; nel 2006 il Movimento per l'Autonomia di Raffaele Lombardo. Alcuni movimenti e alcune forze extra-parlamentari chiedono anche l'indipendenza, tra questi il MIS, il Fronte Nazionale Siciliano-FNS, Terra e Liberazione e Siciliani Liberi oltre ai citati partiti autonomisti ma senza rappresentanti in Parlamento o all'Ars."}
{"id": "596662", "revid": "1573940", "url": "https://it.wikipedia.org/wiki?curid=596662", "title": "Lanius excubitor", "text": "L'averla maggiore (Lanius excubitor ) \u00e8 un uccello passeriforme della famiglia Laniidae.\nEtimologia.\nIl nome scientifico della specie, \"excubitor\", deriva dal latino e significa \"sentinella\", in riferimento alle abitudini di vita di questi uccelli.\nDescrizione.\nDimensioni.\nMisura 24-25 cm di lunghezza, per 48-81 g di peso.\nAspetto.\nSi tratta di uccelli dall'aspetto robusto, muniti di grossa testa ovale e allungata che sembra incassata direttamente nel torso, becco robusto dall'estremit\u00e0 adunca, ali arrotondate, forti zampe artigliate e coda di media lunghezza e dall'estremit\u00e0 vagamente romboidale.\nIl piumaggio si presenta di colore grigio su calotta (fronte, vertice, nuca), dorso, scapolare e codione, mentre gola, petto, ventre e sottocoda (nonch\u00e9 un sottile sopracciglio che sfuma nel grigio della calotta, gli specchi alare su remiganti e coda e la base delle copritrici) sono di colore bianco e ali, coda e mascherina facciale (che si estende dai lati del becco fino alla parte superiore delle guance e l'area periauricolare) sono di colore nero.\nIl dimorfismo sessuale \u00e8 presente ma non molto accentuato, tant'\u00e8 vero che i due sessi non sempre sono semplici da distinguere nelle osservazioni sul campo: in generale, i maschi presentano colorazione pi\u00f9 pura rispetto alle femmine, dove il bianco ventrale ed il grigio dorsale mostrano sfumature brunastre ed il nero di faccia, ali e coda \u00e8 meno brillante e definito.\nIn ambedue i sessi il becco e le zampe sono di colore nero, mentre gli occhi sono di colore bruno scuro.\nBiologia.\nAlimentazione.\nSi nutre come le altre averle di grossi insetti come il Pentodon bidens punctatus, piccoli uccelli e qualche piccolo rettile o piccolo mammifero. Quando le prede abbondano \u00e8 solita infilzarle su arbusti spinosi, per poi andare a prenderle quando necessita. La preda viene infilzata per essere fatta a brandelli, in modo da poter nutrire a piccoli pezzi, un po' per volta, i pulcini nel nido nei paraggi.\nRiproduzione.\nFa nidi in bassi cespugli, in cui depone dalle 4 alle 7 uova, che si schiudono dopo 16 giorni e, per lo svezzamento dei piccoli, bisogna aspettare tre settimane. .\nDistribuzione e habitat.\nL'averla maggiore nidifica nei paesi pi\u00f9 a nord dell'Europa, per poi svernare nei paesi pi\u00f9 a sud, Italia compresa, fino ad arrivare in Africa del nord. Il suo habitat \u00e8 simile a quello di quasi tutte le averle, ambienti agricoli e, vicino alla boscaglia, \u00e8 possibile osservarlo in appostamento su rami bassi, da cui individua le prede che pu\u00f2 catturare anche al volo.\nTassonomia.\nSe ne riconoscono dodici sottospecie:\nLa tassonomia di questa specie \u00e8 stata e tuttora rimane piuttosto tormentata: mentre alcuni autori riconoscerebbero anche le sottospecie \"leucopterus\" del Kazakistan orientale (sinonimizzata con \"homeyeri\") e \"jebelmarrae\" del Sudan sud-occidentale (sinonimizzata con \"leucopygos\"), altri accorperebbero \"theresae\" ad \"aucheri\". La stessa sottospecie \"leucopygos\" \u00e8 soggetta a problemi di nomenclatura, in quanto secondo alcuni autori sarebbe da applicare per il principio di priorit\u00e0 il nome \"leucopygus\".\nInfine, nonostante la recente elevazione al rango di specie a s\u00e9 stanti di \"Lanius meridionalis\" e \"Lanius borealis\", le recenti analisi del DNA mitocondriale hanno mostrato che anche le sottospecie \"pallidirostris\" e \"lahtora\" / \"aucheri\" mostrano una certa distanza rispetto alle altre, e potrebbero in seguito a ulteriori revisioni essere elevate al rango di specie a s\u00e9.\nStato di conservazione.\nL'averla maggiore \u00e8 una specie protetta."}
{"id": "596664", "revid": "729019", "url": "https://it.wikipedia.org/wiki?curid=596664", "title": "Classe L'Adroit", "text": "Le \"torpilleur d'escadre\" (letteralmente \"torpediniere di squadra\" o \"cacciatorpediniere\") della classe L'Adroit erano 14 unit\u00e0 da 1.389 t standard, armate con 4 cannoni da 130\u00a0mm e realizzate a far tempo dal 1928.\nErano navi estranee alla logica della concorrenza con gli italiani, e rappresentavano piuttosto l'accezione classica del cacciatorpediniere economico e producibili in buon numero.\nAvevano un apparato propulsivo che verteva su 2 gruppi di turbine a vapore dalla potenza di 33.000 hp, con le caldaie che disponevano di 3 fumaioli.\nL'armamento era degno di nota per la potenza dei cannoni da 130\u00a0mm, con granate da 35 kg lanciabili a 1\u00a0km, anche se con una ridotta cadenza di tiro. Essi erano disposti in 4 torri singole a prua e a poppa, sovrapposte.\nLa loro carriera vide il dimezzamento per cause belliche della classe, con 2 navi perse a Dunkerque, 2 a Casablanca quando sbarcarono gli Alleati nel 1942, e 3 autoaffondati a Tolone."}
{"id": "596670", "revid": "1610933", "url": "https://it.wikipedia.org/wiki?curid=596670", "title": "Averla maggiore", "text": ""}
{"id": "596673", "revid": "298055", "url": "https://it.wikipedia.org/wiki?curid=596673", "title": "Oromis", "text": ""}
{"id": "596676", "revid": "124123", "url": "https://it.wikipedia.org/wiki?curid=596676", "title": "Seleuro", "text": "Seleuro \u00e8 citato nella Geografia di Strabone (\u00ab\u03a3\u03ad\u03bb\u03bf\u03c5\u03c1\u03cc\u03c2\u00bb, \"S\u00e9lour\u00f3s\") e la sua figura ricorda quella di Euno di Enna, inseribile nel contesto di una delle tante guerre servili che scoppiarono in Sicilia quando si ridusse a provincia romana.\nRacconta Strabone che Seleuro, allevatore, chiamato \"figlio dell'Etna\" (\u00ab\u0391\u1f34\u03c4\u03bd\u03b7\u03c2 \u03c5\u1f31\u1f78\u03c2\u00bb), messosi a capo di una banda armata, per molto tempo razzi\u00f2 le citt\u00e0 dell'area etnea.\nCatturato, fu portato a Roma, nel Foro e con la scusa di farlo assistere a un combattimento di gladiatori, fu posto su di un palco che rappresentava il vulcano Etna, posizionato sopra gabbie contenenti bestie feroci. Come una trappola, il palco si apr\u00ec, Seleuro cadde gi\u00f9 e mor\u00ec sbranato."}
{"id": "596677", "revid": "73843", "url": "https://it.wikipedia.org/wiki?curid=596677", "title": "Marco Tindiglia", "text": "Formazione.\nChitarrista, compositore, promotore di eventi, insegnante, dopo il liceo ha conseguito il diploma di Jazz Master presso il CDM di Milano sotto la guida di Filippo Dacc\u00f2, per frequentare poi nel biennio il DAMS Musica di Bologna.\nNel 1987 si trasferisce negli Stati Uniti per studiare al Berklee College of Music di Boston, dove si laurea nel 1991 in Professional Music, studiando nel frattempo con Charlie Banacos e Jerry Bergonzi e stringendo legami con altri artisti con i quali avr\u00e0 modo di collaborare in seguito.\nAttivit\u00e0 artistica.\nTornato in Italia inizia la sua attivit\u00e0 discografica e concertistica, collaborando tra gli altri con Dennis Irwin, Matt Garrison, George Garzone, Paolino Dalla Porta, Berliner Philharmonic String Quintet, Karl Berger, Andy Sheppard, Gak Sato, Stefano Battaglia, Michele Rabbia, Matt Renzi, Michel Benita, Piero Leveratto, Danilo Rea, Masa Kamaguchi, Jimmy Weinstein, Dan Fox, Maria Pia De Vito, Rita Marcotulli, Giovanni Maier, Tony Arco, Mauro Avanzini, Ingrid Sertso, Manhu Roche, Claudio Lugo, Alfred Kramer, Dejan Terzic.\nTindiglia ha al suo attivo tre dischi a suo nome: l'ultimo, \"Sounds from the Harbour\", con Andy Sheppard, Masa Kamaguchi e Michele Rabbia, \u00e8 un omaggio del musicista alla citt\u00e0 di Genova.\nTindiglia \u00e8 anche autore di composizioni musicali per teatro e per eventi curati da artisti fra i quali Letizia Battaglia, Gipi, Pino Ninfa, Steve Piccolo e Maruzio Galimberti.\nDal 2003 \u00e8 il direttore dei workshop al \"Festival Jazz in Laurino\" e dal 2004 direttore artistico della rassegna jazzistica \"Gezmataz Festival &amp; Workshop\" di Genova. In qualit\u00e0 di produttore di eventi musicali ha collaborato con Cassandra Wilson, Maria Joao, John Scofield, Bill Frisell, E.S.T., Richard Galliano, Enrico Rava, Pat Metheny, Paolo Fresu, Gary Burton, Maria Schneider Orchestra, John Abercrombie, Adam Nussbaum, Dave Douglas, Berliner Philharmoniker Quintet, Ornette Coleman, Stefano Bollani, Vicente Amigo, Yellowjackets, Brad Mehldau, Carla Bley, Steve Swallow, Esperanza Spalding, Terri Lyne Harrington, Geri Allen, Gianluca Petrella, Steven Bernstein, Bill Stewart, Larry Granadier, Jorge Rossi, Chris Cheek, Jeff Ballard e il contrabbassista Avishai Cohen."}
{"id": "596678", "revid": "339392", "url": "https://it.wikipedia.org/wiki?curid=596678", "title": "Ostato Chetowa", "text": ""}
{"id": "596679", "revid": "339392", "url": "https://it.wikipedia.org/wiki?curid=596679", "title": "Togiro Ikonoka", "text": ""}
{"id": "596680", "revid": "125955849", "url": "https://it.wikipedia.org/wiki?curid=596680", "title": "Roberto Cevoli", "text": "Carriera.\nGiocatore.\nNella sua carriera ha vestito le maglie di San Marino, , , , , , , , Crotone e . Proprio con la maglia del Modena, Cevoli fu protagonista di una doppia promozione consecutiva dalla Serie C1 alla Serie A, vincendo anche la Supercoppa di Serie C nel 2000-2001.\nIn Serie A ha disputato 57 incontri segnando 1 rete. Da calciatore professionista in campionato, nell'arco di 19 anni compresi tra il 1986 ed il 2005, ha collezionato 519 presenze e 16 reti totali.\nAllenatore.\nDopo aver svolto il ruolo di allenatore in seconda del prima di Giancarlo Camolese e poi di Angelo Gregucci, nel giugno 2008 diventa il nuovo tecnico del Foligno Calcio, ma viene esonerato nel novembre dello stesso anno.\nNell'estate 2009 diviene l'allenatore del , in Lega Pro Prima Divisione; incarico che mantiene per una sola stagione.\nIl 22 luglio 2012 viene nominato allenatore della squadra Primavera della .\nIl 17 novembre 2015 viene nominato allenatore dell'Unione Sanremo, militante in Eccellenza Liguria in sostituzione di Valentino Papa, erede della storica societ\u00e0 cittadina della Sanremese, con cui vince la Coppa Italia Dilettanti 2015-2016.\nDopo una breve esperienza alla guida della squadra albanese del Teuta Durazzo, il 18 gennaio 2017 subentra a Bruno Caneo sulla panchina della Civitanovese.\nIl 6 giugno seguente firma un contratto annuale con il Renate, militante in Lega Pro. Arriva 7\u00ba nel Girone B e disputa i Play-off di girone, ma viene eliminato al primo turno.\nIl 21 maggio 2018 firma un contratto annuale con la Reggina, militante nel Girone C della Serie C, dove precedentemente era stato calciatore e successivamente allenatore della Primavera. Il 3 febbraio 2019 viene esonerato a seguito della sconfitta casalinga nel derby contro il Catanzaro per 3-4, con la squadra in ottava posizione di classifica, venendo sostituito da Massimo Drago. Il 7 aprile seguente, dopo una serie di risultati negativi da parte del suo predecessore, fa ritorno sulla panchina della Reggina. Conclude il campionato al 7\u00ba posto, guadagnando l'accesso ai play-off: tuttavia, la Reggina viene eliminata al secondo turno perdendo 4-1 contro il Catania.\nL'8 giugno 2020 viene ufficializzato come tecnico dell' per disputare i play-out con il club romagnolo. Dopo aver vinto i play-out e conquistato la salvezza, viene confermato anche per la stagione successiva ma il 19 dicembre seguente, dopo la sconfitta per 3-2 col Ravenna, viene sollevato dall'incarico.\nAd agosto 2021, viene chiamato dal Renate, in serie C, per sostituire il dimissionario Parravicini.\nStatistiche.\nStatistiche da allenatore.\n\"Statistiche aggiornate al 19 dicembre 2020\"."}
{"id": "596681", "revid": "287204", "url": "https://it.wikipedia.org/wiki?curid=596681", "title": "Storia della Sicilia bizantina", "text": "Il dominio bizantino della Sicilia dur\u00f2 dal 535 fino alla conquista islamica della Sicilia.\nPrima conquista bizantina.\nLa Sicilia fu conquistata dai barbari di Odoacre dopo la caduta dell'Impero romano d'Occidente. Nel 468 sotto il re Genserico, i Vandali dell'Africa conquistano la Sicilia e la Sardegna. I Vandali restituirono l'isola a Odoacre dietro compenso di un grosso tributo, ma pi\u00f9 tardi Teodorico re degli ostrogoti, che nel 493 aveva ucciso Odoacre prendendo il suo posto nel governo dell'Italia, non mantenne l'impegno, rifiutandosi anche di restituire l'isola ai Vandali.\nNel 535, durante la guerra gotica, l'isola fu occupata da Belisario e fu annessa all'Impero bizantino. In particolare la conquista di Palermo venne raggiunta grazie a un'astuzia: le scialuppe vennero alzate con funi e carrucole fino alla cima degli alberi delle navi, e furono riempite da arcieri, che da quella posizione dominavano le mura della citt\u00e0. Giunto a Siracusa, Belisario distribu\u00ec trionfante medaglie d'oro alla plebe, che essendo scontenta della dominazione gota aveva accolto Belisario da liberatore. Belisario svern\u00f2 a Siracusa, nel palazzo degli antichi re della citt\u00e0. Nell'aprile del 536 ritorn\u00f2 in Africa per sedare una rivolta delle legioni africane. Prima di riuscire a sconfiggere definitivamente i ribelli fu costretto tuttavia a ritornare in Sicilia per sedare un'ulteriore rivolta. Posta fine anche a questa ribellione, il generale bizantino salp\u00f2 da Messina per iniziare anche la conquista della penisola italiana. La nuova provincia romano-orientale di \"Sicilia\" era governata da un pretore; le tasse venivano invece riscosse da un \"conte del patrimonio dell'Italia\". Belisario in pochi anni conquist\u00f2 quasi tutta l'Italia, e fece prigioniero il re dei Goti Vitige.\nLa seconda conquista.\nI Goti tuttavia, sotto il regno di Totila, si ripresero e, dopo aver riconquistato quasi tutta l'Italia ai Bizantini, nel 549 invasero anche la Sicilia; tra le citt\u00e0 assediate in un primo momento da Totila, Messina oppose strenua resistenza, mentre le altre, di minore entit\u00e0, vennero facilmente conquistate dal Re Goto che al suo passaggio non trov\u00f2 alcuna resistenza. Per vendicarsi dei Siciliani, rei di aver \u00abspalancato le porte a Belisario\u00bb senza opporre resistenza, Totila saccheggi\u00f2 le campagne dell'isola, devastandola. Totila infine riusc\u00ec a cingere d'assedio Siracusa. Giustiniano, compresa la gravit\u00e0 della situazione, invi\u00f2 in Sicilia il senatore Liberio, a cui diede l'incarico di riconquistarla; tuttavia, mentre Liberio era in viaggio verso la Sicilia, Giustiniano cambi\u00f2 idea e scelse al posto di Liberio Artabane; Artabane cos\u00ec part\u00ec anch'esso alla volta della Sicilia, per togliere il comando dell'esercito a Liberio e riconquistare l'isola. Tuttavia una tempesta ritard\u00f2 l'arrivo in Sicilia di Artabane, e Liberio, ignaro del suo richiamo a Costantinopoli, giunto in Sicilia, tent\u00f2 senza successo di liberare dall'assedio goto la citt\u00e0 di Siracusa. Nel frattempo Totila, dopo aver saccheggiato l'intera isola, lasci\u00f2 volontariamente l'isola, mantenendo il possesso solo delle quattro citt\u00e0 pi\u00f9 importanti. Dopo la partenza di Totila, Artabane nel 550 giunse in Sicilia, inform\u00f2 Liberio del suo richiamo a Costantinopoli, e tolse ai Goti anche le quattro fortezze che si arresero per fame nel 551. Si complet\u00f2 cos\u00ec la riconquista bizantina della Sicilia.\nLa Sicilia nel VI secolo.\nOrdinamento della provincia.\nNel 554 con la fine della guerra, l'Italia intera venne annessa all'Impero romano d'Oriente. La Sicilia non entr\u00f2 a far parte della Prefettura del pretorio d'Italia, che nel 584 ca. con la riforma degli esarcati di Maurizio divenne un Esarcato; essa costitu\u00ec una provincia indipendente dall'esarca di Ravenna. La provincia romano-orientale di Sicilia, cos\u00ec come stabilito dalla \"Novella 75\" del 537, era governata da un governatore civile che dipendeva direttamente dal \"Quaestor Sacri Palatii\", mentre l'esercito era comandato da un \"dux\" dipendente dal \"magister militum per Orientem\"; successivamente (fine VII secolo) i poteri civili e militari vennero accentrati nelle mani dello \"strategos\", il comandante civile e militare delle province bizantine da Eraclio in poi.\nOgni municipio era retto da una \"curia\", formata per lo pi\u00f9 da \"possessores\" (proprietari terrieri); una delle competenze delle curie era di eleggere \"decurioni\" preposti alla riscossione delle tasse. L'amministrazione municipale si occupava inoltre anche della restaurazione e della costruzione di opere pubbliche, quali acquedotti, bagni pubblici e cos\u00ec via, oltre alla tutela dell'ordine pubblico, il reclutamento dell'esercito e altri incarichi. Gli oneri che gravavano sui decurioni, che tra l'altro dovevano pagare di tasca propria la realizzazione delle opere civiche, fece s\u00ec che molti di questi, per sfuggire a tali responsabilit\u00e0, abbandonarono le curie entrando a far parte del Clero. Per disincentivare questo fenomeno, l'Imperatore Maurizio promulg\u00f2 una legge che impediva ai funzionari pubblici di entrare a far parte del clero per sfuggire alle proprie responsabilit\u00e0.\nLe massime autorit\u00e0 civiche erano il \"defensor civitatis\" e il \"curator civitatis\". Il \"defensor\", istituito nel 364, aveva come funzione primaria quella di proteggere gli interessi della plebe contro le iniquit\u00e0 dei potenti; giudicava perci\u00f2 i reati penali minori, vigilava sugli abusi della pubblica amministrazione e presiedeva la \"curia\". Il \"defensor civitatis\" era eletto da una commissione composta dal vescovo, dal clero e dai magnati e secondo la \"Novella 15\" il suo mandato durava due anni; il \"defensor\", per essere eleggibile, doveva appartenere ai ceti abbienti. Il \"curator civitatis\" aveva funzioni di controllo dell'amministrazione, delle finanze e dei prezzi; era eletto dal vescovo e dai \"primiores\".\nSpesso i candidati compravano la loro elezione a \"defensores\" o \"curatores\" versando una certa somma di denaro (\"suffragia\"). Per rifarsi della spesa, spesso questi funzionari estorcevano ingiustamente alla popolazione soggetta alla loro autorit\u00e0 enormi somme di denaro. Rendendosene conto, Giustiniano con una legge decret\u00f2 l'illegalit\u00e0 del versamento di \"suffragia\" per comprare cariche pubbliche. Questa legge tuttavia spesso non venne applicata: infatti le Epistole di papa Gregorio I (590-604) attestano in Sicilia e in Sardegna la presenza di funzionari corrotti che compravano le cariche pubbliche pagando i \"suffragia\".\nNell'amministrazione cittadina il vescovo godeva di grande importanza. Facendo parte delle assemblee elettive, doveva assicurarsi della legalit\u00e0 delle elezioni e che venissero scelti come funzionari individui integri. Faceva parte anche di un ristretto organo di controllo che doveva controllare che i funzionari pubblici svolgessero bene il loro lavoro, per esempio usando con saggezza i fondi ricevuti per la realizzazione o nella manutenzione di opere pubbliche, o non commettessero atti illeciti. In pratica il vescovo doveva garantire il buon funzionamento dell'amministrazione civica grazie alla sua funzione di controllo.\nDurante la dominazione bizantina la Sicilia dovette subire una pesante tassazione che impover\u00ec la popolazione; papa Gregorio I in una lettera del 595 destinata all'Imperatrice Costantina scrive:\nVerso la fine del secolo il Duca di Benevento Arechi progett\u00f2 di invadere la Sicilia, sguarnita di truppe; il Papa e tutta l'isola si misero a pregare affinch\u00e9 l'invasione dei Longobardi non avvenisse. Alla fine le loro preghiere vennero esaudite.\nI terreni della Chiesa.\nLa chiesa possedeva numerosi possedimenti in Sicilia nel Vi secolo; la prima volta in cui si fa menzione a tali possedimenti \u00e8 nelle lettere dei Papi Pelagio II e Gregorio I. Questi venivano amministrati da \"rettori\" inviati dal Papa, che giuravano, davanti al corpo di San Pietro, che avrebbero fatto di tutto per alleviare le sofferenze dei poveri e dei bisognosi. In Sicilia vi erano due rettori: uno a Palermo e uno a Siracusa.\nLa Sicilia nel VII secolo: Costante II.\nNel VII secolo l'Impero venne sconvolto dalle controversie religiose, con la diffusione del monotelismo, un'eresia. Nel 649 Costante II, nipote di Eraclio, promulg\u00f2 un editto, il \"Typos\" (\"Tipo\" in italiano), con cui proibiva ogni discussione cristologica e teologica riguardante il monotelismo, in quanto avrebbe potuto favorire la diffusione dell'eresia; i vescovi siciliani, oltre al Papa e alla Chiesa Romana in generale) furono contrari al \"Typos\" e protestarono contro il decreto imperiale al Concilio convocato nel Laterano da Papa Martino I. La reazione di Costante II non si fece attendere e inizi\u00f2 a perseguitare tutti quelli contrari al Tipo; incaric\u00f2 l'esarca Olimpio di uccidere il Papa ma l'Esarca non riusc\u00ec a commettere tale delitto, e si ribell\u00f2 al \"Basileus\".\nNel frattempo la Sicilia era saccheggiata dai Saraceni e l'esarca Olimpio nel 652 tent\u00f2 di difenderla ma venne sconfitto e mor\u00ec poco dopo. Il suo successore Teodoro Calliopa arrest\u00f2 il Papa e lo port\u00f2 in esilio.\nNel 663 Costante II, dopo aver tentato senza successo di conquistare il Ducato di Benevento, pose la sua residenza imperiale a Siracusa, che divenne dunque capitale dell'impero; Costante II per\u00f2 con una serie di decisioni impopolari si rese impopolare dal popolo e venne dunque assassinato (668):\nI congiurati elessero imperatore lo strategos del tema Opsiciano Mecezio; il regno di Mecezio in Sicilia non dur\u00f2 tuttavia molto dato che l'imperatore legittimo Costantino IV, figlio di Costante, si rec\u00f2 di persona in Sicilia con il suo esercito per sedare la rivolta e deporre l'usurpatore; dopo l'esecuzione di Mecezio (decapitato), la sede impediale venne spostata di nuovo a Costantinopoli.\nSempre nel VII secolo gli Arabi iniziarono a fare molte incursioni sulla Sicilia, perch\u00e9 gli arabi la reputavano un punto strategico, da dove si poteva controllare tutto il mar Mediterraneo. Nel 669, subito dopo la partenza di Costantino IV, gli Arabi saccheggiarono Siracusa, depredando tutto il bottino accumulato da Costante II con i suoi saccheggi (per esempio il bronzo del Pantheon). Pochi anni dopo gli Arabi tentarono di depredare di nuovo la Sicilia ma vennero sconfitti e, memori della batosta subita, lasciarono in pace la Sicilia per mezzo secolo.\nIl Thema di Sikelia.\nVerso la fine del VII secolo la Sicilia divent\u00f2 un thema sotto il regno di Giustiniano II Rinotmeto.\nSikelia fu uno dei due themata dell'Impero Bizantino presenti in Italia, L'altro era quello di \"Langobardia\".\nLa disgregazione dell'Impero bizantino e la sua debolezza si facevano pesantemente sentire in Sicilia che era ormai slacciata dall'impero centrale, alimentando un certo malcontento, in un'area che da sempre, sia politicamente che culturalmente, si sentiva pi\u00f9 vicina ed attratta da Roma e da quello che fu l'Impero d'Occidente piuttosto che da Costantinopoli e dall'Impero bizantino.\nTra il 663 e il 668 l'imperatore d'Oriente Costante II aveva anche la capitale dell'impero da Costantinopoli a Siracusa, ma anzich\u00e9 portare benefici alla Sicilia e all'impero, questa mossa crea delle tensioni che porteranno alla disgregazione di esso. Vi fu una lunga guerra tra le due citt\u00e0 e cos\u00ec il thema di Sikelia si dichiara indipendente da Bisanzio, questa indipendenza durer\u00e0 di fatto fino al tradimento di Eufemio di Messina che far\u00e0 invadere l'isola dagli Arabi.\nTra l'803 e l'820 l'efficienza bizantina nel quadrante centrale del Mediterraneo cominci\u00f2 a decrescere vistosamente, in concomitanza con il governo dell'Imperatrice Irene mentre la vicenda di Tommaso lo Slavo contribuiva ad accrescere lo stato di debolezza dell'Impero.\nInfatti tutti i thema dell'impero cominciarono a gestirsi autonomamente, fu anche il caso della Sicilia con il thema Sikelia, ormai distaccato dall'impero centrale.\nPrimo tentativo di invasione araba.\nIl turmarca della flotta siculo-bizantina Eufemio di Messina, che s'era impadronito del potere in Sicilia a scapito dei vari regnanti locali con l'aiuto di vari nobili, fu messo in esilio dagli stessi siciliani che volevano rimanere liberi e senza guerriglie, egli chiese l'aiuto degli Arabi nell'828 per tutelare il suo dominio sull'isola. I Bizantini reagirono duramente sotto la guida di Fotino e Eufemio, battuto a Siracusa, scapp\u00f2 in Ifriqiya. L\u00ec trov\u00f2 rifugio presso l'emiro aghlabide di Qayraw\u0101n, Ziy\u0101dat All\u0101h I, cui chiese aiuti per realizzare uno sbarco in Sicilia.\nGli Aghlabidi erano allora squassati da un acuto contrasto che contrapponeva la componente indigena berbera, islamizzata in seguito alle prime conquiste islamiche del VII secolo e condotta da Mans\u016br al-Tunb\u016bdh\u012b, all'esercito arabo che era giunto in Ifr\u012bqiya (all'incirca l'attuale Tunisia) all'epoca dell'istituzione dell'Emirato, per volere del califfo H\u0101r\u016bn al-Rash\u012bd col primo Emiro Ibr\u0101h\u012bm ibn al-Aghlab.\nI musulmani, che forse avevano gi\u00e0 progettato un'invasione delle Sicilia, prepararono una flotta di 70 navi, chiamando al \"jih\u0101d\" marittimo il maggior numero di volontari, ufficialmente per assolvere a un obbligo morale ma di fatto per allontanare dall'Ifr\u012bqiya il maggior numero possibile di sudditi facinorosi che non avevano mancato di creare gravi tensioni, tanto nelle file della componente araba quanto all'interno dei ranghi berberi, con grave nocumento per la popolazione civile.\nConquista musulmana.\nL'invasione ebbe inizio il 17 giugno dell'827 con uno stuolo di arabi, berberi e molti persiani, che fu affidato al \"q\u0101d\u012b\" di Qayraw\u0101n, Asad b. al-Fur\u0101t, grande giurisperito malikita autore della notissima \"Asadiyya\", di origine persiana del Khor\u0101s\u0101n. Lo sbarco avvenne nei pressi di Capo Granitola, vicino a Mazara del Vallo, usata come testa di ponte e base di attracco per le navi e prima capitale. Poi fu occupata Marsala (in arabo \"Marsa \u2018Al\u012b\", il porto di \u2018Al\u012b o \"Marsa All\u0101h\", il porto di Dio).\nLa spedizione che voleva con ogni probabilit\u00e0 conquistare solo le ricchezze dell'isola, non s'illuse di poter superare le difese di Siracusa, la capitale dell'isola, ma la sostanziale debolezza bizantina e del thema siciliano, da poco uscita da un duro conflitto contro l'usurpatore Tommaso lo Slavo, fece prospettare ad Asad la concreta possibilit\u00e0 che l'iniziale intento strategico potesse essere facilmente mutato in una spedizione di vera e propria conquista.\nSuperato in uno scontro dall'indeterminata ampiezza un non meglio identificato Balatas (\"Curopalates\" ?), messo in fuga presso Corleone, e superata quindi alla meglio nell'828 un'epidemia probabilmente di colera che port\u00f2 alla morte per dissenteria lo stesso Asad, sostituito da Muhammad b. Ab\u012b l-Jawar\u012b per volere degli stessi soldati (Amari, 1933, I:407), i musulmani ottennero rinforzi nell'830, in parte dall'Ifr\u012bqiya (allora impegnata a respingere l'attacco del duca di Lucca, Bonifacio II) e in maggior parte da al-Andalus, mentre in Sicilia giunse un gruppo di mercenari al comando del berbero Asbagh b. Wak\u012bl, detto Farghal\u016bs.\nFu cos\u00ec possibile ai musulmani - che gi\u00e0 avevano preso Girgenti (oggi Agrigento, rimasta sempre a stragrande maggioranza berbera) - espugnare nell'agosto-settembre dell'831 Palermo, eletta capitale della Sicilia islamica ( \"Siqilliyya\" ), quindi Messina, Modica (845) e Ragusa, mentre Castrogiovanni (oggi Enna) fu presa solo nell'859. Resisteva Siracusa e la Sicilia orientale, sede dello \"strategos\" da cui dipendevano tanto il drungariato di Malta quanto le arcontie (ducati) di Calabria, di Otranto e di Napoli.\nFu necessario pi\u00f9 d'un decennio per piegare la resistenza degli abitanti del solo Val di Mazara e ancor pi\u00f9 per impadronirsi tra l'841 e l'859 del Val di Noto e del Val D\u00e8mone.\nTocc\u00f2 al generale Giafar Ibn Muhammed occupare Catania nell'877, e poi Siracusa, superato il blocco impostole nell'872-873 da Khaf\u0101ja b. Sufy\u0101n b. Saw\u0101dan, che cadde il 21 maggio 878, a oltre mezzo secolo dal primo sbarco, al termine d'un implacabile assedio che si concluse col massacro di 5.000 abitanti e con la schiavit\u00f9 dei sopravvissuti, riscattati solo molti anni pi\u00f9 tardi.\nBasilio I decise allora di mandare una flotta di 140 navi comandata dal generale Nasar per contenere l'espansionismo degli Arabi, che avevano ormai sottomesso i 3/4 dell'isola. La flotta ottenne un'inaspettata vittoria navale sugli Arabi nell'880 presso Milazzo, ma questa vittoria non riusc\u00ec a risollevare la situazione.\nL'ultima roccaforte importante della resistenza siciliana a cedere fu \"Tauromenium\" (Taormina) il 1\u00ba agosto del 902 sotto gli attacchi dell'emiro Ibr\u0101h\u012bm b. Ahmad.\nL'ultimo lembo di terra siciliana a resistere ai musulmani fu Rometta che capitol\u00f2 solo nel 963.\nIbr\u0101h\u012bm II, dismessi i panni da Emiro aghlabide per il veto opposto alla sua nomina dal califfo abbaside di Baghdad, nella sua volont\u00e0 di prosecuzione del \"jih\u0101d\", tent\u00f2 di risalire l'Italia per poi giungere, si disse con grande fantasia, fino a Costantinopoli. Pass\u00f2 pertanto lo Stretto e percorse in direzione nord la Calabria. Non trov\u00f2 particolare resistenza ma la sua marcia si arrest\u00f2 nei dintorni di Cosenza che forse fu la prima citt\u00e0 a opporre una certa resistenza all'invasione. Tuttavia l'arresto avvenne probabilmente pi\u00f9 per il disordine con cui le operazioni militari furono svolte e per la carenza di conduzione militare e di concreti risultati. Inoltre Ibr\u0101h\u012bm, colto da dissenteria, spir\u00f2 in breve tempo e le sue truppe, al limite dello sbando, si ritirarono. Cos\u00ec si concluse la velleitaria conquista della \"Terra grande\" (\"al-ar\u1e0d al-kab\u012bra\").\nTentativo di riconquista bizantina.\nSi sa che Basilio II Bulgaroctono nel 1025 aveva progettato la riconquista della Sicilia. Ma non pot\u00e9 iniziarla perch\u00e9 mor\u00ec nello stesso anno. Il piano di Basilio fu dimenticato per alcuni anni, ma poi l'imperatore Michele IV il Paflagone, ritrovando le carte del progetto di Basilio, e appena le vide ne fu entusiasta, e volle iniziare subito questa campagna di riconquista.\nDurante il XI secolo nella Sicilia musulmana si ebbe una profonda crisi politica che oppose l'imam fatimida ai governatori Kalbidi, che alla fine vennero vinti e furono allontanati.\nDello scontro approfittarono i bizantini che richiamati dai Kalbiti nel 1038 intrapresero un effimero tentativo di riconquista dell'isola, la cui preparazione venne affidata al grande generale Giorgio Maniace.\nAlla testa della spedizione bizantina vi era Stefano, fratello dell'imperatore Michele IV \"il Paflagone\", mentre il comando militare delle truppe era affidato al generale Maniace. Le truppe erano formate inoltre da numerosi lombardi esuli comandati da Arduino e da una compagnia di normanni/vichinghi comandati da Guglielmo Braccio di Ferro e da Harald Hardrada (futuro re di Norvegia, celeberrimo nel mondo anglo-sassone). Molti di questi erano inquadrati nella cosiddetta \"Guardia variaga\".\nLa spedizione conquist\u00f2 prima Messina e quindi si diresse verso l'antica capitale dell'isola, Siracusa, dove si guadagn\u00f2 il soprannome di Braccio di Ferro per aver ucciso con una sola mano l'emiro di Siracusa. Maniace fu l'unico condottiero che riusc\u00ec nel 1040, prima dei Normanni e seppur temporaneamente (sino probabilmente al 1043), a liberare la citt\u00e0 aretusea dai musulmani. A testimonianza di quella impresa mand\u00f2 le reliquie di Santa Lucia a Costantinopoli. Anche il trafugamento delle reliquie di sant'Agata durante l'XI secolo avvenne probabilmente per mano della stessa spedizione.\nNel 1040 tra Randazzo e Troina sconfisse le truppe musulmane di Abdallah. Nei pressi del luogo della battaglia, venne fondato il monastero di Santa Maria di Maniace. L'antico cenobio si trova oggi vicino al paese di Maniace in provincia di Catania, anch'esso battezzato cos\u00ec in un secondo tempo in onore del generale bizantino. Abdallah, pur sconfitto, riusc\u00ec a mettersi in salvo, per fortuna o forse per un errore di strategia di Stefano che si rifiut\u00f2 d'affrontarlo.\nManiace per\u00f2 fu richiamato a Costantinopoli e imprigionato.\nUna serie di eventi funesti, dissidi ed una rivolta di Arduino - legata a contrasti riguardanti la ricompensa - che sconfisse e uccise Stefano, metteranno in crisi in poco tempo la spedizione posta al comando di Basilio, che dovr\u00e0 abbandonare la Sicilia, rioccupata dagli arabi escluso Messina, e ritirarsi sino in Puglia. Nel 1042 intanto Maniace fu liberato dalla nuova imperatrice Zoe e alla testa dell'esercito Giorgio Maniace represse la rivolta in Italia Meridionale, costituita da normanni e lombardi, ma senza arrivare in Sicilia."}
{"id": "596684", "revid": "486946", "url": "https://it.wikipedia.org/wiki?curid=596684", "title": "San Costantino (Re della Dumnonia)", "text": ""}
{"id": "596685", "revid": "633110", "url": "https://it.wikipedia.org/wiki?curid=596685", "title": "Classe Le Hardi", "text": "La classe Le Hardi era una classe di 12 cacciatorpediniere (\"torpilleurs d'escadre\") costruiti per la Marine nationale: si trattava di navi da 1770 tonnellate di dislocamento, armate con cannoni in impianti binati da 130\u00a0mm (anche se in seguito erano previsti i 138\u00a0mm, forse singoli), 8-9 tubi lanciasiluri da 550\u00a0mm e con una maggiore autonomia rispetto alle unit\u00e0 della precedente classe L'Adroit.\nApprovati nel 1938, la prima nave (\"Le Hardi\") fu messa in servizio in seguito all'armistizio del 1940; delle altre nove, cinque erano state completate nel maggio 1939 mentre le altre, ancora in fase di costruzione, furono prese in considerazione dalla Germania nazista per un eventuale completamento, cui poi si rinunci\u00f2.\nAll'inizio del 1942 la Marine nationale contava otto navi della classe Le Hardi, che furono affondate a Tolone il 27 novembre 1942 sotto gli ordini dell'ammiragliato del governo di Vichy. Delle ultime quattro navi, \"L'Intr\u00e9pide\" e \"Le T\u00e9m\u00e9raire\" erano state varate nel 1941 ma quasi subito lasciate da parte; \"L'Aventurier\" fu varato solo nel 1947 per liberare lo scalo che occupava e, dopo molto tergiversare, non fu allestito. Fu infine demolito nel 1960. Il \"L'Opini\u00e2tre\", in ultimo, era stato previsto nel programma navale per il 1939 ma pare che non fu neppure ufficialmente impostato."}
{"id": "596691", "revid": "292162", "url": "https://it.wikipedia.org/wiki?curid=596691", "title": "Storia della Sicilia sveva", "text": "La dinastia sveva in Sicilia regn\u00f2 dal 1194, anno in cui fu proclamato re Enrico I, al 1266, quando Manfredi di Sicilia fu sconfitto da Carlo I d'Angi\u00f2.\nStoria.\nEnrico VI.\nEbbe i suoi prodromi quando nel 1194, con la morte di Guglielmo III, divenne regina di Sicilia sua zia Costanza d'Altavilla, moglie (dal 1185) di Enrico VI, figlio dell'imperatore Federico Barbarossa.\nTre anni dopo Enrico mor\u00ec, e per un anno Costanza rest\u00f2 sola a governare la Sicilia. Pochi mesi prima della morte incoron\u00f2 il figlio di quattro anni Federico II, posto sotto tutela papale dalla morte della regina. Aveva cos\u00ec inizio nel 1198 la nuova dinastia degli Svevi in Sicilia.\nCome reggente, govern\u00f2 la madre Costanza, fino alla sua morte nel 1198.\nIl regno di Federico.\nPapa Innocenzo III affid\u00f2 il giovane re a un consiglio di reggenza, riconoscendogli la successione al trono siciliano. Dal 1201 al 1206 Federico fu sotto la tutela di Marcovaldo e poi di Guglielmo di Capparone \nFederico II solo nel 1208, divenuto quattordicenne, assunse di fatto il regno.\nPalermo e la corte divennero il centro dell'Impero, comprendente le terre della Puglia e dell'Italia meridionale. A Palermo nacque la \"\"Scuola poetica siciliana\" con la prima poesia italiana; e politicamente il sovrano chiamato \"Stupor mundi\" (meraviglia delle genti) anticip\u00f2\u00a0\u2013 come scrive Santi Correnti \u2013 \"la figura del principe rinascimentale\"\", anche con le cosiddette \"Costituzioni Melfitane\" (1231).\nDurante il suo regno si assistette all'espulsione e alla deportazione dei musulmani rimasti in Sicilia, iniziatasi nel 1220, e conclusasi nel 1239 con le ultime deportazioni a Lucera.\nIl suo regno fu tuttavia caratterizzato dalle lotte contro il Papato e i Comuni italiani, nelle quali riport\u00f2 vittorie o cedette a compromessi, organizzando la quarta crociata e dotando l'isola e il meridione di castelli e fortificazioni. Volle essere sepolto nella cattedrale di Palermo, quando nel 1250 si concluse improvvisamente la sua vita.\nManfredi di Svevia.\nFederico II nel suo testamento nominava il figlio secondogenito Corrado IV erede universale e suo successore sul trono imperiale, su quello di Sicilia e su quello di Gerusalemme, e lasci\u00f2 al figlio naturale Manfredi il Principato di Taranto con altri feudi minori, e inoltre la luogotenenza del regno di Sicilia. Nell'ottobre 1251 Corrado si mosse verso la penisola dove incontr\u00f2 i vicari imperiali, e nel gennaio 1252 sbarc\u00f2 a Siponto, proseguendo poi insieme a Manfredi nella pacificazione del Regno. Nel 1253 riportarono sotto il loro controllo le riottose contee di Caserta e Acerra, conquistarono Capua e nell'ottobre infine anche Napoli. Il 21 maggio Corrado mor\u00ec di malaria lasciando il figlio Corradino sotto la tutela del papa. Il Papato, che continuava a non vedere di buon occhio l'insediamento della casa imperiale di Svevia promise il regno a Edmondo il gobbo purch\u00e9 occupasse il regno con un esercito proprio. Manfredi grazie per\u00f2 alla fine abilit\u00e0 diplomatica ereditata dal padre, concluse con il pontefice un accordo, che vide l'occupazione pontificia con una semplice riserva dei diritti di Corradino e propri. Manfredi, non ritenendosi sicuro di fronte al papa, arruol\u00f2 un ingente esercito per muovere guerra all'esercito pontificio, che sconfisse presso Foggia. Nel corso del 1257 la guerra procedette vantaggiosamente per gli Svevi, Manfredi sbaragli\u00f2 l'esercito pontificio e dom\u00f2 le ribellioni interne.\nDiffusasi nel 1258, probabilmente per opera stessa di Manfredi, la voce della morte di Corradino, i prelati e i baroni del regno invitarono Manfredi a salire sul trono ed egli fu incoronato il 10 agosto nella cattedrale di Palermo. Tale elezione non venne riconosciuta dal papa Alessandro IV che ritenne pertanto Manfredi un \"usurpatore\". Fra il 1258 e il 1260 la potenza di Manfredi, diventato ovunque capo della fazione ghibellina, si estese in tutta la penisola, la sua potenza fu aumentata anche dal matrimonio della figlia Costanza con Pietro III d'Aragona (1262). \nLa fine del regno svevo.\nManfredi venne scomunicato, e nel 1263 il francese papa Urbano IV offr\u00ec la corona a Carlo I d'Angi\u00f2, fratello del Re di Francia Luigi IX. Questi promosse una spedizione militare per conquistare il Regno. Manfredi venne sconfitto nella decisiva battaglia di Benevento, avvenuta il 26 febbraio 1266.\nIl diciassettenne Corradino di Svevia, figlio di Corrado IV di Svevia, tent\u00f2 di riconquistare il regno nel 1268, ma fu sconfitto nella Battaglia di Tagliacozzo e decapitato.\nNel 1281 rivendic\u00f2 il titolo Costanza II di Sicilia, figlia dell'ultimo re di Sicilia svevo Manfredi di Hohestaufen e moglie di Pietro III di Aragona. Dopo i Vespri siciliani divenne regina di Sicilia dal 1282 al 1285, formalmente unitamente al marito, che per\u00f2 dal 1283 rimase in Spagna. Morto il marito nel 1285, la corona siciliana and\u00f2 al secondo figlio Giacomo I, e Costanza rest\u00f2 al suo fianco, cos\u00ec come al terzo figlio Federico III, cui nel 1291 Giacomo aveva lasciato la luogotenenza del regno, fino al 1296, quando questi divenne re di Trinacria, e l'ultima degli Hohenstaufen lasci\u00f2 l'isola.\nCultura.\nLa scuola poetica.\nLa \"Scuola Siciliana\" (anche denominata \"Scuola poetica siciliana\") fu una corrente filosofico-letteraria si svilupp\u00f2 in Sicilia dal 1166 con l'ascesa al trono di Sicilia di Guglielmo II d'Altavilla.\nEbbe per\u00f2 il suo fulgore nella prima met\u00e0 del XIII secolo, presso la corte di Federico II di Svevia, con esponenti come Giacomo da Lentini, Cielo d'Alcamo, Guido delle Colonne. L'impianto non fu accademico, nel senso che non si tratt\u00f2 di una Scuola in senso istituzionale, assumendo piuttosto i contorni di un movimento culturale. La poesia lirica della scuola, in volgare siciliano aulico, ebbe anche il merito di introdurre il sonetto. Federico fu letterato egli stesso, autore di un trattato di falconeria, il \"De arte venandi cum avibus\". Anche il figlio Manfredi ha lasciato segni e documenti della sua liberale predisposizione nei confronti delle arti e della cultura, cos\u00ec come un altro figlio di Federico, Enzo di Svevia, che si dilett\u00f2 a scrivere poesie secondo i canoni della scuola poetica siciliana.\nLa scuola giuridica.\nIl regno degli svevi prosegu\u00ec in quella cultura giuridica che i normanni avevano iniziato con le assise di Ariano del 1140, nelle assise periodiche delle Curiae generales. Insigni giuristi arrivarono a corte come Pier della Vigna, Roffredo da Benevento e i vescovi Giacomo di Capua e Berardo di Castagna.\nLa Magna Curia del Regno di Sicilia, organo centrale della amministrazione pubblica, fu rinnovata come tribunale di suprema giurisdizione, e furono emanati il Liber Augustalis del 1231, e il Constitutionum Regni Siciliarum.\nGli studi astronomici.\nTeodoro d'Antiochia approd\u00f2 alla corte di Federico II nel 1230, dove venne nominato consigliere naturale del re con funzioni di astrologo, di indovino e di medico; il suo incarico di consigliere sostituiva quello di Michele Scoto, oramai deceduto.\nNel periodo tra il 1230 - 1240 nella Magna Curia lo studio astronomico venne poi oltrepassato all'astrologia. Il matematico J.E. Montucla annovera Federico II come un \"fomentatore dell'astronomia\" e lo loda per la traduzione dalla versione araba alla latina dell'Almagesto di Tolomeo, con una nuova traduzione dell'opera poi donata dal re all'Universit\u00e0 di Bologna. Negli studi astronomici Federico II portava sempre un globo con costellazioni, orbite e movimenti dei pianeti, cos\u00ec da istruirsi in astronomia. La magnifica curiosit\u00e0 per le predizioni astrologiche lo portava a circondarsi di numerosi e dotti astrologi. Nel 1236 si fece predire da quale porta della citt\u00e0 di Vicenza dovesse uscire la sua armata, mentre nel 1239 la predizione dell'ora per muovere il suo esercito da Padova a Castelfranco venne comandata a Maestro Teodoro per mezzo dell'astrolabio. Consultava gli astrologi anche per edificare le citt\u00e0 come ad esempio Vittoria presso Parma, poi distrutta ; si fece inoltre predire il luogo della sua morte avvenuta a Castel Fiorentino, Puglia in una torre con porte di ferro.\nI traduttori.\nNella Magna Curia si ritrovano studiosi ebraici di origine spagnola (provenzali), i conoscitori della lingua araba e delle scienze arabe come Giovanni da Palermo (matematico in corrispondenza con Leonardo Fibonacci), Mos\u00e8 da Palermo XIII (traduttore del trattato \"Ippatria\"), Mastro Domenico da Palermo (matematico e filosofo in contatto con Fibonacci), il rabbino Jacob ben Abba Mar\u00ec ben Simson Anatoli (o Jacob Anatoli fu traduttore dell'Almagesto di Tolomeo, del commento di Averro\u00e8 su Aristotele e di Al Farghani), Moses ibn Tibbon (traduttore del trattato Guida dei Perplessi di Maimonide) e alcuni dotti musulmani quali Alam al-Din al-Hanafi (matematico, astronomo e ingegnere), Shabbetai Donnolo da Oria (con pseudonimo Ibn Washya fu traduttore di Maimonide sull'agricoltura nubiana), Faraj ben Salim di Girgenti ( o Mos\u00e8 Farachi di Dirgenti, fu il traduttore del Taccuino Sanitatis e di Maimonide), Abraham ibn \u201bEzra (fu commentatore della Bibbia), Mos\u00e8 Siciliano (traduttore), Ibn \u1e92afar al-\u1e62iqill\u012b, il siciliano (ispiratore delle tavole astronomiche).\nI dotti europei.\nL'imperatore conversava con gli intellettuali e i dotti europei pi\u00f9 rinomati dell'epoca tra cui Michele Scoto, che tradusse dall'arabo scritti di Aristotele quali l'\"Historia animalium\" integrata dalla traduzione dell\"'Abbreviatio Avicennae de animalibus\", elevando la Sicilia a luogo di studio del sapere e luogo di ricerche alchemiche e fisiognomiche\nIl matematico Leonardo Fibonacci divulg\u00f2 il sistema delle cifre numeriche indo-arabe, e svilupp\u00f2 metodi algebrici, problemi indeterminati e analisi pubblicate nel \"Liber abaci\", nel \"Flos\" e nel \"Liber quadratorum\". Lo spunto dei trattati proveniva dai tornei matematici che a base di equazioni si organizzavano a corte. Se il torneo assumeva una dimensione internazionale coinvolgeva anche i centri culturali islamici, gli \"enigmi sapienziali\" venivano inviati in Africa, Egitto, Siria, Asia Minore e Yemen. La prassi dei quiz mondiali era indice dei pacifici contatti intercorrenti fra l'imperatore e i sultani del mediterraneo.\nLa metafisica e la cosmologia.\nSu questioni metafisiche e cosmologiche l'imperatore si rivolgeva alle cerchie dell'esoterismo islamico. Alcuni suoi quesiti i cosiddetti \u00abQuesiti Siciliani\u00bb conservati in un codice arabo giunsero a Ceuta ed in Marocco. Nel 1240 secondo lo storico arabo Ibn Washya, ben cinque questioni fra cui alcune sulla creazione del mondo e l'immortalit\u00e0 dell'anima furono poste da Federico II. \"\u00ab Il primo \u00bb\" dei quesiti era sul tema della metafisica aristotelica, la prova aristotelica in favore dell'eternit\u00e0 dell'Universo; \"\u00abil secondo\u00bb\", il fine e i presupposti della teologia per gli antichi greci e i sufi ; \"\u00abil terzo\u00bb\" riguardava i significato e il numero delle categorie di Aristotele ; \"\u00abil quarto\u00bb\", la prova dell'immortalit\u00e0 dell'anima e le differenze tra la teoria di Aristotele e quella di Alessandro di Afrodisia; \"\u00ab il quinto \u00bb\" quesito era sulla curiosit\u00e0 cio\u00e8 quale era il significato dell'affermare \u00ab il cuore del credente \u00e8 fra due dita del Misericordioso \u00bb. Ai quesiti ed all'ultimo \u1e25ad\u012bth la risposta pervenne dal mistico Ibn Sab'in con \u00abLe due dita rappresentano l'una il bene e l'altra il male...e Dio le rivolta come vuole!\u00bb\nGli svevi nelle citt\u00e0.\nA Catania.\nLa nobilt\u00e0 catanese non ebbe un rapporto felice con gli Hohenstaufen; nemmeno con il grande Federico II al quale si ribell\u00f2 nel 1232. L'astio verso il potere imperiale fece nascere diverse leggende tra le quali quella che vuole che il castello Ursino sia stato voluto da Federico II per tenere a bada la popolazione. Avvenimento importante per il futuro della citt\u00e0 fu l'inserimento di Catania tra le citt\u00e0 demaniali. Finiva cos\u00ec la totale egemonia del vescovo-conte.\nA Enna.\nNell'allora Castrogiovanni, l'odierna Enna, gli svevi impressero notevolissime tracce della loro presenza, specialmente nell'architettura militare che apportarono alla citt\u00e0. Federico II di Svevia, infatti, scelse Enna come residenza estiva, e a tale scopo ristruttur\u00f2 completamente il Castello di Lombardia, facendo rinforzare le sue mura di ben 20 torri e costruendovi un suo palazzo e una cappella vescovile, dove convoc\u00f2 il primo Parlamento siciliano. Sempre all'imperatore svevo si deve la Torre di Federico II di Enna, uno dei pi\u00f9 mirabili esempi d'architettura federiciana in Sicilia.\nA Siracusa.\nLa conquista sveva di Siracusa avviene solo nel 1221. Precedentemente, Siracusa \u00e8 stata inclusa nei domini genovesi per 15 anni. La dominazione genovese favorisce l'incremento del commercio. Sotto i normanni, Siracusa rafforza la sua posizione di bastione militare, si avvia la costruzione del Castello Maniace, nonch\u00e9 l'edificazione di diversi edifici: il primo impianto di palazzi storici come quello Vescovile e il palazzo Bellomo.\nAd Augusta.\nIl castello di Augusta fu costruito sotto Federico II. Indagini archeologiche rivelarono una torre ottagonale nella parete sud del cortile (i resti si trovano dentro l'edificio nell'ala costruita dagli spagnoli). Lui trov\u00f2 una dimora nel forte Garcia e mentre l'altro forte Vittoria appartenne a sua moglie la regina Vittoria.\nRicerca.\nAlcuni tra i pi\u00f9 noti ricercatori tedeschi della storia siciliana sotto gli Svevi furono Ernst Kantorowicz e Willy Cohn."}
{"id": "596692", "revid": "22414", "url": "https://it.wikipedia.org/wiki?curid=596692", "title": "Sant'Elena Luyddog", "text": ""}
{"id": "596695", "revid": "647919", "url": "https://it.wikipedia.org/wiki?curid=596695", "title": "Raw Homecoming", "text": ""}
{"id": "596699", "revid": "123260532", "url": "https://it.wikipedia.org/wiki?curid=596699", "title": "Storia della Sicilia angioina", "text": "Il governo dei sovrani della dinastia Angioina in Sicilia dur\u00f2 dal 1266, quando il re della dinastia di origine sveva Manfredi di Sicilia, figlio naturale di Federico II di Svevia, venne sconfitto e ucciso a Benevento da Carlo d'Angi\u00f2, fratello del re di Francia. Ma il governo dei sovrani angioini in Sicilia ebbe breve durata e si concluse gi\u00e0 nel 1282 con la rivolta dei Vespri siciliani e la conquista aragonese.\nStoria.\nAlla fine della dinastia degli Hohenstaufen, nel 1266 il regno di Sicilia venne assegnato dal Papa, che considerava l'isola patrimonio della Chiesa, a Carlo I d'Angi\u00f2; Il diciassettenne Corradino di Svevia tent\u00f2 di riconquistare il regno nel 1268, ma fu sconfitto nella Battaglia di Tagliacozzo e decapitato.\nIn Sicilia, roccaforte svevo-normanna, la situazione si fece ben presto particolarmente critica per una generalizzata riduzione delle libert\u00e0 dei baroni ed una opprimente politica fiscale.\nI Vespri.\nIl 29 marzo 1282 a Palermo i moti meglio conosciuti come \u201cVespri siciliani\u201d posero fine al governo dell'isola da parte della dinastia di origine francese.\nIl 25 luglio, Carlo, con le forze destinate alla guerra greca sbarc\u00f2 in Sicilia e pose l'assedio a Messina. L'assedio dur\u00f2 fino a tutto il mese di settembre, ma la citt\u00e0 non fu espugnata.\nI siciliani, che avevano chiesto invano al papa la possibilit\u00e0 di autogovernarsi come confederazione di liberi comuni, offrirono la corona di Sicilia al re di Aragona e Valencia, Pietro III\u00a0il Grande, marito di Costanza di Hohenstaufen, figlia di re Manfredi di Svevia. Il sovrano aragonese il 30 agosto sbarc\u00f2 a Trapani, con circa 9.000 armigeri, causando, meno di un mese pi\u00f9 tardi, la fuga di Carlo, che, il 26 settembre, fu costretto a lasciare la Sicilia, perdendone di fatto il regno, dando cos\u00ec inizio al governo della dinastia degli Aragonesi in Sicilia (1282-1410).\nCarlo tent\u00f2 di tornare in Sicilia, ma al largo di Malta, l'8 giugno 1283 si affrontarono per la prima volta la flotta aragonese-siciliana di Ruggiero di Lauria e quella angioina. L'ammiraglio Ruggiero inflisse un duro colpo agli angioini, che furono costretti alla fuga.\nIl 5 giugno 1284 la flotta siciliano-aragonese, sotto il comando del Lauria si present\u00f2 dinanzi al porto di Napoli e il principe di Salerno e figlio di Carlo, Carlo lo Zoppo, disobbedendo all'ordine del padre di non muoversi prima del suo arrivo dalla Provenza, usc\u00ec dal porto con la sua flotta napoletana per combattere il Lauria, che invece lo sconfisse e fece prigioniero lui e parecchi nobili napoletani. Quando il sovrano arriv\u00f2 a Gaeta e seppe della sconfitta dovette rinunciare all'invasione della Sicilia; assedi\u00f2 allora invano Reggio e poi, con le truppe assottigliate dalle diserzioni, si diresse in Puglia per riorganizzarsi e imporre l'esazione di nuove imposte.\nDurante il viaggio, gravemente ammalato e stremato da una febbre persistente, mor\u00ec a Foggia il 7 gennaio 1285. Le Guerre del Vespro proseguirono."}
{"id": "596701", "revid": "287204", "url": "https://it.wikipedia.org/wiki?curid=596701", "title": "Classe Bourrasque", "text": "La Bourrasque era una classe di \"torpilleurs d'escadre\" \"(cacciatorpediniere)\", prodotta a seguito del programma navale del 1922. Erano normali cacciatorpediniere di squadra, dotate per\u00f2 di quattro cannoni principali del calibro di 127 mm. Questi cannoni avevano per\u00f2 una cadenza di fuoco troppo basso, e cos\u00ec le navi subirono diverse modifiche all'armamento. Ad alcune fu rimosso un cannone per migliorare la stabilit\u00e0.\nUnit\u00e0.\nDelle dodici navi componenti questa classe (\"Mistral\", \"Ouragan\", \"Simoun\", \"Tempete\", \"Tornade\", \"Trombe\", \"Typhon\", \"Bourrasque\", \"Cyclone\", \"Orage\", \"Sirocco\", \"Tramontane\"), 7 andarono perdute durante la guerra:\nAltre due navi, la \"Mistral\" e l\"Ouragan\", si trovavano in porti inglesi al momento dell'armistizio nel giugno 1940, perci\u00f2 furono requisite. La \"Mistral\" fu governata da equipaggio inglese fino al 1944, e l\"Ouragan\" serv\u00ec con la marina polacca prima di essere restituita alla Francia Libera."}
{"id": "596703", "revid": "1529788", "url": "https://it.wikipedia.org/wiki?curid=596703", "title": "Raccordo autostradale 5", "text": "Il raccordo autostradale 5 (RA 5) si dirama dall'autostrada A2 del Mediterraneo attraverso lo svincolo Potenza-Sicignano degli Alburni e si innesta alla SS 407 \"Basentana\", che viene raggiunta dopo un percorso di circa 54 chilometri, quasi tutti in territorio lucano.\nLa numerazione RA 5 appare solo nei segnali di identificazione dei cavalcavia.\nIl RA 5 \u00e8 parte della strada europea E847, dorsale nord sud che collega Sicignano con Metaponto.\nNegli ultimi 5,5 chilometri, dallo svincolo di Potenza Ovest allo svincolo di Potenza Est, la strada funge da tangenziale sud della citt\u00e0 di Potenza, e oltre lo svincolo di Potenza Est la strada continua come SS 407 Basentana.\nClassificazione tecnica.\nIl raccordo \u00e8 stato classificato come \"raccordo autostradale\" con d. m. del 02/11/1970 (GU 24 del 29/01/1971) e successivamente con decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001), \u00e8 stata assegnata al raccordo la numerazione \"RA 05\".\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale.\nTuttavia per l'ANAS che ne \u00e8 ente proprietario e gestore, secondo l'AISCAT e per il decreto n. 461 precedentemente citato il raccordo non \u00e8 classificato come autostrada bens\u00ec come viabilit\u00e0 statale ordinaria. Tuttavia l'ANAS in altri documenti ha inserito il RA 5 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\".\nCaratteristiche.\nLa strada ha due corsie per senso di marcia, con spartitraffico centrale, ma senza corsia di emergenza; come nell'A2, non \u00e8 attualmente soggetta al pagamento di pedaggio. Il limite di velocit\u00e0 massimo \u00e8 pari a 100\u00a0km/h per gran parte del suo tracciato.\nCurve ad ampio raggio su tutto il percorso e numerosi viadotti consentono il superamento di un territorio alquanto accidentato e ad alto rischio sismico.\nIl viadotto Platano.\nUno dei viadotti pi\u00f9 alti in Italia, il pi\u00f9 alto in Campania, \u00e8 il viadotto Platano che s'estende per una lunghezza di 630 metri. Il viadotto fu progettato dall'ingegnere Silvano Zorzi e Sabatino Procaccia. La struttura \u00e8 simile al viadotto Sfalass\u00e0 sull'Autostrada A2 del Mediterraneo ed al viadotto Piave, sia in sezione, sia come metodologia di approccio al superamento dell'ostacolo attraverso il sistema ad arco portale spingente. L'opera \u00e8 alta dal fondovalle 220 metri.\nIl viadotto Carpineto.\nIl viadotto strallato Carpineto I fu progettato dall'ingegnere Riccardo Morandi e ricorda la struttura del Ponte Morandi a Genova per i suoi tiranti rivestiti in Calcestruzzo armato precompresso. L'opera \u00e8 lunga 242 metri ed ha un'unica apertura lunga 181 m tra i piloni, le antenne sono alte 29 metri."}
{"id": "596705", "revid": "647919", "url": "https://it.wikipedia.org/wiki?curid=596705", "title": "WWE Monday Night Raw", "text": ""}
{"id": "596706", "revid": "124679540", "url": "https://it.wikipedia.org/wiki?curid=596706", "title": "Fenomeno di Raynaud", "text": "Il fenomeno di Raynaud consiste in un vasospasmo eccessivo per uno stimolo fisiologico di vasocostrizione per stimoli simpatici (emozione, spavento) o passaggio da ambienti caldi a freddi, caratterizzato da insensibilit\u00e0 alle mani seguita da cianosi, pallore, dolore, formicolio, bruciore. Prende il nome dal medico francese Maurice Raynaud (1834-1881).\nNel 50% dei casi il fenomeno pu\u00f2 essere secondario ad altre patologie; nel caso sia idiopatico prende il nome di sindrome di Raynaud, e talvolta \u00e8 soprannominato ipersensibilit\u00e0 o \"allergia\" al freddo.\nCaratteristiche.\nIl fenomeno di Raynaud si verifica soprattutto in quei distretti a maggior dispersione calorica e minore richiesta metabolica (pi\u00f9 sacrificabili) cio\u00e8 le dita (soprattutto quelle delle mani). \u00c8 caratterizzato da tre fasi:\nCause.\nPrimarie.\nIl fenomeno di Raynaud \u00e8 considerato primitivo o idiopatico se si manifesta da solo e non si associa ad altre malattie. In questa forma tende a manifestarsi spesso nelle giovani donne e in particolare durante l'adolescenza e nei primi anni dell'et\u00e0 adulta. Si ritiene che il Raynaud idiopatico sia almeno in parte ereditario, sebbene non siano stati ancora identificati geni specifici.\nIl fumo di sigaretta \u00e8 un fattore in grado di aumentare la frequenza e l'intensit\u00e0 degli attacchi; secondo alcuni autori sembra giocare un ruolo anche una componente ormonale. Caffeina, estrogeni e beta-bloccanti non selettivi sono spesso elencati come fattori aggravanti, ma le evidenze che dovrebbero essere evitati non appaiono solide. \nSecondarie.\nIl fenomeno di Raynaud, o Raynaud secondario, si associa a un'ampia variet\u00e0 di altre condizioni e malattie:\nDiagnosi.\n\u00c8 clinica. Una foto del fenomeno \u00e8 sufficiente per porre diagnosi, senza necessit\u00e0 di ricorrere a test di stimolazione al freddo. La videocapillaroscopia \u00e8 l'esame di prima scelta per distinguere il fenomeno di Raynaud idiopatico da quello secondario a malattie dello scleroderma spectrum (sclerodermia, polidermatomiosite, connettivite mista). La videocapillaroscopia in questi pazienti presenta alterazioni tipiche: anse capillari ridotte in numero, zone avascolari, anse capillari giganti dette megacapillari, microemorragie.\nDiagnosi clinica \u00e8 effettuabile mediante immersione delle mani in una bacinella di acqua fredda (si rileva un'ischemia delle dita, seguita a volte da cianosi e da una fase terminale di iperperfusione) o da una manovra compressiva effettuata dal paziente spingendo i palmi l'uno contro l'altro con le mani giunte a preghiera (segni evocabili in maniera pi\u00f9 sfumata rispetto al precedente).\nTrattamento.\nNei pazienti che soffrono di fenomeno di Raynaud \u00e8 importante evitare l'esposizione al freddo, utilizzando guanti e calze pesanti in modo da mantenere calde le estremit\u00e0. Dal punto di vista farmacologico, nelle persone refrattarie al trattamento conservativo, molto efficaci sono i calcio antagonisti, che riducono il numero e la durata degli episodi di vasospasmo inducendo vasodilatazione delle arteriole periferiche. \nNei casi pi\u00f9 gravi si pu\u00f2 ricorrere alla simpatectomia (simpatectomia toracica endoscopica), una controversa procedura chirurgica."}
{"id": "596707", "revid": "1543377", "url": "https://it.wikipedia.org/wiki?curid=596707", "title": "Fumarola nera", "text": "Le fumarole nere, o black smokers, sono un tipo di bocca idrotermale situate sul fondo oceanico. Sono raggruppate in campi generalmente ampi alcune centinaia di metri, che si formano quando acqua super-riscaldata (400\u00a0\u00b0C) proveniente da sotto la crosta terrestre trova uno sbocco attraverso il fondo dell'oceano. \nL'acqua superriscaldata \u00e8 ricca di minerali (principalmente solfuri) in soluzione provenienti dalla crosta, che cristallizzano creando intorno a ciascuna sorgente una struttura di forma simile a un camino. Quando l'acqua superriscaldata emessa dalla sorgente viene a contatto con la fredda acqua oceanica molti minerali precipitano, dando origine al caratteristico colore nero. I solfuri metallici che vengono depositati possono dare origine nel tempo a estesi depositi di minerali sulfurei potenzialmente adatti ad essere sfruttati.\nLe prime fumarole nere furono scoperte nel 1977 nelle vicinanze delle isole Gal\u00e1pagos dalla National Oceanic and Atmospheric Administration, quando furono osservate usando \"Alvin\", un piccolo veicolo sommergibile. Oggi \u00e8 nota l'esistenza di fumarole nere negli oceani Atlantico e Pacifico, a una profondit\u00e0 media di 2100 metri. \nLa temperatura dell'acqua alla sorgente pu\u00f2 superare i 400 \u00b0C, ma essa non bolle a causa dell'elevata pressione a cui \u00e8 sottoposta a quelle profondit\u00e0. L'acqua emessa \u00e8 estremamente acida: il suo pH pu\u00f2 scendere fino a 2,8 (circa pari a quello dell'aceto). Attraverso le fumarole nere passa ogni anno una quantit\u00e0 d'acqua pari a circa .\nEcosistema.\nPochi esseri viventi si trovano alle profondit\u00e0 e alle temperature delle fumarole. La luce solare \u00e8 completamente assente, cos\u00ec molti organismi (come archea ed estremofili) devono trasformare il calore, il metano e i composti solforati in energia attraverso un processo di chemiosintesi. Di questi organismi si cibano forme di vita pi\u00f9 complesse, come \"vermi tubicoli\" (\"Riftia pachyptila\") e molluschi. Alcuni batteri hanno sviluppato una simbiosi con tali vermi. Gli organismi alla base della catena alimentare inoltre depositano minerali alla base delle fumarole, completando cos\u00ec il ciclo vitale.\nUna specie di batteri fototrofici \u00e8 stata rinvenuta vicino a una fumarola nera al largo della costa del Messico, a una profondit\u00e0 di 2500 metri, dove la luce solare non giunge. Il batterio, che appartiene alla famiglia \"Chlorobiaceae\", utilizza per la fotosintesi la fioca luminescenza proveniente dalla fumarola. Questo \u00e8 il primo organismo mai scoperto a utilizzare per la fotosintesi una fonte di luce diversa dal sole.\nSi scoprono continuamente specie nuove e insolite: ad esempio, il \"verme di Pompei\" (\"Alvinella pompejana\") negli anni 80, e, nel 2001, durante una spedizione nell'oceano Indiano, nel campo idrotermale di Kairei, un gasteropode corazzato, il Crysomallon squamiferum. Quest'ultimo usa per i suoi scleriti (parti del corpo indurite) solfuri di ferro (pirite e greigite) invece che carbonato di calcio. Si pensa che l'intensa pressione esistente alla profondit\u00e0 di 2500 metri abbia un ruolo importante nello stabilizzare il solfuro di ferro usato da queste forme di vita. La corazza probabilmente serve come difesa contro le radule velenose delle lumache predatrici presenti nella stessa comunit\u00e0."}
{"id": "596710", "revid": "23", "url": "https://it.wikipedia.org/wiki?curid=596710", "title": "Samarskite", "text": ""}
{"id": "596725", "revid": "228587", "url": "https://it.wikipedia.org/wiki?curid=596725", "title": "Regno di Amurru", "text": "Il regno di Amurru \u00e8 stato uno dei regni nati tra l'Et\u00e0 amarniana e la fine della tarda Et\u00e0 del bronzo. La sua nascita, derivata dall'unione in uno stato di popolazioni semitiche occidentali (gli Amorrei), si lega al nome di un importante sovrano: Abdi-Ashirta. Costui, salito al potere nella prima met\u00e0 del XIV secolo a.C., si sottrasse al giogo dell'Egitto, ponendosi in conflitto con i vicereami fenici, in particolare Biblo, che collaboravano col faraone. \nFatto assassinare da Amenhotep III, lasci\u00f2 il paese nelle mani del non meno bellicoso figlio Aziru, che continu\u00f2 la politica anti-egiziana. Al tempo del re hurrita Tushratta, il paese pass\u00f2 spontaneamente nell'orbita di Mitanni, ma quando sul trono di Amurru sal\u00ec il re Shausgamuwa, nome chiaramente ittita, il paese entr\u00f2 nell'orbita del regno di Hatti.\nInsieme a Ugarit e altri, Amurru figura come uno dei vicereami costieri di influenza ittita che cadranno infine sotto gli attacchi dei Popoli del Mare, intorno al 1200 a.C."}
{"id": "596728", "revid": "1543377", "url": "https://it.wikipedia.org/wiki?curid=596728", "title": "Limonite", "text": "La limonite \u00e8 un ossido idrato (cio\u00e8 composto contenente un certo numero di molecole di acqua) di ferro, FeO(OH)\u00b7nH2O, che si forma per disfacimento di altri minerali ferrosi dei cui giacimenti forma il cappello. \nNon \u00e8 una specie mineralogica a s\u00e9 stante, ma il termine si usa per indicare masse pseudomorfe non meglio identificate di ossidi ed idrossidi di ferro senza cristalli visibili, di solito costituite da goethite, ma anche maghemite, ematite, lepidocrocite, hisingerite, pitticite ed altri minerali del gruppo della jarosite. La limonite \u00e8 quindi una miscela di minerali e materiali amorfi, forma masse terrose, concrezionari, mammellonari e stalattitiche, e aggregati fibrosi e raggianti. Frequentemente pseudomorfa, su pirite e su altri minerali di ferro. \nPer questo motivo il minerale non ha codici secondo le moderne classificazioni e presenta una forma cristallina variabile, che nei singoli cristalli rispecchia in genere quello del minerale ferroso da cui si \u00e8 formato. \nLe masse terrose di limonite hanno colori che vanno dal marrone chiaro al marrone, o marrone giallastro, cosiddetto \"ocra\", e sono utilizzate come coloranti; la pi\u00f9 fine \u00e8 detta terra di Siena. Ha striscio marrone giallastro o rosso. Ha lucentezza terrosa ed \u00e8 opaca. \nSi forma come minerale secondario nella zona di ossidazione dei giacimenti di ferro; si forma anche per precipitazione in acque marine, dolci e paludose.\nStoria.\nMentre il primo minerale di ferro era probabilmente il ferro meteorico e poich\u00e9 l'ematite era molto pi\u00f9 facile da fondere, in Africa, dove si verificarono le prime prove della metallurgia del ferro, la limonite \u00e8 il minerale di ferro pi\u00f9 diffuso. Prima della fusione, poich\u00e9 il minerale veniva riscaldato e l'acqua allontanata, sempre pi\u00f9 limonite veniva convertita in ematite. Il minerale veniva quindi \"pestato\" mentre veniva riscaldato sopra i 1250 \u00b0C, alla cui temperatura il ferro metallico inizia ad aderire e le impurit\u00e0 non metalliche vengono espulse come scintille. Tuttavia, l'ematite e la magnetite rimasero i minerali preferiti quando la fusione ancora veniva operata in apposite fornaci (bloomery), e fu solo con lo sviluppo degli altiforni nel I secolo a.C. in Cina e intorno al 1150 d.C. in Europa che il minerale di ferro bruno di limonite sar\u00e0 utilizzato al meglio.\nPer quanto riguarda l'uso della limonite per i pigmenti, \u00e8 stato uno dei primi materiali utilizzati dall'uomo e pu\u00f2 essere visto nelle pitture rupestri e nei pittogrammi neolitici.\nCaratteristiche.\nLa limonite \u00e8 relativamente densa con un peso specifico che varia da 2,7 a 4,3. Il colore varia da un brillante giallo limone a un grigio bruno grigiastro. La striatura di limonite su un piatto di porcellana non smaltata \u00e8 sempre brunastra, caratteristica che la distingue dall'ematite (con striatura rossa), o dalla magnetite (con striatura nera). La durezza \u00e8 variabile, ma generalmente nell'intervallo tra i valori della scala di Mohs tra 4 e 5,5.\nSebbene originariamente definita come un singolo minerale, la limonite \u00e8 ora riconosciuta come una miscela di minerali idrati di ossido di ferro correlati, tra cui goethite, akaganeite, lepidocrocite e jarosite. Singoli minerali nella limonite possono formare cristalli, ma la limonite no, sebbene i campioni possano mostrare una struttura fibrosa o microcristallina, e la limonite si presenta spesso in forme concrezionate o in masse compatte e terrose; talvolta mammillari, botryoidali, reniformi o stalattitiche. A causa della sua natura amorfa e della presenza in aree idrate, la limonite si presenta spesso come argilla o fango. Tuttavia, ci sono pseudomorfi di limonite dopo altri minerali come la pirite. Ci\u00f2 significa che l'erosione chimica trasforma i cristalli di pirite in limonite idratando le molecole, ma la forma esterna del cristallo di pirite rimane. Pseudomorfi di limonite si sono formati anche da altri ossidi di ferro, ematite e magnetite, dalla siderite carbonatica e da silicati ricchi di ferro come i granati almandini.\nFormazione.\nLa limonite di solito si forma dall'idratazione dell'ematite e della magnetite, dall'ossidazione e dall'idratazione di minerali di solfuro ricchi di ferro e dall'erosione chimica di altri minerali ricchi di ferro come l'olivina, i pirosseni, gli anfiboli e la biotite. \u00c8 spesso il principale componente di ferro nei terreni lateritici ed \u00e8 spesso depositato nei flussi di deflusso dalle operazioni minerarie. \nUsi.\nUno dei primi usi \u00e8 stato come pigmento. La forma gialla produceva l'ocra gialla per la quale Cipro era famosa, mentre le forme pi\u00f9 scure producevano toni pi\u00f9 terrosi. La tostatura della limonite la cambi\u00f2 parzialmente in ematite, producendo ocre rosse, terra d'ombra bruciata e terra di Siena. Il minerale di ferro di palude e le pietre fangose di limonite sono estratti come fonte di ferro, sebbene l'estrazione commerciale di essi sia cessata negli Stati Uniti.\nI cappucci di ferro o cappellacci di ossido di ferro siliceo si formano tipicamente come risultato di un'intensa ossidazione dei depositi di minerali di solfuro. Questi gossan venivano usati dai cercatori come guide per il minerale sepolto. Inoltre l'ossidazione di quei depositi di solfuro che contenevano oro, spesso portava alla concentrazione dell'oro nell'ossido di ferro e nel quarzo dei cappellacci. I cappellacci di limonite aurifere sono stati estratti in modo produttivo nel distretto minerario della contea di Shasta, in California. Depositi simili sono stati estratti vicino a Rio Tinto in Spagna e al Monte Morgan in Australia. Nella cintura d'oro di Dahlonega nella contea di Lumpkin, in Georgia, l'oro veniva estratto da terreni lateritici o saprolitici ricchi di limonite. L'oro delle vene primarie era concentrato nelle limoniti delle rocce profondamente alterate. In un altro esempio, le formazioni di ferro del Brasile, fortemente alterate dalle intemperie, servivano a concentrare l'oro con la limonite dei terreni risultanti. \n\u00c8 uno tra i minerali contenenti pi\u00f9 ferro e, infatti, \u00e8 uno dei minerali preferiti dalle industrie metallurgiche.\nVariet\u00e0 della limonite \u00e8 la \"limnite\", detta anche \"ferro della palude\" poich\u00e9 si trova in depositi paludosi, nella quale sono presenti anche acidi organici, acido fosforico e sabbie di quarzo."}
{"id": "596729", "revid": "9", "url": "https://it.wikipedia.org/wiki?curid=596729", "title": "Mittani", "text": ""}
