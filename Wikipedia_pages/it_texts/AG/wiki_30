{"id": "554694", "revid": "2110845", "url": "https://it.wikipedia.org/wiki?curid=554694", "title": "Mat\u00e9o Maximoff", "text": "Biografia.\nMaximoff nacque a Barcellona, in Spagna, il 17 gennaio del 1917 da padre russo di etnia rom (pi\u00f9 precisamente \"kalderash\") e da madre francese di etnia sinti. Maximoff \u00e8 stato il primo romanziere zingaro e uno dei pi\u00f9 prolifici, con una dozzina di opere, per la maggior parte scritte in lingua francese ma delle quali cur\u00f2 anche una versione nella sua lingua madre; \u00e8 anche il pi\u00f9 tradotto insieme all'ungherese Menyhert Lakatos.\nDurante la sua vita \u00e8 stato, oltre che scrittore, anche pastore evangelico e ha tradotto nel dialetto kalderasha il Nuovo Testamento e i Salmi.\nLa maggior parte delle sue opere si ispirano a fatti reali o della tradizione della sua gente; la sua prima opera e anche la pi\u00f9 conosciuta si intitola \"Les Ursitory\" prende il nome dalle antiche dee zingare del fato e fu scritta durante la sua prigionia al tempo dell'occupazione nazista della Francia.\nUna serie di racconti del terrore (\"Darane paramis\u01ce\") fu rielaborata per il romanzo \"La poup\u00e9e de Mamaliga\"; la sua opera pi\u00f9 impegnata rimane comunque \"Le prix de la libert\u00e9\" che narra la rivolta degli schiavi zingari \"neto\u0163i\" nei principati romeni, dove gli zingari furono ridotti per cinque secoli (fino alla met\u00e0 del XIX secolo) allo stato di bestiame bipede al servizio della nobilt\u00e0 e della Chiesa ortodossa rumena.\nOccasionalmente fu anche scrittore di poesie, nelle quali si riflette la dura condizione della maggior parte degli zingari europei, e fotografo di talento."}
{"id": "554697", "revid": "174925", "url": "https://it.wikipedia.org/wiki?curid=554697", "title": "DVD-R", "text": "Il DVD-R (Digital Versatile Disc - Recordable, dalla lingua inglese, letteralmente \"disco versatile digitale registrabile\") \u00e8 un disco ottico scrivibile una sola volta che dispone di una capacit\u00e0 dichiarata di 4,7 GB. I produttori di DVD intendono per\u00f2 GB come \"miliardo\" e non come \"10243\" come normalmente concepito in informatica, facendo s\u00ec che la effettiva capacit\u00e0 dei DVD sia di 4.706.074.624 Byte (ovvero 4.595.776 KiB, ovvero 4.488 MiB, ovvero 4,382 GiB). Questo tipo di supporto rappresenta un'evoluzione dei dischi CD-R, che dispongono di una capienza nettamente inferiore.\nIl formato DVD-R \u00e8 stato sviluppato dalla Pioneer nell'autunno 1997, originariamente con la capacit\u00e0 di 3,95 GB. \u00c8 gestito dalla maggior parte dei lettori DVD ed \u00e8 approvato dal DVD Forum. Pioneer ha sviluppato anche una versione Dual Layer da 8,5 GB (7,95 GB reali) che \u00e8 apparsa sul mercato nel 2005.\nUn formato concorrente \u00e8 il DVD+R. I drive ibridi, che possono gestire entrambi i supporti, sono spesso etichettati DVD\u00b1R e Super Multi (il quale include anche il supporto DVD-RAM) e sono molto diffusi.\nIl DVD-R si suddivide in due formati: \"DVD-R for Authoring\" e \"DVD-R for general use\". Il primo \u00e8 destinato alla creazione di copie protette da copyright e il secondo ad un uso pi\u00f9 generale, che per\u00f2 non \u00e8 compatibile con i sistemi di protezione dei DVD-Video. Inoltre, entrambi i formati possiedono un'importante differenza nella lunghezza d'onda del laser: 635 nm per i DVD Authoring e 650 nm per i DVD di uso generale.\nA differenza del DVD+R, il DVD-R deve essere finalizzato per la lettura su drive esterni e non ha il sistema ADIP di tracciamento e di controllo della velocit\u00e0, il quale rende il DVD+R meno suscettibile agli errori."}
{"id": "554698", "revid": "106908", "url": "https://it.wikipedia.org/wiki?curid=554698", "title": "DVD-Video", "text": "Il DVD-Video \u00e8 un'applicazione DVD riguardante tipi di dati multimediali audiovisivi (film) suddivisi in file, organizzati secondo le specifiche proposte dal DVD Forum e sviluppate da OSTA (Optical Storage Technology Association). I dati video sono compressi tipicamente utilizzando MPEG-2, mentre per i dati audio viene utilizzata solitamente la compressione AC3 con l'aggiunta, a discrezione del produttore, di tracce in altri formati. Audio e video non sono memorizzati separatamente ma miscelati (\"multiplexati\") in uno \"stream\" unico. Il supporto su cui vengono memorizzati i dati generalmente \u00e8 un DVD 9 (DVD singola faccia, doppio strato: /2ore).\nStoria.\nSin dalla fine degli anni ottanta a molti osservatori era chiaro che il supporto d'elezione per i film sarebbe stato un disco digitale con elevata capacit\u00e0 di memorizzazione. Nel 1994 una commissione designata dalle \"major\" hollywoodiane stabil\u00ec alcune linee-guida utili ai fini dello sviluppo di un formato digitale. I modi in cui questo formato poteva essere implementato erano molteplici e, nel 1995, IBM era gi\u00e0 intervenuta per mettere d'accordo i vari produttori ed accordare le loro proposte con le esigenze delle case di produzione di Hollywood. Il motivo che spingeva \"Big Blue\" ad assumere questa posizione conciliante \u00e8 da ricercarsi nel ricordo della micidiale battaglia commerciale che, negli anni settanta, aveva opposto il formato Betamax al VHS, dissanguando la Sony e diverse altre aziende.\nRemore delle aziende produttrici.\nIn realt\u00e0 le resistenze iniziali all'adozione di uno standard furono molte: la stessa Sony, insieme alla Philips, era proprietaria della tecnologia CD, quindi non voleva rinunciare alla sua posizione potenzialmente privilegiata, dal momento che il nuovo supporto voleva essere retro-compatibile con il CD. Inoltre sia Nimbus, sia Toshiba, sia le medesime Sony e Philips avevano, per loro conto, gi\u00e0 sviluppato formati proprietari incompatibili fra loro.\nNell'aprile del 1995 IBM patrocin\u00f2 un tavolo negoziale fra le varie fazioni di produttori; nell'agosto dello stesso anno, insieme alle aziende partner che nel frattempo avevano costituito una cordata e fra cui spiccavano Sun Microsystems, Apple, HP e perfino Microsoft, dette un ultimatum al duo Sony/Philips che fu costretto ad accettare l'alleanza per non venir tagliato fuori dal mercato. Il 15 settembre 1995 fu annunciato l'accordo, mentre il 12 dicembre 1995, con la creazione ufficiale del DVD Consortium (poi mutato in DVD Forum nel 1997) nacque ufficialmente il Digital Video Disc.\nRemore delle major cinematografiche.\nTuttavia ci\u00f2 che aveva visto la luce era soltanto il supporto. L'applicazione DVD-Video era ben lungi dall'assumere la sua forma definitiva.\nLa storia del DVD-Video \u00e8 strettamente interrelata a quella dei sistemi di protezione dei contenuti, che i produttori hanno voluto fossero presenti in questo supporto fin dalle primissime versioni. L'elevato livello qualitativo dello standard MPEG-2, che rendeva possibile fruire in home video di una qualit\u00e0 di gran lunga superiore a quella del VHS, intimoriva moltissimo le \"major\" cinematografiche, la cui pretesa, fin dal 1994, era che sul nuovo supporto venissero memorizzate soltanto copie a bassa risoluzione dei video originali. Solo nel 1996, quando fu introdotta una serie di misure, anche a livello di normativa legale, volte a limitare il fenomeno della pirateria audiovisiva, i produttori acconsentirono all'uso del DVD per le applicazioni Video.\nAnzitutto, le case cinematografiche avevano preteso la suddivisione del globo in sei macro aree principali, che sarebbero servite ad impedire lo scambio di DVD fra una nazione e l'altra, a causa delle incompatibilit\u00e0 dei rispettivi lettori (un lettore con codice per la zona 6 non \u00e8 in grado di leggere un DVD contrassegnato per la zona 1). Inoltre furono implementati altri due sistemi di protezione: un primo sistema era deputato ad impedire la copia analogica (il Macrovision) mentre il secondo era volto ad impedire la copia digitale, cio\u00e8 il \"copia e incolla\", via sistema operativo, dei file contenenti il video. Quest'ultimo tipo di protezione, chiamato Content Scrambling System (CSS), veniva considerato dai produttori come la garanzia definitiva contro la riproduzione illegale.\nIl primo DVD-Video, versione 1.0, fu proiettato nel novembre 1996 a Tokyo. L'applicazione cominci\u00f2 ad affermarsi a partire dal 1997. Nel 1998 il DVD-Forum rilasci\u00f2 le specifiche del DVD 1.1. Ma il \"boom\" vero e proprio, con ampia diffusione nel mercato consumer, ci fu nel 1999.\nTuttavia, proprio nel novembre del 1999, quindi tre anni dopo la prima proiezione del DVD-Video, Jon Johansen, uno studente quindicenne di Harstad, distribu\u00ec su Internet il DeCSS, un piccolo programma che consentiva di effettuare il \"ripping\" dei DVD-Video, cio\u00e8 la copia su hard-disk dei file presenti nel DVD, aggirando la protezione CSS.\nJohansenn, che afferm\u00f2 di aver realizzato il DeCSS solo perch\u00e9 voleva guardare i DVD sotto Linux, nel 2000 fu arrestato dalla polizia norvegese su denuncia dell'associazione americana dei produttori cinematografici (MPAA) e processato; nel 2003 \u00e8 stato assolto con formula piena dal tribunale norvegese in quanto nel processo fu appurato che il DVD-Video, che Johansen aveva \"copiato illegalmente\", era stato da lui stesso acquistato regolarmente e che effettivamente non era possibile visualizzarlo sul sistema operativo Linux installato sul suo computer.\nIn realt\u00e0 \"DVD-Jon\", pur essendo molto esperto, non aveva sviluppato l'algoritmo che violava la protezione CSS da solo; gli altri due autori del complesso software di decriptazione del Content Scrambling System sono sempre rimasti anonimi (pare che uno di loro fosse un programmatore tedesco).\nIl 17 aprile 2002 Jon Johansen, insieme agli altri due anonimi creatori dell'algoritmo implementato nel DeCSS, \u00e8 stato insignito dell'EFF Pioneer Awards, il premio che la Electronic Frontier Foundation mette ogni anno in palio per premiare individui che si sono distinti nello sviluppo di tecnologie informatiche utili alla comunicazione delle informazioni o alla tutela dei fruitori di Internet.\nIl DeCSS era stato reso disponibile in open source, quindi con sorgente aperto; perci\u00f2 fu possibile, per altri programmatori, implementarne l'algoritmo all'interno di software dotati di un'interfaccia grafica maggiormente user-friendly.\nIn Italia.\nIn Italia il primo lettore DVD fu commercializzato dalla Panasonic alla fine del 1997 al costo di lire (pari agli attuali 862,19 euro, a marzo 2020), anche se i DVD erano ancora difficili da acquistare.\nI primi film in DVD per il mercato italiano furono stampati e distribuiti dalla Columbia TriStar Home Video nella primavera del 1998 cominciando con quattro grandi successi cinematografici, a lire (gli attuali 28,35 euro, ovvero 38,75 euro rivalutati a marzo 2020): \"Jerry Maguire\", \"Jumanji\", \"Nel centro del mirino\" e \"L'incredibile volo\". Da quel momento la Columbia pubblic\u00f2 quattro film al mese. Successivamente, a partire dall'autunno dello stesso anno, anche la Warner Home Video diffuse nei negozi i suoi primi titoli ad un prezzo consigliato di lire (gli attuali 23,19 euro, ovvero 31,69 euro rivalutati a marzo 2020) tra i quali \"Qualcuno vol\u00f2 sul nido del cuculo\", \"I ponti di Madison County\", \"Guardia del corpo\" e altri.\nFile system.\nIl file system del DVD \u00e8 una variante ridotta dell'Universal Disk Format (UDF), chiamata MicroUDF.\nLa struttura dei DVD-Video, cio\u00e8 il modo in cui i file sono memorizzati ed organizzati all'interno del supporto di memorizzazione, \u00e8\nstandard; questa organizzazione serve a fare in modo che tutti i riproduttori siano in grado di localizzare senza problemi i dati.\nAll'interno della radice vi sono due directory, chiamate codice_1 e codice_2.\nCome i nomi suggeriscono, queste due directory sono deputate a contenere rispettivamente gli elementi dei DVD-Audio e dei DVD-Video. In questi ultimi, dunque, codice_1 \u00e8 sempre vuota; codice_2 contiene invece tutti gli elementi interessati nella riproduzione del video.\nAll'interno di codice_2 vi sono tre tipi di file, identificati da tre differenti estensioni:\nPer semplificare la gestione del file system da parte dei computer, i file possono avere la dimensione massima di circa (, pari a \u2212) per cui un tipico titolo di circa 100 minuti, che compresso occupa generalmente dai 4 ai , verr\u00e0 suddiviso in pi\u00f9 file VOB. In realt\u00e0 i dati dello \"stream\" sono memorizzati in maniera contigua e al lettore DVD-Video sar\u00e0 sufficiente sapere solo la posizione del primo file (VTS_xx_1.VOB) per posizionarsi e leggere i dati dell'intero titolo.\nOltre ad avere specifiche estensioni, i file presenti nella directory codice_2 sono anche caratterizzati da una specifica nomenclatura. I nomi dei file possono iniziare per:\ndove TS sta per TitleSet.\nI file che cominciano per codice_2 sono i primi ad essere letti e contengono le informazioni ed i contenuti riprodotti automaticamente quando il supporto viene inserito nel lettore (per esempio il numero del titolo che deve essere riprodotto inizialmente e il menu principale del DVD-Video). Gli altri file, che iniziano per codice_12, racchiudono i menu secondari e i titoli. Gli archivi codice_6 contengono i riferimenti ai codice_7 da caricare. La struttura tipica del file system del DVD-Video \u00e8 dunque la seguente:\n ROOT\n |-AUDIO_TS\n |-VIDEO_TS\n |-VIDEO_TS.BUP\n |-VIDEO_TS.IFO\n |-VIDEO_TS.VOB\n |-VTS_xx_y.BUP\n |-VTS_xx_y.IFO\n |-VTS_xx_y.VOB\ndove codice_17, da 01 a 99, indica il numero del titolo (film, \"making of\", trailer, informazioni sul copyright, ecc.), mentre codice_18, da 1 a 9, indica la successione dei file. Il file VTS_xx_0.VOB contiene i menu del titolo (secondari). I menu, essendo vincolati ad un solo file, non possono superare la dimensione di 1 GiB.\nAd esempio, la directory codice_2 di un DVD-Video contenente un film suddiviso in cinque codice_20 ed un contenuto speciale suddiviso in due codice_20 includer\u00e0 i seguenti file:\n |-VIDEO_TS.BUP\n |-VIDEO_TS.IFO\n |-VIDEO_TS.VOB\n |-VTS_01_0.BUP\n |-VTS_01_0.IFO\n |-VTS_01_0.VOB\n |-VTS_01_1.VOB\n |-VTS_01_2.VOB\n |-VTS_01_3.VOB\n |-VTS_01_4.VOB\n |-VTS_02_0.BUP\n |-VTS_02_0.IFO\n |-VTS_02_0.VOB\n |-VTS_02_1.VOB\nSpecifiche tecniche.\nIl bitrate massimo complessivo di tutti gli stream (audio, video, sottotitoli, informazioni sulla navigazione) \u00e8 10,08 Mbit/s. Nel caso di titolo multi-angolo, il bitrate massimo per ogni angolo \u00e8 di 8\u00a0Mbit/s.\nIl video \u00e8 tipicamente compresso con MPEG-2 a bitrate variabile.\nPer l'audio, invece, \u00e8 disponibile un'ampia variet\u00e0 di formati: AC3, MPEG, DTS, LPCM. Nello standard NTSC \u00e8 obbligatorio avere almeno una traccia audio in formato AC3 o LPCM; gli altri formati sono opzionali e potrebbero non essere supportati dal lettore (in particolare il formato MPEG). Nello standard PAL, invece, anche l'MPEG \u00e8 uno dei formati standard che va ad aggiungersi a LPCM ed AC3 come opzione tra i formati obbligatori.\nLa risoluzione tipica del DVD-Video, in standard PAL, \u00e8 720\u00d7576.\nSistemi di protezione dei contenuti.\nI primi tipi di protezione implementati nei DVD-Video sono stati la protezione \"Analog CPS\", o \"APS\", detta Macrovision, e la protezione CSS. La prima era volta ad impedire la copia del video effettuata tramite il collegamento dell'uscita video di un riproduttore con l'ingresso di un altro; la seconda ad impedire il \"copia e incolla\", via software, dei file video presenti sul supporto. Ma anche la suddivisione in zone geografiche \u00e8 stato concepito come un sistema di protezione.\nCodici regionali.\nLe \"major\" di Hollywood, cio\u00e8 il gruppo di pressione dei produttori cinematografici, pretesero, fin dalle primissime versioni del DVD-Video, che fossero introdotte le barriere dei codici regionali (RPC-\"Regional Playback Control\").\nIl mondo fu diviso in sei macro aree principali, ognuna associata ad un codice differente; questo codice \u00e8 utilizzato per contrassegnare il lettore DVD.\nIl contrassegno regionale consiste nella memorizzazione, in fase di produzione, del codice regionale entro un apposito registro di memoria del lettore DVD. Un lettore DVD contraddistinto da tale codice viene definito di tipo RPC-2.\nSe si tenta di far leggere ad un lettore RPC-2 un DVD appartenente ad una regione diversa dalla propria, la lettura non riuscir\u00e0.\nUn DVD con denominazione Region 0 o All Region pu\u00f2 essere visualizzato su qualsiasi apparecchio, poich\u00e9 il codice regionale non \u00e8 stato apposto.\nOltre ai codici delle zone vi sono anche alcuni codici speciali. Inoltre esistono lettori di tipo RPC-1, o \"regional free\", cio\u00e8 non contrassegnati per una zona specifica: essi sono in grado di leggere DVD provenienti da qualunque zona.\nRecentemente \u00e8 stato sviluppato il Regional Code Enhancement (RCE), un sistema di codifica regionale migliorato che utilizza il linguaggio di programmazione dei DVD (un linguaggio a basso livello con una sintassi simile a quella del DOS) per scoprire se il codice regionale del lettore DVD \u00e8 stato manomesso al fine di bypassare la codifica regionale.\nIl codice regionale \u00e8 un contrassegno. Nel mondo un film e, conseguentemente, il DVD-Video relativo esce prima nel paese di produzione; pertanto se non ci fossero i codici regionali, sarebbe possibile acquistare all'estero un DVD-Video prima che esso venga proiettato in sala nel paese dell'acquirente.\nAnalog Protection System (Macrovision).\nMacrovision \u00e8 un tipo di protezione hardware consistente nell'invio di un picco di tensione sull'uscita video di un qualunque riproduttore dotato del circuito apposito; la tensione viene inviata una volta ogni \"n\" secondi, come codificato nel DVD-Video, che deve essere specificamente codificato con l'apposito flag in modo da prevedere questo tipo di protezione. Il picco di tensione sull'uscita video del lettore comporta il fatto che un dispositivo dotato del Controllo automatico del guadagno che prenda in ingresso questo flusso, come ad esempio un videoregistratore o un videoproiettore visualizzer\u00e0 una serie di artefatti, o di fotogrammi illeggibili, alternati a fotogrammi integri.\nIl segnale distorto manda fuori fase la gestione automatica del sistema di sincronismo verticale del lettore che sta prendendo in input il segnale, causando la visualizzazione di fotogrammi caratterizzati da forti variazioni di luminosit\u00e0. Inoltre la distorsione comporta anche cambi di informazioni \"colorbust\". Il risultato finale sar\u00e0 un video inguardabile, perch\u00e9 pieno di quadretti colorati, bagliori e spezzoni indecifrabili.\nLa protezione Macrovision \u00e8 stato uno dei primi tipi di protezione e fu implementato originariamente per impedire la duplicazione delle videocassette VHS.\nNon solo i videoregistratori e lettori DVD da tavolo sono dotati di questo circuito ma anche le normali schede video dotate di TV-Out, che hanno sull'uscita video la protezione.\nContent Scrambling System (CSS).\nIl Content Scrambling System, o CSS, \u00e8 un sistema di criptazione dei DVD-Video sviluppato da Matsushita nel 1996.\nIl CSS cripta i contenuti del DVD video tramite una serie di chiavi a . Le chiavi di accesso del titolo specifico sono memorizzate in un'area riservata del disco, detta \"hidden area\". Le chiavi di accesso funzionano in \"cascade\", cio\u00e8 una chiave di livello gerarchico superiore (la chiave del lettore) \u00e8 usata per decriptare la chiave del disco; quest'ultima \u00e8 utilizzata per decriptare la chiave del titolo. I dati audiovideo sono cifrati con le chiavi suddette, quindi la mera copia produrr\u00e0 video illeggibili.\nDigital Transmission Content Protection (DTCP).\n\u00c8 uno standard sviluppato nel 1998 congiuntamente da Sony, Intel, Toshiba, Matsushita e Hitachi. \u00c8 un sistema hardware volto ad impedire la copia tramite le connessioni USB e Firewire.\nMentre il Macrovision \u00e8 un sistema sviluppato per impedire la copia dei contenuti trasmessi attraverso l'uscita video analogica, il DTCP \u00e8 concepito per impedire la copia dei contenuti trasmessi tramite connessioni digitali.\nIl DTCP cripta il contenuto prima di trasmetterlo attraverso l'uscita digitale; se il lettore che prende in ingresso lo \"stream\" non \u00e8 certificato DTCP, non sar\u00e0 in grado di autenticarsi con il dispositivo sorgente e non potr\u00e0 decriptare i dati.\nContent Protection for Recordable media specification (CPRM).\n\u00c8 un sistema sviluppato da IBM, Intel, Toshiba e Matsushita. Utilizza un sistema di chiavi analogamente al CSS.\nARccOS.\nDADC's ARccOS \u00e8 una tecnologia di protezione dalla copia sviluppata da Sony, simile ad alcuni tipi di protezioni impiegate nei videogiochi. Nei DVD vengono introdotte di proposito alcune celle contenenti dati illeggibili o corrotti, in modo da far abortire il processo di ripping del file contenente tali dati.\nIl futuro del video digitale.\nCon la diffusione dei televisori al plasma ed LCD di grande formato (dai 32 pollici in su) l'intrattenimento cinematografico si sta spostando sempre di pi\u00f9 all'interno delle mura domestiche. Questo fenomeno spinge alcuni osservatori a preconizzare una nuova crisi del cinema mondiale. In questo senso le \"major\" stanno gi\u00e0 sviluppando per le sale nuovi schermi e rinnovati effetti 3D, molto pi\u00f9 avanzati rispetto a quelli ottenibili con gli \"occhialini\" rossi e blu degli anni cinquanta.\nTuttavia le dimensioni dei televisori moderni iniziano ad essere tali che la risoluzione del DVD (tipicamente, in sistema PAL, 720\u00d7576) non \u00e8 pi\u00f9 sufficiente per assicurare una visione perfetta e non \"sgranata\" dei film. Per questo motivo molti produttori hanno investito su supporti digitali pi\u00f9 recenti, molto pi\u00f9 capienti dei DVD e quindi in grado di contenere filmati caratterizzati da un bitrate molto pi\u00f9 elevato.\nIn questo contesto non si \u00e8 scorta, a differenza di come avvenne agli esordi del DVD-Video, una forte volont\u00e0 di realizzare uno standard.\nBisogna considerare che, rispetto ai tempi dell'introduzione del DVD (met\u00e0 anni novanta), il pubblico \u00e8 molto pi\u00f9 abituato ai supporti ottici; inoltre l'utenza moderna \u00e8 gi\u00e0 potenzialmente recettiva ad accogliere un nuovo formato che garantisca una qualit\u00e0 dei contenuti video e audio pi\u00f9 elevata.\nForse per questi motivi i produttori, in questa fase, non si sono pi\u00f9 preoccupati di accordarsi, scatenando cos\u00ec una nuova guerra dei formati, che riecheggia quella fra Betamax e VHS degli anni settanta.\nIn questa lotta per la conquista del mercato il favorito \u00e8 sembrato essere, in un primo momento, l'HD DVD, un formato capace di memorizzare fino a su supporti a singola faccia e doppio strato, con una velocit\u00e0 di trasferimento di Ma alla fine ha prevalso il Blu-ray Disc (BD), il suo altrettanto efficiente avversario, che inizialmente in difficolt\u00e0 sia in Europa sia negli Stati Uniti (a causa dell'elevato costo del supporto, diveniva difficile da lanciare su di un mercato che riguardasse tutti quanti, tant'\u00e8 che un primo lettore veniva commercializzato a circa dollari), \u00e8 balzato in testa e Toshiba ha deciso di ritirare il formato HD DVD dal mercato. La PlayStation 2 \u00e8 anche un lettore DVD, quindi la PlayStation 3, che contiene un drive Blu-ray integrato, \u00e8 stata la prima macchina in grado di portare nelle case dei fruitori di tutto il mondo questo nuovo tipo di tecnologia ad un prezzo dapprima elevato (ma comunque accessibile) e poi sempre pi\u00f9 basso, fino all'odierno prezzo di circa 150\u00a0\u20ac (costo europeo). Il successivo annuncio, da parte di Disney, Warner Bros., 20th Century Fox, Dreamworks e MGM, dell'adozione del formato BD ha inferto un ulteriore colpo al formato HD DVD.\nBibliografia.\nC. e D. della Costa, \"DiViDe et Impera\", in \"Internet Oggi Magazine\" n. 14 anno III, giugno 1997 - Gruppo Futura, MI"}
{"id": "554700", "revid": "729019", "url": "https://it.wikipedia.org/wiki?curid=554700", "title": "Coagulazione intravascolare disseminata", "text": " \nLa coagulazione intravascolare disseminata (CID) \u00e8 una condizione in cui si formano coaguli di sangue in tutto il corpo, bloccando i piccoli vasi sanguigni. I sintomi possono includere dolore toracico, mancanza di respiro, dolore alle gambe, problemi di linguaggio o problemi nello spostamento di parti del corpo. Poich\u00e9 i fattori di coagulazione e le piastrine sono esauriti, pu\u00f2 verificarsi sanguinamento. Questo pu\u00f2 includere sangue nelle urine, sangue nelle feci o sanguinamento nella pelle. Le complicanze possono includere insufficienza d'organo.\nCause relativamente comuni includono sepsi, chirurgia, traumi importanti, cancro e complicanze della gravidanza. Le cause meno comuni includono morsi di serpente, congelamento e ustioni. Esistono due tipi principali: acuta (a insorgenza rapida) e cronica (a insorgenza lenta). La diagnosi \u00e8 in genere basata su analisi del sangue. I risultati possono includere piastrine basse, basso fibrinogeno, alto INR o alto D-dimero.\nIl trattamento \u00e8 principalmente diretto verso la condizione di base. Altre misure possono includere la somministrazione di piastrine, crioprecipitato o plasma fresco congelato. Le prove a supporto di questi trattamenti, tuttavia, sono scarse. L'eparina pu\u00f2 essere utile nella forma cronica. Circa l'1% delle persone ricoverate in ospedale \u00e8 affetto da questa condizione. In quelli con tassi di sepsi tra il 20% e il 50%. Il rischio di morte tra le persone colpite varia dal 20 al 50%\nSegni e sintomi.\nIn stati di CID, la causa sottostante di solito porta a sintomi e segni, mentre la CID viene scoperta nei test di laboratorio. L'insorgenza della CID pu\u00f2 essere improvvisa, come nello shock endotossico o nell'embolia amniotica, oppure insidiosa e cronica, come nel cancro. Pu\u00f2 inoltre portare a disfunzione multiorgano e sanguinamento diffuso.\nCause.\nLa CID pu\u00f2 verificarsi nelle seguenti condizioni:\nDiagnosi.\nLa diagnosi di CID non \u00e8 fatta su un singolo valore di laboratorio, ma piuttosto sulla costellazione di marcatori di laboratorio e una storia consistente di una malattia nota per causare la CID. I marcatori di laboratorio coerenti con CID includono:\nUn algoritmo diagnostico \u00e8 stato proposto dalla Societ\u00e0 internazionale di trombosi ed emostasi. Questo algoritmo sembra essere sensibile al 91% e al 97% specifico per la diagnosi di CID overt. Un punteggio pari o superiore a 5 \u00e8 compatibile con CID e si raccomanda di ripetere il punteggio giornalmente, mentre un punteggio inferiore a 5 \u00e8 indicativo ma non affermativo per CID e si raccomanda di ripetere solo occasionalmente: \u00e8 stato raccomandato di utilizzare un sistema di punteggio nella diagnosi e nella gestione di CID in termini di miglioramento dei risultati.\nPatogenesi.\nIn condizioni omeostatiche, il corpo viene mantenuto in un equilibrio finemente sintonizzato di coagulazione e fibrinolisi. L'attivazione della cascata della coagulazione produce trombina che converte il fibrinogeno in fibrina; il coagulo di fibrina stabile \u00e8 il prodotto finale dell'emostasi. Il sistema fibrinolitico funziona quindi per abbattere il fibrinogeno e la fibrina. L'attivazione del sistema fibrinolitico genera plasmina (in presenza di trombina), responsabile della lisi dei coaguli di fibrina. La rottura del fibrinogeno e della fibrina si traduce in polipeptidi chiamati prodotti di degradazione della fibrina (FDP) o prodotti di divisione della fibrina (FSP). In uno stato di omeostasi, la presenza di plasmina \u00e8 critica, in quanto \u00e8 l'enzima proteolitico centrale della coagulazione ed \u00e8 anche necessaria per la rottura dei coaguli o della fibrinolisi.\nNella CID i processi di coagulazione e fibrinolisi sono disregolati, per cui si ha una coagulazione diffusa con conseguente sanguinamento. Indipendentemente dall'evento scatenante della CID, una volta iniziata, la fisiopatologia \u00e8 simile in tutte le condizioni. Un mediatore critico \u00e8 il rilascio del fattore tissutale (TF), una glicoproteina transmembrana presente sulla superficie di molti tipi di cellule (comprese le cellule endoteliali, i macrofagi e i monociti). Esso non \u00e8 normalmente in contatto con la circolazione generale, ma viene esposto ad essa solo dopo danno vascolare e in risposta all'esposizione alle citochine (in particolare l'interleuchina 1), al fattore di necrosi tumorale e a delle endotossine dei batteri Gram-negativi. La TF \u00e8 inoltre abbondante a livello dei polmoni, del cervello e della placenta. Questo aiuta a spiegare perch\u00e9 la CID si sviluppa prontamente in pazienti con traumi estesi. Dopo esposizione a sangue e piastrine, la TF si lega con il fattore VIIa attivato (normalmente presente in tracce nel sangue), formando il complesso di tenasi estrinseco. Questo complesso attiva ulteriormente il fattore IX e X a IXa e Xa, rispettivamente, portando alla comune via di coagulazione e alla successiva formazione di trombina e fibrina.\nL'eccesso di trombina circolante risulta dall'eccesso di attivazione della cascata della coagulazione. L'eccesso di trombina scinde il fibrinogeno, che alla fine lascia numerosi coaguli di fibrina nella circolazione. Questi coaguli in eccesso intrappolano le piastrine per formare grumi pi\u00f9 grandi, il che porta alla trombosi microvascolare e macrovascolare. Questo deposito di coaguli nel microcircolo, nei vasi grandi e negli organi \u00e8 ci\u00f2 che porta all'ischemia, alla perfusione organo ridotta e al danno agli organi terminali che si verifica con la CID.\nIn questo processo si consumano anche gli inibitori della coagulazione. Livelli di inibizione ridotti permetteranno una maggiore coagulazione in modo che si sviluppi un ciclo di feedback positivo in cui l'aumento della coagulazione porta a una maggiore coagulazione. Allo stesso tempo, si verifica trombocitopenia e questo \u00e8 stato attribuito alla intrappolamento e al consumo di piastrine. I fattori di coagulazione sono consumati nello sviluppo di coaguli multipli, che contribuisce al sanguinamento visto con CID.\nSimultaneamente, la trombina circolante in eccesso aiuta nella conversione del plasminogeno in plasmina, con conseguente fibrinolisi. La rottura dei coaguli determina un eccesso di FDP, che hanno potenti propriet\u00e0 anticoagulanti, che contribuiscono all'emorragia. L'eccesso di plasmina attiva anche i sistemi di complemento e kinin. L'attivazione di questi sistemi porta a molti dei sintomi clinici che i pazienti sottoposti a CID presentano, come shock, ipotensione e aumento della permeabilit\u00e0 vascolare. La forma acuta di CID \u00e8 considerata un'estrema espressione del processo di coagulazione intravascolare con una completa rottura dei normali confini omeostatici. La CID \u00e8 associata a una prognosi infausta e ad un alto tasso di mortalit\u00e0.\nTra le varie cause di CID ci sono quadri sepsici da batteri Gram-negativi, i quali rilasciando endotossine queste sono responsabili molto spesso CID. Un'altra \u00e8 la leucemia promielocitica acuta, il cui trattamento causa la distruzione dei precursori dei granulociti leucemici, con conseguente rilascio di grandi quantit\u00e0 di enzimi proteolitici dai loro granuli di stoccaggio, causando danni microvascolari. Altre neoplasie possono migliorare l'espressione di vari oncogeni che determinano il rilascio di TF e l'inibitore-attivatore del plasminogeno-1 (PAI-1), che previene la fibrinolisi.\nStudi sperimentali.\nC'\u00e8 stata tuttavia una recente sfida alle ipotesi di base e alle interpretazioni della fisiopatologia della CID. Uno studio su sepsi e CID in modelli animali ha dimostrato che un recettore altamente espresso sulla superficie degli epatociti, chiamato recettore Ashwell-Morell, \u00e8 responsabile della trombocitopenia in batteriemia e sepsi dovuta a Streptococcus pneumoniae e probabilmente ad altri patogeni. La trombocitopenia osservata nella sepsi da streptococco non era dovuta ad un aumentato consumo di fattori di coagulazione come le piastrine, ma era invece il risultato dell'attivit\u00e0 di questo recettore che consente agli epatociti di ingerire e di liberare rapidamente le piastrine dalla circolazione. Rimuovendo il pro-trombotico prima della CID, il recettore Ashwell-Morell riduce la gravit\u00e0 del CID, riducendo la trombosi e la necrosi dei tessuti e promuovendo la sopravvivenza. L'emorragia osservata nel CID e in alcuni tessuti privi di questo recettore pu\u00f2 quindi essere secondaria a un aumento della trombosi con perdita della barriera vascolare meccanica. Questa scoperta ha possibili implicazioni cliniche significative nell'elaborazione di nuovi approcci per ridurre la morbilit\u00e0 e la mortalit\u00e0 del CID. Esiste l'attivazione della via di coagulazione intrinseca oltre che estrinseca, questo porta alla formazione eccessiva di trombi nei vasi sanguigni. A causa dell'ampia coagulazione, vi \u00e8 il consumo di fattori di coagulazione che causano sanguinamento.\nPrognosi.\nLa prognosi varia a seconda del disturbo sottostante e dell'estensione della trombosi intravascolare (coagulazione). La prognosi per i soggetti che sviluppano CID, indipendentemente dalla causa, \u00e8 spesso infausta: tra il 20% e il 50% dei pazienti muore. Il CID associata a sepsi (infezione) ha un tasso di morte significativamente pi\u00f9 alto rispetto a CID associato a trauma.\nTrattamento.\n\u00c8 complesso e rivolto contemporaneamente:\nI risultati dipendono dalla tempestivit\u00e0 con la quale vengono riconosciuti i segni della malattia e dalla capacit\u00e0 di individuarne le specifiche alterazioni cos\u00ec da permettere una terapia mirata ed efficace."}
{"id": "554707", "revid": "2128848", "url": "https://it.wikipedia.org/wiki?curid=554707", "title": "DVD-Audio", "text": "Il DVD-Audio \u00e8 un'applicazione DVD riguardante dati audio suddivisi in file, organizzati secondo le specifiche proposte dal DVD forum, finalizzata alla riproduzione di contenuti audio in alta fedelt\u00e0. I dati audio di questa applicazione sono registrati in un numero di canali variabile da uno (mono (1.0)), a sei (Full Surround (5.1)), e sono campionati fino a una frequenza di 192 kHz e 24 bit. Il supporto su cui l'applicazione viene memorizzata \u00e8, per definizione, un DVD (quindi almeno DVD-5, singola faccia, singolo strato: 4,7 GB).\nI DVD-Audio non contengono alcun tipo di dato video, e non devono essere confusi con i DVD-Video di concerti o video musicali. Essi sono nati, invece, per rappresentare la naturale evoluzione di CD-Audio, pur incontrando, in tal senso, notevoli difficolt\u00e0 di diffusione e standardizzazione.\nStoria.\nQuando, a met\u00e0 degli anni novanta, fu sviluppato lo standard DVD, parve a diversi osservatori che una delle declinazioni privilegiate di questa tecnologia fossero proprio le applicazioni musicali. Molti appassionati si dicevano delusi delle prestazioni sonore dei Compact Disc - introdotti all'inizio degli anni ottanta - rispetto a quelle dei classici dischi in vinile, e in questo senso un supporto ottico con una capacit\u00e0 di memorizzazione almeno sette volte superiore rispetto al CD tradizionale avrebbe potuto garantire flussi audio molto pi\u00f9 dettagliati e frequenze di campionamento impensabili per il mercato digitale consumer di allora.\nFu pertanto varata una campagna di sviluppo finalizzata a realizzare lo standard DVD-Audio, che avrebbe dovuto rappresentare l'evoluzione naturale del CD-Audio in maniera relativamente analoga a come il DVD-Video rappresentava l'evoluzione dello standard di riproduzione video VHS.\nRemore dei produttori discografici.\nSponsor di questa evoluzione fu l'industria discografica. Nel 1998 la lobby dei produttori discografici propose al DVD Forum di realizzare una bozza di standardizzazione del formato DVD-Audio.\nUna particolare attenzione fu posta sulla protezione dei contenuti dei DVD-Audio: i produttori discografici erano infatti molto sensibili al problema della pirateria informatica, che produceva copie digitali dei CD-Audio da smerciare sul mercato della contraffazione, causando notevoli perdite economiche al settore. Pertanto, essi si preoccupavano moltissimo che il nuovo formato supportasse nativamente sistemi di protezione dei contenuti.\nQueste preoccupazioni causarono il protrarsi dei lavori di standardizzazione fino al 1999, quando sembr\u00f2 che il nuovo standard potesse decollare. Ma la violazione del sistema di protezione CSS da parte di un gruppo di programmatori, e il rilascio su Internet, nel novembre 1999, del DeCSS, un programma che violava l'algoritmo del CSS, provoc\u00f2 un nuovo stop. Oltretutto, la produzione di lettori di DVD-Audio, da parte delle grandi case di elettronica da consumo, era in quest'epoca praticamente assente, per cui esistevano anche ragioni di mercato per rinviare il lancio del formato.\nNel gennaio 2000 venne finalmente prodotto il primo DVD-Audio commerciale, per diffondersi realmente.\nLa guerra dei formati.\nAl contempo (2000), tuttavia nasceva un formato concorrente, il Super Audio CD (SACD), che avrebbe ulteriormente ostacolato la diffusione del DVD-Audio. Il Super Audio CD, che offriva una qualit\u00e0 audio eccellente, presentava il vantaggio di poter essere letto dai normali riproduttori di CD (utilizzando un supporto multi-strato).\nPer valersi della base installata di lettori DVD-Video (che \u00e8 sempre stata notevole dal momento che il lancio del DVD-Video ha preceduto quello del DVD-Audio di ben quattro anni), anche quest'ultimo formato ha tentato di giocare la carta della retrocompatibilit\u00e0, consentendo la lettura dei contenuti musicali dei DVD-Audio da parte dei player DVD. Tuttavia questa interscambiabilit\u00e0 \u00e8 frutto pi\u00f9 di una trovata pubblicitaria, che di una reale compatibilit\u00e0, dal momento che la qualit\u00e0 audio dei contenuti dei DVD-Audio riprodotti in questo modo \u00e8 decisamente pi\u00f9 scarsa di quella ottenibile con player dedicati. I player DVD sono in grado di decodificare audio compresso tipicamente in formato AC3 o DTS, mentre il formato audio nativo del DVD-Audio \u00e8 il Linear PCM, che utilizza un algoritmo di compressione lossless (cio\u00e8 senza perdita di informazione), molto evoluto, l'MLP. Quindi, tale compatibilit\u00e0 non \u00e8 neppure garantita, perch\u00e9 i DVD-Audio retrocompatibili devono essere esplicitamente incisi con questo scopo, mentre DVD-Audio completamente conformi allo standard potrebbero risultare illeggibili dai comuni lettori DVD.\nAttualmente, nessuno dei due formati, SACD/DVD-Audio, \u00e8 riuscito a prevalere nettamente sull'altro, essendo oltretutto entrambi collocabili nell'ambito dei prodotti \"di nicchia\" - in quanto destinati ad un pubblico di estimatori dell'alta fedelt\u00e0 - e risentendo entrambi a loro volta della concorrenza degli impianti analogici.\nCaratteristiche tecniche.\nI DVD-Audio offrono molteplici configurazioni dei canali audio, dal singolo canale monofonico fino ai sei canali surround in disposizione 5.1. Ognuna di tali configurazioni \u00e8, a sua volta, declinabile in svariate frequenze di campionamento e bitrate. L'incrocio di tutte queste variabili:\ngenera molti possibili modi in cui i dati audio possono essere memorizzati su un disco DVD-Audio:"}
{"id": "554711", "revid": "125327090", "url": "https://it.wikipedia.org/wiki?curid=554711", "title": "Marina Massironi", "text": "Ha vinto il David di Donatello e il Nastro d'argento come migliore attrice non protagonista per il film \"Pane e tulipani\". \u00c8 inoltre nota per la lunga collaborazione artistica avuta con il trio Aldo, Giovanni e Giacomo.\nBiografia.\nNata e cresciuta a Legnano, nell'Alto Milanese, inizi\u00f2 gli studi di recitazione alla fine del 1982, e circa due anni dopo ebbe le sue prime scritture teatrali. Nel frattempo sposatasi con il collega Giacomo Poretti, intraprese con questi l'attivit\u00e0 cabarettistica creando un duo noto con il nome di Hansel &amp; Str\u00fcdel.\nIl sopravvenuto divorzio da Poretti, e il successivo legame con l'autore e sceneggiatore Paolo Cananzi dal 1994, non fece cessare tuttavia la collaborazione artistica con l'ex marito, nel frattempo divenuto parte del trio Aldo, Giovanni e Giacomo: a partire dai primi anni 1990 e fino all'inizio degli anni 2000, Massironi ha lavorato con il trio comico dapprima in televisione, poi a teatro e infine al cinema; proprio il suo film d'esordio, nel 1997, fu in loro compagnia in \"Tre uomini e una gamba\", partecipando successivamente a \"Cos\u00ec \u00e8 la vita\" e \"Chiedimi se sono felice\".\nNel frattempo, nel 1999 recita in \"Fuori dal mondo\" con Silvio Orlando e Margherita Buy, mentre nel 2000 vince sia il Nastro d'argento, sia il David di Donatello come migliore attrice non protagonista per \"Pane e tulipani\".\nDoppiatrice televisiva dal 1987, il suo nome era gi\u00e0 famoso (prima che il suo volto iniziasse a comparire con frequenza in TV) proprio grazie a questa attivit\u00e0; doppi\u00f2 infatti, tra gli altri, il personaggio di Tinetta, una delle protagoniste di \"\u00c8 quasi magia Johnny\", uno dei cartoni animati pi\u00f9 seguiti tra gli anni ottanta e novanta. Anche sua cugina Cinzia \u00e8 una doppiatrice."}
{"id": "554713", "revid": "726373", "url": "https://it.wikipedia.org/wiki?curid=554713", "title": "TED (manifestazione)", "text": "TED, acronimo di TEcnologie Didattiche, \u00e8 una manifestazione sulle tecnologie didattiche innovative che si svolge dal 2001 con cadenza annuale alla Fiera internazionale di Genova.\nRivolta ai docenti ed al mondo della scuola in generale, \u00e8 nata su iniziativa del Ministero dell'Istruzione, dell'Universit\u00e0 e della Ricerca per consentire lo sviluppo di strumenti didattici innovativi nel mondo della formazione - con particolare attenzione alle tecnologie informatiche - e per mettere a confronto docenti, ricercatori e aziende in particolare sul tema dell'e-learning.\nGode del patrocinio della Presidenza del Consiglio dei ministri, del Ministero per l'innovazione e le tecnologie e del Ministero del Lavoro e delle Politiche Sociali.\nFra i siti internet dedicati al mondo della formazione che sostengono il progetto vi sono quelli di Sophia.it e Tuttoscuola.com.\nIn particolare, TED si rivolge a docenti della scuola pubblica e privata di ogni ordine e grado; dirigenti scolastici; personale parascolastico; docenti universitari; ricercatori; operatori della formazione; funzionari di enti pubblici in materia di istruzione e formazione professionale."}
{"id": "554714", "revid": "287204", "url": "https://it.wikipedia.org/wiki?curid=554714", "title": "Data della creazione", "text": "Molte tradizioni religiose fissano una data della creazione del mondo ad una data ben precisa, desunta dalla propria mitologia o dai propri libri sacri. Anche nelle tradizioni in cui l'universo \u00e8 considerato eterno, ma ciclico, come l'induismo o la religione dei Maya, c'\u00e8 una data d'inizio, che \u00e8 quella iniziale del ciclo attuale.\nEbraismo e cristianesimo.\nFino al XIX secolo circa la grande maggioranza degli ebrei e dei cristiani credeva nella verit\u00e0 letterale del racconto della Bibbia, e quindi anche che il mondo fosse stato creato da Dio nell'arco di soli sei giorni. La convinzione, per\u00f2, che i sei giorni fossero da interpretare in senso allegorico \u00e8 antichissima, e compare gi\u00e0 in una fonte autorevole come la Lettera di Barnaba, scritta fra il 70 e il 132, e perci\u00f2 contemporanea alla redazione degli ultimi libri del Nuovo Testamento. Poco dopo Clemente Alessandrino introdusse l'idea di una creazione simultanea, descritta dalla Bibbia in sei giorni per pura convenienza letteraria. Origene, invece, interpret\u00f2 tutto il racconto in modo esclusivamente allegorico. L'opinione di Clemente Alessandrino fu seguita anche da Sant'Agostino, che intende allegoricamente la successione e la distribuzione delle opere nei sei giorni e anche San Tommaso d'Aquino riconobbe la legittimit\u00e0 di questa opinione, anche se entrambi non ne rinnegano il senso letterale. \nOltre ad affermare che l'universo non \u00e8 eterno ma ha avuto una data di inizio, la Bibbia fornisce indicazioni che consentirebbero di collegare la creazione con la cronologia storica, sempre che il testo biblico sia interpretato letteralmente.\nDiversi autori, quindi, hanno ricostruito l'et\u00e0 del mondo dalle indicazioni della Bibbia, ottenendo risultati diversi. Per esempio:\nLa grande disparit\u00e0 fra questi calcoli \u00e8 dovuta a tre fattori: la notevole diversit\u00e0 di alcune durate fra il testo masoretico della Bibbia e quello dei Settanta, la difficolt\u00e0 d'interpretare in modo univoco la durata di periodi non specificati esplicitamente, ed il fatto che il calendario rabbinico accorcia di 166 anni circa la durata della dominazione persiana.\nAl giorno d'oggi l'interpretazione letterale della Bibbia \u00e8 sostenuta soltanto dai cosiddetti creazionisti. Gli studi pi\u00f9 recenti, soprattutto quelli di Carsten Peter Thiede, hanno mostrato che la cronologia biblica del regno di Giuda \u00e8 in buon accordo con le fonti egiziane, assire e babilonesi. Non c'\u00e8, tuttavia, accordo su quale sia il secolo in cui il passato mitologico sfuma nel racconto storico. Il criterio con cui il testo biblico ha stabilito le date pi\u00f9 antiche \u00e8 tuttora ignoto e molte ipotesi sono state fatte, non dimenticando che molti numeri biblici sono chiaramente simbolici.\nMaya.\nIl calendario maya pone l'inizio dell'attuale era del mondo al 13 agosto del 3114 a.C. Ciascuna era dura esattamente 1 872 000 giorni (pari a circa 5126 anni) e l'attuale \u00e8 la quinta. Calcolando a ritroso si ottiene quindi come data d'inizio della prima era il 29 novembre 18490 a.C..\nInduismo.\nSecondo l'induismo Purana, la creazione avvenne 155 miliardi di anni fa (50 \"Anni di Brahma\").\nMa non c'\u00e8 un vero inizio nemmeno nell'induismo.\nBuddhismo e New Age.\nPer Il buddhismo e la New Age l'universo esiste da sempre e per sempre, senza inizio n\u00e9 fine, anche se la Terra e altri oggetti celesti hanno inizio e fine."}
{"id": "554716", "revid": "63553", "url": "https://it.wikipedia.org/wiki?curid=554716", "title": "D'oh!", "text": "D'oh! (pronuncia inglese: ) \u00e8 una caratteristica esclamazione comica di Homer Simpson, personaggio immaginario protagonista della serie animata \"I Simpson\". L'epiteto \u00e8 stato inserito nell\"Oxford English Dictionary\" nel 2001 come suono onomatopeico, scritto \"DOH\". Attualmente \u00e8 un marchio registrato della 20th Century Fox. Viene utilizzata da Homer solitamente quando gli accade qualcosa di spiacevole, quando si fa male o quando compie qualche azione stupida. In alcuni episodi viene utilizzata anche da altri personaggi, come Marge, Lisa, Bart o la madre di Homer Mona.\nOrigini.\nDurante il doppiaggio di un corto dei Simpson per lo show Tracey Ullman Show Homer avrebbe dovuto utilizzare un'espressione di irritazione (nell'originale \"annoyed grunt\", cos\u00ec come riportato sul copione); Dan Castellaneta (il doppiatore originale di Homer), la rese come \"d'ooooooh\".\nQuesta espressione \u00e8 stata presa da James Finlayson, storica spalla di Stanlio e Ollio; veniva usata come una storpiatura dell'ingiuria inglese \"Damn!\". Matt Groening pens\u00f2 che sarebbe calzata meglio se avesse avuto una pronuncia pi\u00f9 veloce. Cos\u00ec fece Castellaneta, trasformandola nell'espressione che oggi conosciamo.\nLa versione di oggi venne utilizzata per la prima volta nel corto \"The Krusty the Clown Show\" (1989), sempre per il \"Tracey Ullman Show\". Nei copioni di doppiaggio originali (in lingua inglese) viene trascritto come \"annoyed grunt\", e questa espressione appare anche nei titoli originali di alcune puntate.\nD'oh! nei titoli.\nCome gi\u00e0 detto, in origine la parola non aveva una forma scritta ufficiale, e veniva scritta come \"annoyed grunt\". Per questo, alcuni titoli in lingua originale riportano la scritta \"annoyed grunt\" al posto di \"d'oh\". Ecco una lista:\nVi sono altres\u00ec alcuni episodi che riportano la parola D'oh nel titolo originale\nUtilizzo.\nIl termine \"D'oh\"! viene spesso utilizzato dai fan dei Simpson, e non solo. Tale termine \u00e8 diventato comune nel linguaggio parlato di oggi (anche in Italia), dimostrando cos\u00ec il grande impatto culturale dei Simpson. \"D'oh!\" venne aggiunto inizialmente al \"The New Oxford Dictionary of English\" nel 1998, con la definizione \"usato per commentare un'azione percepita come stupida o stolta\" (in originale: \"used to comment on an action perceived as foolish or stupid\").\nNel \"Oxford English Dictionary\" del 2001 viene data la definizione \"esprime frustrazione quando qualcosa viene realizzato in malo modo o non come pianificato, o quando qualcuno dice o fa qualcosa di stupido\" (in originale: \"expressing frustration at the realization that things have turned out badly or not as planned, or that one has just said or done something foolish\").\nRiferimenti.\nNel celebre MMORPG \"World of Warcraft\" della Blizzard Entertainment \u00e8 possibile utilizzare comandi (emotes) che fanno compiere al proprio personaggio varie azioni. Tra le tante possibilit\u00e0, digitando /bonk il sistema indica \"You bonk yourself on the noggin. Doh!\" (Trad. \"Ti dai una botta sulla zucca. Doh!\") oppure, se un altro personaggio \u00e8 selezionato, \"You bonk on the noggin. Doh!\"."}
{"id": "554719", "revid": "80344", "url": "https://it.wikipedia.org/wiki?curid=554719", "title": "Gnazia", "text": ""}
{"id": "554722", "revid": "75893", "url": "https://it.wikipedia.org/wiki?curid=554722", "title": "Spirituals", "text": ""}
{"id": "554731", "revid": "36426", "url": "https://it.wikipedia.org/wiki?curid=554731", "title": "Stradivari", "text": ""}
{"id": "554733", "revid": "6923", "url": "https://it.wikipedia.org/wiki?curid=554733", "title": "Peering", "text": "Un peering \u00e8 un'interconnessione tra due sistemi autonomi appartenenti a Internet Service Provider distinti, che permette ai provider di scambiare traffico tra le loro reti e quelle dei loro clienti.\nNelle reti informatiche, \"peering\" \u00e8 l'interconnessione volontaria tra reti Internet che siano distinte amministrativamente allo scopo di scambiare traffico fra gli utenti di entrambe. La definizione ideale di peering \u00e8 caratterizzata come \"settlement-free\", \"bill-and-keep\", \"sender keeps all\", intendendo che nessuno dei due soggetti paga l'altro per lo scambio di traffico, ma ciascuno raccoglie per s\u00e9 i ricavi dai propri clienti.\nDescrizione.\nUn accordo tra le due o pi\u00f9 reti per fare \"peering\" \u00e8 realizzato tramite un'interconnessione fisica delle reti, con scambio di informazioni sulle reti raggiungibili attraverso ognuna di esse per mezzo del protocollo di routing BGP; inoltre solo in un caso su duecento si tratta di un accordo formalizzato contrattualmente.\nAl fine di ottimizzare i costi, gli ISP si aggregano nei punti di interscambio, dove con una singola connessione fisica hanno la possibilit\u00e0 di stabilire sessioni di peering con tutti gli altri provider presenti.\nUtilizzo del termine.\nPressioni commerciali hanno condotto ad utilizzare talvolta la parola \"peering\" per fuorviare intenzionalmente quando una qualche forma di compensazione economica (\"settlement\") viene in realt\u00e0 richiesta. Di fronte a questa ambiguit\u00e0, a volte viene usata l'espressione \"settlement-free peering\" per indicare esplicitamente il peering non oneroso."}
{"id": "554734", "revid": "767487", "url": "https://it.wikipedia.org/wiki?curid=554734", "title": "Fire Trails", "text": "I Fire Trails sono stati un gruppo heavy metal italiano.\nBiografia.\nNati nel 2002 per opera dell'ex cantante dei Vanadium Pino Scotto e del chitarrista Steve Angarthal, la formazione \u00e8 completata da Frank Coppolino (Exilia, Daydream) al basso, Mario Giannini (Node e Beholder) alla batteria e Larsen Premoli (Looking 4 a Name) alle tastiere. Hanno esordito nel mondo discografico nel 2003 con l'album \"Vanadium Tribute\", una rilettura di brani storici dei Vanadium insieme a tre inediti.\nIl secondo album risale al 2005 (\"Third Moon\") ed \u00e8 un concept album che racconta l'evoluzione dell'uomo, le sue sofferenze e tristezze. A causa del distacco dal precedente batterista Lio Mascheroni, l'album presenta alla batteria due ospiti d'eccezione: Mario Riso (R.A.F., Movida) e Tato (Sette Vite).\nI Fire Trails si sciolgono ufficialmente alla fine del 2008 per divergenze personali."}
{"id": "554736", "revid": "1573940", "url": "https://it.wikipedia.org/wiki?curid=554736", "title": "Linaria flavirostris", "text": "Il fanello nordico (Linaria flavirostris ()) \u00e8 un uccello passeriforme della famiglia dei fringillidi.\nEtimologia.\nIl nome scientifico della specie, \"flavirostris\", deriva dal latino e significa \"dal becco giallo\".\nDescrizione.\nDimensioni.\nMisura 12\u201314\u00a0cm di lunghezza, per un peso di 11,5-21 g e un'apertura alare di 22\u201325\u00a0cm.\nAspetto.\nSi tratta di uccelletti dall'aspetto massiccio specialmente sul quarto anteriore, con grossa testa arrotondata, piccolo becco conico, ali appuntite e coda allungata e dalla punta forcuta: nel complesso, l'aspetto \u00e8 molto simile a quello dei giovani dell'affine fanello comune, rispetto al quale questi uccelli mancano di gran parte del rosso corporeo.\nIl piumaggio \u00e8 di colore bruno su tutto il corpo, uniforme e tendente al nocciola su sopracciglio, guance e gola (grande differenza col fanello comune, che presenta gola bianca, e dato utile per distinguere le due specie), pi\u00f9 scuro su fronte e calotta, tendente al nerastro su ali e coda e fulvo screziato di bruno scuro su dorso, petto e fianchi, mentre il ventre \u00e8 biancastro, cos\u00ec come dello stesso colore sono la gola e gli orli delle copritrici alari. Nei maschi il codione \u00e8 di colore rosa, pi\u00f9 acceso durante il periodo degli amori, unico ma distintivo segno di dimorfismo sessuale assieme al becco, che nei maschi in amore (come intuibile dal nome scientifico) \u00e8 giallo con punta nerastra, mentre nelle femmine rimane di color carnicino. In ambedue i sessi le zampe sono di colore carnicino-nerastro e gli occhi sono di colore bruno scuro.\nBiologia.\nSi tratta di uccelli dalle abitudini diurne, i quali passano la maggior parte della giornata in movimento alla ricerca di cibo e acqua, tenendosi prevalentemente fra i cespugli o le fronde degli alberi e tenendosi in contatto mediante richiami metallici e ronzanti. Moderatamente gregarie all'infuori della stagione riproduttiva, quando si muovono in piccoli stormi (talvolta in associazione con altre specie affini, come lo zigolo delle nevi e l'allodola golagialla), i fanelli nordici tendono a divenire territoriali verso sera, coi maschi che difendono i posatoi ai quali questi uccelli tendono a fare ritorno per passare la notte.\nAlimentazione.\nIl fanello nordico si nutre principalmente di piccoli semi, boccioli e infiorescenze, perlopi\u00f9 di ginepro, betulla e ontano: questa dieta essenzialmente granivora diviene parzialmente insettivora durante il periodo degli amori, quando il fabbisogno energetico si incrementa notevolmente.\nRiproduzione.\nLa stagione degli amori va da aprile ad agosto: si tratta di uccelli rigidamente monogami, coi maschi che attirano la potenziale compagna competendo fra loro in gare canore ed effettuando voli sfarfallanti di corteggiamento.\nIl nido, a forma di coppa, viene costruito al suolo o a poca altezza sotto un cespuglio o fra le rocce, nascosto fra la vegetazione e generalmente nei pressi di una fonte d'acqua: esso viene costruito dalla sola femmina intrecciando rametti e fibre vegetali e foderando l'interno con lanugine. Generalmente il fanello nordico \u00e8 un nidificatore solitario, tuttavia sono stati osservati casi di piccole colonie costituite anche da una quindicina di nidi a distanza ravvicinata.\nAll'interno del nido la femmina depone 4-7 uova (generalmente 5) di colore azzurrino con rade maculature bruno-rossicce, che provvede a covare da sola per circa due settimane. I \"pulli\", ciechi ed implumi alla schiusa, vengono accuditi da ambedue i genitori e sono in grado d'involarsi attorno alle tre settimane di vita: tuttavia, essi tendono a rimanere presso il nido ancora per almeno un altro paio di settimane, chiedendo sporadicamente l'imbeccata ai genitori (che solitamente stanno portando avanti una seconda covata), prima di allontanarsene del tutto e disperdersi.\nDistribuzione e habitat.\nIl fanello nordico presenta areale paleartico, che comprende gran parte dell'Asia Centrale e dell'Europa centro-settentrionale: la specie \u00e8 residente solo nell'area del Caucaso, Afghanistan ed in Turkestan settentrionale e orientale, mentre nell'area fra il Mar Caspio ed il Pamir questi uccelli sono visitatori invernali, cos\u00ec come lo sono in Anatolia, Europa Centrale e Scandinavia meridionale, mentre le popolazioni europee durante l'estate nidificano nel nord dell'Inghilterra, in Scozia ed in Norvegia sud-occidentale. In Italia il fanello nordico \u00e8 una specie rarissima ed accidentale, con una ventina di avvistamenti nell'ultimo secolo.\nL\"'habitat\" di questi uccelli \u00e8 rappresentato dalle aree aperte pianeggianti con presenza di copertura prativa e di aree cespugliose o boschive: durante l'estate essi si spostano in aree pi\u00f9 rocciose per la nidificazione, mentre durante l'inverno tendono a frequentare le aree costiere.\nSistematica.\nSe ne conoscono nove sottospecie:\nin passato venivano riconosciute anche le sottospecie \"bensonorum\" delle Ebridi Esterne (sinonimizzata con \"pipilans\") e \"pamirensis\" degli Alaj (sinonimizzata con \"montanella\"): la sottospecie \"montanella\" presenta una certa variazione cromatica intraspecifica, che porterebbe alcuni autori a differenziarne le popolazioni dell'area di Skardu (\"L. f. baltistanicus\") e di Kashgar (\"L. f. pallescens\"), mentre secondo altri tale grande variazione nell'ambito di una popolazione darebbe motivo di accorpare le sottospecie \"kirghizorum\" e \"altaica\" a \"korejevi\"."}
{"id": "554737", "revid": "2084998", "url": "https://it.wikipedia.org/wiki?curid=554737", "title": "La Fortezza (fumetto)", "text": "La Fortezza (\"Donjon\") \u00e8 una serie a fumetti fantasy eroico creata da Joann Sfar e Lewis Trondheim nel 1998 e tuttora in corso (con l'aggiunta di numerosi altri disegnatori francesi ad aiutarli nel loro lavoro).\nIn Italia sono stati pubblicati tre numeri da \"Phoenix Enterprise\" e due da \"Magic Press\", dal 2019 Bao Publishing inizia la pubblicazione prevista in 6 volumi. Secondo gli autori la saga dovrebbe comprendere un totale di 300 albi per essere completa.\nLa storia si svolge in tre epoche diverse. Le avventure e i personaggi presenti nella serie variano ma hanno sempre un collegamento con la fortezza del titolo.\nEpoche.\nLa serie \u00e8 divisa in:\nVolumi pubblicati in Italia.\nLa Fortezza 1 - Zenit, 2019 ISBN 978-88-3273-244-3\nLa Fortezza 2 - Crepuscolo/Mostri della Fortezza, 2020 ISBN 978-88-3273-335-8\nLa Fortezza 3 - Alba dei tempi/Mostri della Fortezza, 2021 ISBN 978-88-3273-585-7"}
{"id": "554738", "revid": "287204", "url": "https://it.wikipedia.org/wiki?curid=554738", "title": "La ruota dentata e altri racconti", "text": "La ruota dentata e altri racconti \u00e8 una raccolta di nove racconti di Ry\u016bnosuke Akutagawa scritti tra il 1916 e il 1927 in appendice un breve scritto di Yukio Mishima ed una testimonianza di Yasunari Kawabata."}
{"id": "554739", "revid": "34807", "url": "https://it.wikipedia.org/wiki?curid=554739", "title": "Punti di interscambio", "text": ""}
{"id": "554745", "revid": "38120", "url": "https://it.wikipedia.org/wiki?curid=554745", "title": "Jor El", "text": ""}
{"id": "554746", "revid": "73322", "url": "https://it.wikipedia.org/wiki?curid=554746", "title": "Tre puntini", "text": ""}
{"id": "554758", "revid": "339392", "url": "https://it.wikipedia.org/wiki?curid=554758", "title": "Maria di Danimarca", "text": ""}
{"id": "554760", "revid": "1543377", "url": "https://it.wikipedia.org/wiki?curid=554760", "title": "Funzione E di MacRobert", "text": "La funzione E fu definita da Thomas Murray MacRobert nel 1938 per generalizzare la funzione ipergeometrica generalizzata formula_1 al caso formula_2. Lo scopo finale era quello di introdurre una funzione talmente generale che potesse includere come caso particolare la maggioranza delle funzioni speciali note fino ad allora. Tuttavia tale funzione non ha avuto grande seguito in letteratura perch\u00e9 pu\u00f2 essere sempre espressa in termini della funzione G di Meijer, mentre non \u00e8 vero il contrario, quindi la funzione G ha validit\u00e0 ancora pi\u00f9 generale.\nDefinizione.\nCi sono vari modi di poter definire la funzione formula_3; il seguente \u00e8 in termini della funzione ipergeometrica generalizzata:\nGli asterischi ricordano di trascurare i casi formula_11 e formula_12, rimpiazzando gli zeri che si otterrebbero nella produttoria con un \"1\". Come \u00e8 evidente, \u00e8 valida per qualsiasi valore di formula_13 e formula_14.\nRelazione con la funzione G di Meijer.\nLa funzione formula_3 si pu\u00f2 sempre esprimere in termini della funzione formula_16 di Meijer nel seguente modo:\nnon ci sono limitazioni sui valori di parametri, ovvero tale relazione ha validit\u00e0 generale."}
{"id": "554763", "revid": "1318658", "url": "https://it.wikipedia.org/wiki?curid=554763", "title": "Widget", "text": "Un widget, in informatica, nell'ambito della programmazione, \u00e8 un componente grafico di una interfaccia utente di un programma, che ha lo scopo di facilitare all'utente l'interazione con il programma stesso. Il termine, applicato per la prima volta agli elementi dell'interfaccia utente durante il Project Athena negli anni ottanta del XX secolo, deriva dalla contrazione dei termini \"\"window\" e \"gadget\"\". In italiano detto \"congegno\" (o \"elemento\") \"grafico\", pu\u00f2 essere una vera e propria \"miniapplicazione\" (cfr. applet).\nCaratteristiche.\nTipici esempi di congegni sono i pulsanti dell'interfaccia grafica di un programma (che possono essere premuti per inviare comandi) o i \"checkbox\" usati per operare delle scelte fra varie opzioni disponibili. I \"widget\" sono spesso raggruppati in raccolte (\"toolkits\") costruite e messe a disposizione dei programmatori in vari ambienti operativi proprio per facilitare la costruzione di interfacce operatore grafiche (GUI).\nSpesso i \"widget\" sono racchiusi in speciali barre laterali, che consentono di scegliere quali widget visualizzare o semplicemente di organizzarli.\nTra i \"widget\" pi\u00f9 noti e usati vi sono quelli di Windows Vista, denominati Gadget, quelli di Yahoo Widgets, quelli presenti in Mac OS, quelli per Windows Mobile 6.5 e quelli della piattaforma web CMS WordPress. I CMS hanno generalmente tutti dei plugin che creano widget personalizzabili. In alternativa si possono creare programmando in PHP o ASP.NET.\nTra quelli pi\u00f9 usati, ci sono quelli per rappresentazioni meteorologiche, per il monitoraggio dell'hardware (utilizzo CPU, RAM o HDD), per il controllo della posta o semplici collegamenti a cartelle presenti sul computer e news scorrevoli. I \"widget\" dello stesso tipo si distinguono principalmente per l'aspetto, piuttosto che per le caratteristiche.\nEsempi web.\nWidget di invio mail HTML-SVG-CSS:\n&lt;a href=\"mailto:esempio@gmail.com\" target=\"_blank\" style=\" position: fixed; bottom: 10px; right: 10px; background-color: #1E88E5; width: 70px; height: 70px; border-radius: 50%; text-align: center;\"&gt;\n &lt;span style=\"position: absolute; top: -9999px; left: -9999px;\"&gt;\n Contattaci\n &lt;/span&gt;\n &lt;svg width=\"40\" height=\"40\" viewBox=\"0 0 24 24\" fill=\"white\" style=\"position: relative; top: 14px;\"&gt;\n &lt;path d=\"M4,4H20A2,2 0 0,1 22,6V18A2,2 0 0,1 20,20H4C2.89,20 2,19.1 2,18V6C2,4.89 2.89,4 4,4M12,11L20,6H4L12,11M4,18H20V8.37L12,13.36L4,8.37V18Z\"&gt;&lt;/path&gt;\n &lt;/svg&gt;\n&lt;/a&gt;\nEsempio di checkbox:\n&lt;p&gt;Scegli:&lt;/p&gt;\n&lt;div&gt;\n &lt;input type=\"checkbox\" id=\"scales\" name=\"scales\"\n checked&gt;\n &lt;label for=\"scales\"&gt;Scales&lt;/label&gt;\n&lt;/div&gt;\n&lt;div&gt;\n &lt;input type=\"checkbox\" id=\"horns\" name=\"horns\"&gt;\n &lt;label for=\"horns\"&gt;Horns&lt;/label&gt;\n&lt;/div&gt;\nAttributi WAI ARIA per l'accessibilit\u00e0 dei widget.\nWAI-ARIA (\"Web Accessibility Initiative - Accessible Rich Internet Applications\") \u00e8 un insieme di documenti pubblicati dal W3C (World Wide Web Consortium) che specificano come aumentare l'accessibilit\u00e0 dei contenuti dinamici e dei componenti per l'interfaccia utente sviluppati con AJAX, HTML, JavaScript e altre tecnologie collegate"}
{"id": "554764", "revid": "1573940", "url": "https://it.wikipedia.org/wiki?curid=554764", "title": "Phoenicurus ochruros", "text": "Il codirosso spazzacamino (Phoenicurus ochruros ()) \u00e8 un piccolo uccello passeriforme che appartiene alla famiglia dei Muscicapidi.\nDescrizione.\nLa dimensione \u00e8 quella di un passero. Il colore del maschio \u00e8 grigio sul dorso, nero sulla gola, sulle guance e sul petto, la coda \u00e8 rosso arancione e presenta una evidente macchia alare bianca. La femmina ha colori pi\u00f9 smorzati tendenti al verde oliva, ma conserva la coda rossa.\nBiologia.\nCanto.\nIl richiamo \u00e8 un tic persistente e spesso ripetuto, risulta piuttosto breve e nella prima frazione si fa quasi graffiante. In un secondo momento emette invece dei cinguettii ravvicinati e pi\u00f9 melodici, molto simili a quelli del Codirosso comune. Il codirosso spazzacamino \u00e8 un uccello territoriale.\nAlimentazione.\nIl codirosso spazzacamino si nutre nei campi e negli abitati. Il suo regime alimentare \u00e8 composto soprattutto da invertebrati. Durante l'autunno e l'inverno consuma anche bacche e piccoli frutti. Nelle zone costiere, dove frequenta le spiagge, si nutre anche di piccoli crostacei. Pur essendo diffidente verso l'uomo pu\u00f2 accettare il cibo che gli viene offerto.\nRiproduzione.\n\u00c8 un animale monogamo. Il nido \u00e8 costruito nella cavit\u00e0 fra le rocce e nelle abitazioni umane.\nLa femmina deposita da 4 a 6 uova bianche. L'incubazione dura circa 13 giorni, \u00e8 la femmina che cova. I due genitori nutrono i pulcini nel nido. L'involo avviene tra i 30 e i 35 giorni dalla nascita.\nDistribuzione e habitat.\n\u00c8 nidificante in tutta Europa, in Europa meridionale \u00e8 stanziale, al pi\u00f9 si sposta verso il piano nel periodo invernale, mentre le popolazioni dell'Europa centro-settentrionale sono migratrici. Non \u00e8 presente in gran parte dell'arcipelago Britannico e in Scandinavia. In Italia vive nelle zone montuose e si sposta in pianura durante l'inverno.\nIl suo habitat naturale \u00e8 nelle zone rocciose di montagna (ma anche ad altitudini pi\u00f9 basse), la specie si \u00e8 adattata benissimo all'habitat urbano e si pu\u00f2 avvistare facilmente nelle zone con meno traffico delle citt\u00e0 come piccoli paesi, centri suburbani, zone industriali, ecc."}
{"id": "554767", "revid": "84184", "url": "https://it.wikipedia.org/wiki?curid=554767", "title": "C\u00e9cile Sauvage", "text": "Poetessa, madre di Olivier Messiaen, visse a Saint-\u00c9tienne. Il soggetto della sua poesia \u00e8 la gioia della maternit\u00e0, la semplicit\u00e0 della natura. La sua opera fu valorizzata dallo scrittore Henri Pourrat che la salut\u00f2 come la nuova Marceline Desbordes-Valmore. Per una curiosa coincidenza la gravidanza del figlio Olivier ispir\u00f2 a C\u00e9cile Sauvage la raccolta intitolata \"L'\u00e2me en bourgeon\", e diversi anni dopo il figlio omaggi\u00f2 la madre registrando una serie di improvvisazioni organistiche ispirate dalla loro lettura.\nOpere.\nL\"'opera omnia\" di C\u00e9cile Sauvage \u00e8 stata pubblicata nel 2002 dalla casa editrice La Table Ronde, ISBN 2-7103-2471-7\nLe raccolte di poesie da lei scritte sono:"}
{"id": "554769", "revid": "1305772", "url": "https://it.wikipedia.org/wiki?curid=554769", "title": "Gmelin", "text": ""}
{"id": "554774", "revid": "984922", "url": "https://it.wikipedia.org/wiki?curid=554774", "title": "Cantone di Cholet-1", "text": "Il Cantone di Cholet-1 \u00e8 una divisione amministrativa dell'Arrondissement di Cholet.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 comuni pi\u00f9 una frazione a una frazione di comune.\nComposizione.\nFino al 2014 comprendeva parte del comune di Cholet e i comuni di:\nDal 2015 il cantone comprende solo una parte del territorio comunale della citt\u00e0 di Cholet."}
{"id": "554777", "revid": "339392", "url": "https://it.wikipedia.org/wiki?curid=554777", "title": "Superman I", "text": ""}
{"id": "554778", "revid": "339392", "url": "https://it.wikipedia.org/wiki?curid=554778", "title": "Superman 1", "text": ""}
{"id": "554780", "revid": "124717114", "url": "https://it.wikipedia.org/wiki?curid=554780", "title": "Postierla", "text": "La postierla, pusterla, posterula, posterla o pustierla, \u00e8 un'angusta porta d'accesso ai camminamenti per le guardie di ronda nei castelli e nelle fortificazioni nascosta nelle mura, che poteva essere usata anche come uscita o ingresso di emergenza in caso di attacco o di assedio. Generalmente consente solo il passaggio di una persona per volta. Il suo nome deriva dal latino tardo \"posterula\", a sua volta derivato da \"posterus\" (dietro), cio\u00e8 situato dietro, in luogo nascosto.\nPer estensione la postierla indica una porta secondaria, una \"porticciola\", in edifici di civile abitazione."}
{"id": "554786", "revid": "123765261", "url": "https://it.wikipedia.org/wiki?curid=554786", "title": "Madonna della Madia", "text": "Il titolo di Beata Vergine Maria della Madia \u00e8 il titolo con il quale la Vergine Maria \u00e8 venerata come patrona della citt\u00e0 di Monopoli e della diocesi di Conversano - Monopoli.\nLe fonti scritte.\nTra le testimonianze pi\u00f9 antiche e importanti abbiamo:\nSicuramente queste opere attingevano a materiale ancora pi\u00f9 antico, all'epoca presente nell'archivio della Cattedrale stessa.\nLa tradizione dell'approdo.\nLa storia dell'arrivo di questa icona affonda le sue radici nell'anno 1107, quando Romualdo, vescovo di Monopoli, inizi\u00f2 la costruzione della nuova Cattedrale per la sua citt\u00e0, che avrebbe dovuto sostituire il vecchio tempio ormai troppo usurato e angusto. Dieci anni dopo i lavori vennero bloccati perch\u00e9 non si riuscivano a trovare i legni per costruire la volta a capriate della chiesa (secondo le caratteristiche proprie dello stile romanico). Il vescovo si affid\u00f2 fervidamente all'intercessione della Vergine Maria. \u00c8 qui che la storia inizia ad intrecciarsi con la tradizione: la notte tra il 15 e il 16 dicembre 1117 la Madonna stessa si mostr\u00f2 in sogno ad un pio monopolitano, chiamato - secondo una parte della tradizione -Mercurio, annunciando che al porto era giunto quanto il vescovo aveva richiesto. L'uomo senza perdere tempo, di notte, corse a comunicare quanto visto al vescovo il quale, incredulo, lo risped\u00ec a casa a dormire. La cosa si ripet\u00e9 per tre volte. Alla terza volta Mercurio volle andare di persona al porto per accertarsi di ci\u00f2 che in sogno gli veniva annunciato e, con sua grande sorpresa, scorse nel bacino portuale una grande zattera fatta di 31 lunghe e grosse travi. Pieno di gioia corse al vescovado e annunci\u00f2 a Romualdo che le travi erano arrivate e che lui stesso le aveva viste. Disposta una grande processione il vescovo si rec\u00f2 al porto dove, sulla zattera, si accorse della presenza di una icona che raffigurava la Madre di Dio con in braccio il Cristo. La tradizione orale, non riportata tuttavia in nessuna fonte, racconta che la zattera sia arretrata per tre volte impedendo al presule di prendere l'Immagine, sdegnata per l'incredulit\u00e0 di Romualdo. Dopo aver incensato l'icona l'anziano vescovo pot\u00e9 toccare l'immagine miracolosa e in processione ritorn\u00f2 in Cattedrale portando sia le travi che la venerata effigie. Di qui il titolo di \"Madia\" (dallo spagnolo \"almad\u00eda\", che vuol dire proprio \"insieme di travi, zattera\"): Madonna della Madia, quindi, vale come \"Madonna della zattera\".\nLa provenienza dell'icona.\nAlcune particolari caratteristiche di questa icona sono di grande importanza per definirne le sue coordinate spazio-temporali. \nLa sua origine \u00e8 collocabile nell'area costantinopolitana, in quanto \u00e8 proprio nel monastero degli \"Odighoi\" (delle guide) di Costantinopoli che si diffuse il culto verso la prima e pi\u00f9 antica icona della Madre di Dio Odigitria (oggi andata perduta) giunta da Gerusalemme nel V secolo. Il colore rosso scuro del maphorion della Vergine \u00e8 tipico delle icone scritte in quella zona. Anche l'uso dei colori per gli incarnati fanno riscontrare una notevole somiglianza con l'icona della Madre di Dio di Vladimir, proveniente anch'essa dalla zona di Costantinopoli.\nLa postura del Cristo permette di fissare una precisa datazione dell'icona. Le antiche Odigitrie lo raffiguravano in posizione frontale rispetto al fedele, ma nel periodo della dinastia dei Comneni esso subisce una graduale rotazione del corpo verso la Madre; questo movimento dar\u00e0 poi vita al tipo iconografico della \"Glycophilousa\" (\"Madonna della dolcezza\"). L'anno 1117 trova perci\u00f2 una sua perfetta corrispondenza in questo particolare legame storico con la dinastia comnena che, infatti, ha governato l'impero bizantino tra l'XI e il XII secolo.\nLe due figure che sono riprodotte in basso, una presenza inconsueta in un'icona, dipinte in un secondo momento rispetto alla scrittura della tavola, rimandano ancora al monastero costantinopolitano dove, oltre ai monaci (di cui abbiamo un richiamo nella figura prostrata ai piedi del Cristo), risiedeva anche la Confraternita dell'Odigitria che indossava come abito liturgico una veste rossa molto simile a quella della figura in basso a sinistra della Madia. Un'altra possibilit\u00e0, meno certa della prima, \u00e8 che l'iconografo stesso abbia voluto evidenziare in maniera pi\u00f9 forte la provenienza di questa icona aggiungendo in basso i due uomini in preghiera, ma la loro fattura e lo stile utilizzato molto diversi rispetto alla Madre e al Cristo portano a pensare alla loro aggiunta posticcia. La notizia sembra confermata dalle analisi svolte sull'Icona durante il suo restauro negli anni Ottanta del Novecento.\nLe sue grandi dimensioni, inoltre, fanno pensare ad una sua origine per uso liturgico, quindi sicuramente anche processionale. \nAlcune ipotesi tradizionali, infine, attribuiscono l'arrivo di questa icona a Monopoli da Costantinopoli per mano di un certo Euprasio, tuttavia non ci sono fonti storiche che lo accertino. \nSecondo altri studiosi, le aureole a racemi realizzati con un rilievo in pastiglia farebbero pensare anche ad un collegamento con le produzioni iconografiche cipriote o crociate.\nIl culto liturgico.\nLa forte devozione che nei secoli si \u00e8 concentrata attorno a questa immagine ha conosciuto un momento di splendore soprattutto a partire dall'opera del vescovo Giuseppe Cavalieri (1664-1696), il quale avvi\u00f2 il cammino verso un riconoscimento della Chiesa di una liturgia propria dedicata alla Vergine con il titolo \"della Madia\". Nel 1680 riusc\u00ec ad ottenere dal Pontefice Innocenzo XI \"\u201cche nel giorno 16 dicembre di ciascun anno in commemorazione di detta miracolosa venuta si celebrasse in questa Citt\u00e0, e sua Diocesi l\u2019Officio di S.ta Maria ad Nives sotto il rito di prima classe ad libitum\" con le \"lezzioni del secondo notturno dell'Officio di S. Maria in Sabato\".\"\nDa quell'anno il 16 di dicembre assume un carattere festivo anche dal punto di vista liturgico.\nPapa Benedetto XIII, che pi\u00f9 volte da cardinale aveva pregato dinanzi alla venerata icona di Monopoli, con breve apostolico del 5 marzo 1727 concesse \"in perpetuum\" l\u2019indulgenza plenaria a chi, confessato e comunicato pregava davanti alla Vergine della Madia durante l\u2019Ottava dell\u2019Assunta. Lo stesso Pontefice, con breve apostolico del 6 dicembre 1727, aggiunse l\u2019indulgenza plenaria a chi il giorno 16 dicembre visita la Chiesa Cattedrale di Monopoli e, inoltre, dichiar\u00f2 il suo altare \"privilegiatum in perpetuum\" per tutte le Messe di \"Requiem\".\nIl 17 marzo 1728, accogliendo le richieste del Vescovo Giulio Sacchi (Vescovo di Monopoli dal 1724 al 31 luglio 1738) e del Capitolo Cattedrale, la Congregazione dei Riti concede a Monopoli e alla sua Diocesi la Messa e l\u2019ufficio proprio per la solennit\u00e0 della Beata Vergine Maria della Madia con il seguente titolo:\n\"Die XVI Decembris - Festum Commemorationis solemnis adventus sacr\u00e6 imaginis Beat\u00e6 Virginis Mari\u00e6 de Madia, Monopolim - Duplex prim\u00e6 classis.\"\nL'incoronazione canonica.\nL'incoronazione di un'immagine mariana, pratica che nasce nel XVI secolo e si istituzionalizza nel secolo successivo, diveniva il massimo segno di riconoscimento da parte della Chiesa verso un particolare titolo mariano. L'icona della Madia era gi\u00e0 ornata di corone, cos\u00ec come attesta il Glianes nella sua opera. Il primo desiderio di poter usufruire del \"legato Sforza\", il quale dava la possibilit\u00e0 di ricevere le corone auree dal Capitolo Vaticano, nacque tra i canonici del Capitolo Cattedrale di Monopoli in un\u2019adunanza del 7 marzo 1724: fu il generale procuratore don Giacomo Formica che propose di avviare il processo per ottenere la cosiddetta \"Canonizzazione\" dell\u2019icona (l\u2019incoronazione). La commissione istituita in quella stessa sede non riusc\u00ec a giungere ad alcun risultato per due motivi: Monopoli era sede vacante (Il vescovo Giulio Sacchi avrebbe fatto il suo ingresso il 2 aprile dello stesso anno); inoltre venne constatato che l\u2019antica Cattedrale di Romualdo era ormai segnata dal solco dei secoli, quasi pericolante, si rendeva perci\u00f2 necessario un forte lavoro di restauro o addirittura di rifacimento (come poi avvenne). Si mise momentaneamente da parte l'idea del processo canonico e, nella stessa sede, si opt\u00f2 per la realizzazione di una corona argentea da porre sopra la venerata immagine, non sul capo della Vergine. Il \"Custode della madia\", il canonico Giuseppe Termite fu l\u2019esecutore della volont\u00e0 del Capitolo. L\u2019argentiere napoletano Gennaro Di Blasio, che quattro anni prima aveva cesellato la sontuosa cornice argentea per la stessa immagine, realizz\u00f2 la desiderata corona di argento in stile imperiale sorretta da due angeli (la stessa che ancora oggi si vede nel \"Santuario\").\nNel 1731, il Primicerio Francesco Francese torn\u00f2 a lanciare l\u2019idea del rito di incoronazione. Il vescovo Sacchi nomin\u00f2 proprio lui come Giudice delegato del processo (1731-1737) da tenersi in Diocesi e da presentare poi a Roma. Conclusosi il processo furono inviate a Roma la petizione del Capitolo e l\u2019attestato del Vescovo (17 dicembre 1768) che conteneva la storia della venuta dell'icona, i quattro miracoli ottenuti con l\u2019intercessione della Vergine della Madia e una breve descrizione delle celebrazioni che si svolgevano a Monopoli per il mese di agosto. Il Capitolo Vaticano con delibera del 15 gennaio 1769 concesse la \"Canonizzazione\". Nel mandato di pagamento indirizzato all\u2019argentiere Bartolomeo Boroni, firmato dal canonico decano di San Pietro Monsignor Nicola Santamaria, \u00e8 riportata la somma di 115 scudi come compenso per i due manufatti. Le corone recavano a sinistra lo stemma del Reverendo Capitolo Vaticano di San Pietro (La tiara e le chiavi), dall\u2019altro lo stemma del Conte di Borgonovo (una biscia con un fanciullo che gli esce dalla bocca). Al centro della corona del Cristo l\u2019iscrizione: REVERENDVM CAPITVLUM SANCTI PETRI IN VRBE HANC CORONAM AVREAM EX LEGATO ILL.MI COMITIS ALEXANDRI SFORTIA HVIC B. MARI\u00c6 VIRGINI DONO DEDIT ANNO MDCCLXIX. (\"Il Rev.mo Capitolo di San Pietro in Roma don\u00f2 la presente corona di oro a questa B. Vergine Maria, per legato dell'Ill.mo Conte Alessandro Sforza, nell'anno 1769)\".\nCos\u00ec, come ricorda la lapide entrando nella Cattedrale a sinistra, dopo un solenne triduo di preparazione, l\u20198 luglio 1770 la venerata icona della Madia venne coronata per le mani del vescovo di Monopoli Giuseppe Cacace (Vescovo di Monopoli dal 1761 al 1778) su mandato del cardinale Enrico Benedetto Stuart, arciprete della Basilica Vaticana e presidente del Capitolo di san Pietro \"in Urbe\" (come ricorda la lapide commemorativa che si trova entrando in Cattedrale a sinistra). Il restauro dell\u2019icona del 1980 attest\u00f2 che i chiodi con i quali erano fissate le corona danneggiavano la tavola a causa della ruggine, perci\u00f2 si decise per la rimozione. Oggi sono custodite presso il Museo Diocesano di Monopoli.\nLe travi della zattera.\nQuesti lunghi tronchi, trentuno secondo la tradizione, sono stati sempre oggetto di venerazione da parte dei fedeli, nonch\u00e9 della loro curiosit\u00e0. Il Glianes nella sua opera (1643) ne esalta l\u2019incorruzione e il profumo, e le classifica come legno di cedro. Il Nardelli riporta come ignota la provenienza e la tipologia di legname. Nella documentazione inviata a Roma da Mons. Giuseppe Cacace (vescovo di Monopoli dal 1761 al 1778) per l\u2019ottenimento delle corone auree, circa le travi era scritto: \"Di che alberi siano le dette travi nessuno dei periti dell\u2019arte del legno \u00e8 stato capace di accertare, neanche quelli di cotesta Alma Urbe, ai quali si rivolse Mons. Giuseppe Cavalieri, gi\u00e0 Vescovo di questa Citt\u00e0 di Monopoli, quando comp\u00ec la visita alle Sacre Soglie degli Apostoli\" [nel 1680]. Alcuni campioni del legno furono inviati anche a Napoli, ma senza ottenere risultati illuminanti. Dalla cronaca dell\u2019Indelli non si ricavano notizie che affermino nulla di diverso: \"Le travi di qual legno siano non si pu\u00f2 con certezza affermare\".\nCon la nomina dell\u2019Arcidiacono don Cosimo Tartarelli a \"Custode della Madia\" si procedette finalmente, per sua volont\u00e0, a tre analisi scientifiche diverse compiute nel 1960. La prima, all\u2019inizio dell\u2019anno, presso il Centro Nazionale del Legno di Firenze per mano del Prof. Guglielmo Giordano. Una seconda analisi, il 18 novembre, presso l\u2019Istituto di Botanica dell\u2019Universit\u00e0 di Bari dalla Dott.ssa Franca Scaramuzzi. La terza, infine, il 6 dicembre, eseguita dalla Dott. Albina Messeri, Preside dell\u2019Istituto di Botanica dell\u2019Universit\u00e0 di Messina. I referti portarono ad identificare le travi della Madia come legno di \"Pinus Halephensis\" (Pino d\u2019Aleppo, detto anche Pino di Gerusalemme).\nLettura teologica dell'icona.\nL'immagine si risolve anzitutto in un atto di amore per il Bambino. La Madre \u00e8 rivolta a lui con una tenerezza che \u00e8 pari solo alla segreta e raccolta adorazione. La Madre con umilt\u00e0 indica ed intercede presso il suo Re che ha sulle braccia. Il Cristo \u00e8 atteggiato ad una seriet\u00e0 che trascende gli anni, \u00e8 vestito con panni aulici, l'\"him\u00e0tion\", l'abito della gloria che indossa il Risorto. No ha vesti di pargolo, intense le pupille nelle orbite scure; \u00e8 immerso in un ascolto fatto di benevolenza e maest\u00e0. Ascolta e guarda assorto la Madre sul cui cuore poggia la mano benedicente, (centro di tutta l'opera) arra di sicura e potente protezione. Dion\u00ecsio da Furn\u00e0 (XVIII secolo), monaco del monte Athos, attribuisce alle dita della mano benedicente le lettere iniziali del nome Ges\u00f9 Cristo espresso in greco (IHSOYC XPIST\u00d3C). Nelle mani del Cristo il \"rotulus\", segno della Legge antica che lui \u00e8 venuto a compiere e perfezionare. La Madonna indossa il \"maphorion\" greco, abito proprio della donne sposate, di colore rosso scuro. Sotto il manto i capelli raccolti nella \"mitella\" (cuffia) di colore azzurro, oggi molto sbiadito. Il volto della Vergine \u00e8 la zona pi\u00f9 vibrante in cui si esprime con grande eloquenza il momento focale dell'opera pittorica. Il volto \u00e8 appena inclinato sul Figlio e valore espressivo hanno gli occhi grandi a cui fanno corona accentuati e lunghi sopraccigli, elementi che danno forza monumentale e colpiscono come negli antichi mosaici anche da lontano. Il naso \u00e8 aquilino, la bocca raccolta e fine. Le pupille scrutano l'osservatore, anzitutto l'occhio destro che insiste non certo a caso in un punto centrale della tavola e si fa chiave di volta di tutta la sapiente composizione. Sul capo una stella, in origine certamente tre, segno della sua perenne e divina verginit\u00e0.\nI nove secoli che questa tavola porta su di se hanno tracciato il loro corso rendendo scuro il fondo dell'icona realizzato certamente in foglia oro e cancellando gli anagrammi con il titolo teologico della figure: MHP-OU (Madre di Dio) e IC-XC (Ges\u00f9 Cristo)\",\" era \"l'imprimatur\" dell'autorit\u00e0 ecclesiastica che definiva \"canonica\" un'icona, cio\u00e8 degna di venerazione, di culto\".\"\nLa rievocazione annuale dell'approdo.\nIl 16 dicembre, solennit\u00e0 liturgica della Beata Maria Vergine della Madia, alle cinque del mattino, l'intera citt\u00e0 si riversa sul porto (Cala batteria) e rivive I'approdo della venerata icona. L'appuntamento mattutino \u00e8 preceduto dalla cosiddetta \"nottata\": le famiglie si riuniscono in casa e trascorrono insieme tutta la notte in un clima di festa per poi recarsi al porto e accogliere la Madre venuta dal mare su di una zattera (nel gergo popolare la gente dice: \"scende la Madonna\"). Ogni anno vengono stimate circa 40.000 persone. Quello di dicembre \u00e8 un appuntamento molto suggestivo e sentito sia perch\u00e9 \u00e8 la rievocazione propria del giorno in cui l'icona arriv\u00f2 a Monopoli sia per il fascino che aggiunge il clima natalizio. I festeggiamenti si ripetono nel mese di agosto, mese mariano per Monopoli. La sera del 31 luglio una grande folla di fedeli si raccoglie davanti al sagrato della Basilica Cattedrale per la recita del S. Rosario; a mezzanotte viene aperto il grande portale d'ingresso, inaugurando cos\u00ec il mese della Protettrice. Nei giorni 13-14-15-16 di agosto si svolgono i festeggiamenti solenni, soprattutto per i monopolitani residenti all'estero che ritornano ad omaggiare la loro patrona. Non mancano le artistiche luminarie, i fuochi pirotecnici, le bande e le attrazioni per i piccoli; in questa cornice, il 14 agosto, si ripete l'approdo dell'icona, questa volta in tarda serata, seguendo lo stesso cerimoniale dell'approdo invernale.\nLe celebrazioni in altri paesi.\nUna copia dell\"icona della Madonna della Madia (36x48 cm), dipinta e interpretata da Antonio Vito Semeraro di Locorotondo nel 1885 e restaurata negli anni Novanta, \u00e8 venerata nella citt\u00e0 di Alberobello presso una cappella sita nell'ex Rione Pentimi (via Ammiraglio Millo) interessato da una forte espansione urbana. La costruzione della chiesa ardentemente voluta dall'allora parroco monsignore Giovanni Battista Martellotta e da quattro alberobellesi si concretizz\u00f2 tra il 1994 e il 1997. La consacrazione avvenne sabato 31 maggio dello stesso anno, officiante il vescovo Mons. Domenico Padovano, ordinario della diocesi Conversano-Monopoli.Con decreto vescovile di sabato 23 febbraio 2013, la chiesa \u00e8 stata elevata a rettoria. Attualmente \u00e8 amministrata da don Stefano Altavilla nominato dal medesimo vescovo\".\"\nIl culto della Madonna della Madia ad Alberobello fiorisce nel 1863, quando Cesare Indiveri (nato a Monopoli nel 1824) si trasfer\u00ec nella cittadina per motivi commerciali, portando con s\u00e9 la propria devozione mariana. Da ci\u00f2 deriva il titolo popolare di Madonna di \"Cesare\" con chiaro riferimento al devoto monopolitano. In occasione dei consueti festeggiamenti, sabato 15 agosto 2015, la comunit\u00e0 di Monopoli ha donato alcune reliquie delle travi lignee, attualmente custodite dinanzi al venerato dipinto.\nA testimoniare il culto alla Madonna della Madia sono presenti, presso la biblioteca parrocchiale \"Domenico Morea\" della Basilica dei Santi Medici, due quadri dell'artista alberobellese Vito Oscuro (1873-1959). In uno \u00e8 raffigurata la Madonna della Madia, nell'altro l'approdo dell'icona mariana a Monopoli. Un'ulteriore immagine era presente, secondo la testimonianza degli anziani, presso la chiesetta della Madonna del Rosario presso l'unica frazione di Alberobello, Coreggia (Correggia nome originale). Del resto, la contrada era parte del territorio di Monopoli fino al 1895.\nLa Madonna della Madia inoltre \u00e8 venerata nella citt\u00e0 di Deliceto, di Castellana Grotte e di Triggiano. \nAlcuni dipinti della Madonna della Madia trovasi anche a: Fasano, Polignano a Mare,Brindisi, Vibo Valentia \nI miracoli.\nGli eventi straordinari in cui i fedeli hanno riscontrato una protezione celeste attribuita alla Vergine monopolitana sono diversi, raccontati dalle testimonianze scritte che nei secoli si sono raccolte, cui si aggiungono gli \"ex voto\" custoditi presso il Santuario della Cattedrale. Oltre gli scritti, i dipinti custoditi nella cosiddetta \"sala dei miracoli\" adiacente al Santuario. Queste tavolette dipinte, realizzate dal \u201cmiracolato\u201d stesso o in genere commissionate ad una mano pi\u00f9 esperta, rappresentano solitamente la situazione in cui si \u00e8 compiuto il miracolo e in alto l\u2019immagine raggiante della Madonna. Nel caso di Monopoli i fatti miracolosi sono legati fondamentalmente alla vita marinara. Gli \"ex voto\" sono spesso in ringraziamento per uno scampato naufragio o tempesta; non mancano episodi legati al mondo contadino, come incidenti con carri e incendi, e altre situazioni legate alla vita quotidiana come la caduta di fulmini o incidenti stradali. Alle tavolette dipinte si aggiungono anche i tradizionali \"ex voto\" in argento con la sigla \"P.G.R.\" (per grazia ricevuta) che non sono esposti nella \"sala dei miracoli\". Di notevole importanza \u00e8 da considerarsi la venerazione della gente verso le travi della zattera (visibili ancora oggi in un grande armadio nella prima Cappella a destra entrando in Cattedrale). Quasi tutti i marinai portano sulla loro imbarcazione un frammento di quel tronco e non di rado ne gettano una scheggia in mare in situazione di pericolo. Un altro segno della devozione, oggi caduto in disuso, era legato alle colonnine in argento e oro che fino agli anni \u201980 erano collocate proprio nella nicchia dove \u00e8 custodita la sacra icona. Realizzate nella seconda met\u00e0 del XVIII secolo, furono pensate come supporti dove appendere gli oggetti preziosi che venivano donati alla Madonna. Tuttavia dal primo inventario \nin cui vengono menzionate compaiono come: \"\u201cLa colonnetta di M.a SS. p[per] le partorienti\u201d\". Si deduce che queste piccole colonnine, a seconda delle richieste, uscivano dalla Cattedrale per essere posate sul grembo della partoriente come segno di protezione della Madonna. L\u2019intervento maggiormente ricordato, e pi\u00f9 vicino a noi nel tempo, \u00e8 quello del bombardamento di Monopoli del 16 novembre 1940, in piena seconda guerra mondiale. Le testimonianze raccontano che quel giorno una fitta nebbia rendeva Monopoli quasi invisibile. Sulla citt\u00e0 furono sganciate sessanta bombe, delle quali solo tre esplosero. I danni furono molto meno di quelli che ci si poteva aspettare: due case distrutte senza alcun ferito e un solo morto. Dopo due anni il Vescovo scopriva una lapide a memoria perenne dell\u2019accaduto con queste parole: \n\"D.O.M. /LA CITTADINANZA DI MONOPOLI /SCAMPATA ALL'INCURSIONE NEMICA/ DELLA NOTTE DEL 16 NOVEMBRE 1940 /ALLA /DIVINA PATRONA /LA MADONNA DELLA MADIA /PER LA CUI INTERCESSIONE IN SI DURA PROVA /FU MIRACOLOSAMENTE PRESERVATA /CON VIVA FEDE RENDE UNANIME/ TESTIMONIANZA DI GRATITUDINE ETERNA /AUSPICE ECC. G. BIANCHI VESCOVO - ASSUNTA 1942.\" \nLa lapide \u00e8 collocata accanto alla porta di ingresso dallo scalone destro del Santuario.\nLe diverse versioni dell'immagine.\nFino ai primi del \u2018900 l\u2019icona originale della Madonna della Madia non era sempre visibile ai fedeli perch\u00e9 velata da un drappo prezioso che celava l\u2019antica tavola. Ogni sabato, dopo la Messa mattutina, il canonico \"Custode della Madia\" svelava l\u2019icona sia del drappo che della \"riza\" lasciandola per alcuni minuti alla preghiera dei fedeli che si faceva unanime nel canto delle litanie. Il Santuario si affollava notevolmente per questo rito semplice nel quale sembrava che la Regina desse udienza ai suoi figli. Perci\u00f2 le riproduzioni popolari della Madonna della Madia si discostavano dall\u2019immagine bizantina originale ed erano spesso arricchite di particolari lasciati alla libert\u00e0 dell\u2019autore. Alcuni esempi sono il monaco basiliano prostrato ai piedi del Cristo che quasi sempre si trasformava in un frate minore o cappuccino. L\u2019uomo vestito di rosso, con la candela in mano, inginocchiato a sinistra, diveniva addirittura una donna o una monaca. La cuffia che cinge il capo della Vergine veniva spesso confusa con i suoi capelli. Oltre a questo l\u2019aggiunta di elementi inesistenti sull'icona: le due candele accese sullo sfondo, per esempio, facevano riferimento al prodigioso intervento della Vergine durante l\u2019assedio di Monopoli dell\u2019anno 1528 tenuto dal marchese del Vasto, generale dell\u2019imperatore Carlo V. L\u2019esercito bombard\u00f2 con una pesante artiglieria le prime due torri della Cattedrale e mentre si accingeva a distruggere la terza si vide su di essa una donna vestita di bianco con due candele accese accanto ad essa. L\u2019assedio fu sciolto e Monopoli fu salva. Da questo avvenimento prese vita l\u2019uso di dipingere la Madonna della Madia con due ceri accesi accanto. Spesso insieme alle candele si aggiungevano delle vele dispiegate, simbolo delle navi del marchese respinte durante l'assedio. Cos\u00ec come, dall'anno dell'incoronazione (1770), si aggiunsero su molte raffigurazioni le corone sul capo della Madre e del Cristo. \nA partire dal restauro degli anni Ottanta, in seguito al Novecentario dell'Approdo dell'Icona (2017), e alla traslazione e all'esposizione dell'Icona originale della Madonna della Madia in Cattedrale, si sono diffuse raffigurazioni dell'icona (sia quadri, sia santini e stampe popolari) fedeli all'originale. "}
{"id": "554797", "revid": "1318658", "url": "https://it.wikipedia.org/wiki?curid=554797", "title": "Arrondissement di Cholet", "text": "L\"arrondissement\" di Cholet \u00e8 un \"arrondissement\" dipartimentale della Francia situato nel dipartimento del Maine e Loira, nella regione dei Paesi della Loira.\nComposizione.\nA seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015, l'arrondissement \u00e8 composto da 32 comuni raggruppati nei seguenti 6 cantoni:\nIn precedenza l'arrondissement era composto da 78 comuni raggruppati in 9 cantoni:"}
{"id": "554802", "revid": "79968", "url": "https://it.wikipedia.org/wiki?curid=554802", "title": "Sedia a rotelle", "text": "La sedia a rotelle \u00e8 un dispositivo mobile su ruote utilizzato da chi trova difficoltoso o impossibile camminare per via di malattie, infortuni, e disabilit\u00e0.\nTrazione.\nLa trazione pu\u00f2 essere di due tipi:\nTipi di carrozzine.\nEsistono svariate tipologie di carrozzine:\nPrime testimonianze.\nLa sedia a rotelle sembra essere un'invenzione gi\u00e0 nota in Grecia dove sono stati rinvenuti dei vasi datati VI secolo a.C., che sembrano rappresentare qualcosa di simile ad una sedia a rotelle (anche se non ci sono conferme su come e da chi fossero utilizzate). Alcune fonti segnalano anche delle raffigurazioni Cinesi, datate circa 525 d.C.\nLa prima sedia a rotelle autopropulsiva (ossia che non necessita di essere spinta da terzi) viene ideata nel 1655 dal tedesco Stephan Farffler. Essa viene inoltre indicata come l'antenata dei moderni tricicli e biciclette\nUna delle prime rappresentazioni su tela risale ad un'opera del 1761 di Peter Jacob Horemans presente nel castello di Nymphenburg a Monaco di Baviera, nella camera da letto dell'ala nord del complesso centrale.\nNel 1887, le sedie a rotelle (\"sedie a rotelle\") furono introdotte ad Atlantic City in modo che i turisti invalidi potessero noleggiarle per godersi il Boardwalk. Ben presto, molti turisti in buona salute affittarono anche le \"sedie a rotelle\" decorate e la servit\u00f9 per spingerli come uno spettacolo di decadenza e trattamento che non avrebbero mai potuto sperimentare a casa."}
{"id": "554806", "revid": "10137", "url": "https://it.wikipedia.org/wiki?curid=554806", "title": "Georges Danton", "text": ""}
{"id": "554810", "revid": "125123449", "url": "https://it.wikipedia.org/wiki?curid=554810", "title": "Phil Masinga", "text": "Biografia.\nNasce a pochi chilometri da Johannesburg in una famiglia piccolo-borghese; la madre Selina gestiva una stazione di servizio.\nMuore il 13 gennaio 2019, all'et\u00e0 di 49 anni, in un ospedale di Johannesburg, dove era ricoverato dal dicembre 2018 per l'aggravarsi di una malattia di cui soffriva da tempo.\nCarriera.\nGiocatore.\nClub.\nCresce calcisticamente nello , nelle cui file esordisce nel 1990. Dopo aver giocato due anni nella massima divisione del campionato sudafricano con il , nel 1993 passa al ; il suo agente Marcelo Houseman porta in Inghilterra anche il connazionale Lucas Radebe dei . Sotto la guida dell'allenatore Howard Wilkinson, Masinga disputa due campionati di Premier League, collezionando 28 presenze in campionato (31 in tutte le competizioni) e 5 reti. Il 17 gennaio 1995 segna una tripletta contro il nella ripetizione del terzo turno di FA Cup vinta per 5-2 dagli \"Whites\".\nDopo una breve esperienza in Svizzera con il , nell'autunno 1996 approda in Italia, acquistato dalla . Alla settima giornata di ritorno del campionato Serie B segna la prima delle 4 reti (in 16 presenze), decisive per la salvezza della squadra allenata da Franco Varrella. Il 22 maggio 1997 sigla la rete della vittoria con il , nella gara che sancisce la permanenza in cadetteria dei campani.\nNell'estate 1997 viene ingaggiato dal , squadra militante in Serie A. Realizza 9 reti in campionato nella stagione 1997-1998 (tra cui quella decisiva per la vittoria per 0-1 in casa della capolista , il 18 gennaio 1998) e 11 in quella successiva. L'annata 1999-2000 presenta delle complicazioni per il giocatore sudafricano, che a causa di un infortunio \u00e8 costretto a stare fuori dal campo per molto tempo, segnando solo 1 gol in massima serie. In seguito l'affermazione di Antonio Cassano lo relega in panchina, tanto che, nella stagione 2000-2001, disputa solo poche gare mettendo a referto 3 marcature. Nell'estate 2001, con il Bari retrocesso in Serie B, il giocatore lascia la Puglia e si trasferisce negli Emirati Arabi Uniti. In totale con i \"Galletti\" \u00e8 sceso in campo 74 volte, segnando 24 reti in Serie A.\nPer qualche mese Masinga disputa il campionato emiratino con l', squadra di Abu Dhabi, realizzando molti gol. Nel 2002 decide di ritirarsi dal calcio agonistico.\nNazionale.\nCon la nazionale maggiore sudafricana esordisce nel luglio 1992 contro il , nella prima partita dopo la sospensione della squalifica della FIFA dovuta alla politica dell\"apartheid\". Vince la e ottiene il secondo posto alla . Frattanto il 16 agosto 1997 segna a Johannesburg, contro la , il gol decisivo (1-0) per la qualificazione dei \"Bafana Bafana\" al , cui partecipa (per la prima volta nella sua storia) uscendo al primo turno. Conta 58 presenze e 19 gol in nazionale, risultando il quinto miglior marcatore di tutti i tempi della nazionale.\nAllenatore.\nNel 2006 allen\u00f2 per qualche mese i PJ Stars, disciolta squadra della terza divisione sudafricana."}
{"id": "554817", "revid": "1252157", "url": "https://it.wikipedia.org/wiki?curid=554817", "title": "Punto esclamativo", "text": "Il punto esclamativo, noto in passato anche come punto ammirativo, \u00e8 uno dei diversi segni di interpunzione adoperati nella scrittura e indica una pausa simile a quella del normale punto fermo. Viene posto dopo un'interiezione o esclamazione per segnalare un tono enfatizzante di sorpresa, forti sensazioni o grida. Molto spesso caratterizza la fine di una frase come, ad esempio, in: \"Attenzione!\". Pu\u00f2 essere combinato con un punto interrogativo per indicare una domanda come, ad esempio, in: \"\"Dove stai andando!?\".\" In termini di Programmazione per computer, il punto esclamativo \u00e8 anche chiamato \"bang\" e \"shriek\".\nGrafia e storia.\nGraficamente \u00e8 costituito da un punto fermo sormontato da un segmento.\nTale forma di rappresentazione grafica nacque nel Medioevo, in epoca pi\u00f9 o meno contemporanea alla nascita del punto interrogativo. I copisti medievali infatti, per indicare la sorpresa o la gioia in una frase, scrivevano alla fine di essa la parola latina \"io\", che significava \"evviva\". Nel corso del tempo la \"\u0131\" si spost\u00f2 al di sopra della \"o\" divenendo cos\u00ec l'asta del punto esclamativo, mentre il punto stesso si form\u00f2 grazie al rimpicciolimento della vocale o.\nIl corrispondente carattere tipografico \u00e8 stato introdotto nella stampa fra il XVI e il XVII secolo, arrivando \u00abmolto lentamente a distinguersi dal punto interrogativo e a imporsi nell'uso\u00bb. Aldo Manuzio lo descrisse chiaramente nel suo trattato di grammatica:\nTuttavia non lo us\u00f2 mai nelle sue edizioni. Nella letteratura tedesca, se ne ha la prima testimonianza nell'edizione del 1797 della \"Bibbia di Lutero\".\nUtilizzo.\nNella cultura.\n Il punto esclamativo \u00e8 molto adoperato nei romanzi e nei fumetti, mentre scarseggia nei testi di cronaca e in quelli di studio. Ci\u00f2 dipende dal fatto che normalmente viene posto alla fine di frasi o dopo parole esprimenti incredulit\u00e0 o sorpresa, gioia o entusiasmo, dolore o minaccia, che sono molto pi\u00f9 presenti nei primi generi elencati rispetto ai secondi. In generale, l'utilizzo moderno tende ormai a evitare il punto esclamativo, considerato eccessivamente enfatico e ridondante, tanto in letteratura quanto negli articoli di giornale e nella cronaca.In controtendenza il linguaggio dei blog e di Internet in generale, in cui i punti esclamativi e i puntini di sospensione compaiono in abbondanza. Nel fandom e nella fanfiction \u00e8 utilizzato per sottolineare le caratteristiche di un certo personaggio.Alcuni autori, come Francis Scott Fitzgerald, lo detestano, mentre altri, come Tom Wolfe, lo apprezzano.\nSocial.\nNei Social Network i punti esclamativi, sono molto utilizzati per dare forza alle Parole o Frasi, molto spesso vengono anche uniti al punto interrogativo. Molto usati sono anche il doppio punto esclamativo e triplo punto esclamativo.\nNomi propri.\nIl punto esclamativo compare in diversi nomi propri: tra di essi il noto servizio web Yahoo!, il game show \"Jeopardy!\" e il musical TV degli anni sessanta \"Shindig!\", cos\u00ec come in vari musical (\"Oklahoma!\", \"Oliver!\", \"Oh! Calcutta!\") e film (\"Airplane!\" e \"Moulin Rouge!\"). Lo scrittore Elliot S! Maggin e il cartonista Scott Shaw! hanno introdotto il punto esclamativo nel loro nome.\nLa citt\u00e0 inglese Westward Ho! prende nome dal romanzo omonimo di Charles Kingsley. Anche il paese Saint-Louis-du-Ha! Ha!, nel Qu\u00e9bec, ha punti esclamativi nel toponimo.\nSegnali di avviso.\n Attualmente il punto esclamativo ha anche altri svariati utilizzi al di fuori del campo specifico della punteggiatura. Tali usi si riallacciano in particolare al significato di minaccia o avvertimento connesso a questo segno grafico. \u00c8 il caso, per esempio, della sua introduzione sui cartelli di pericolo della segnaletica stradale, dove ha sostituito la precedente barra verticale per indicare un pericolo generico fisso (su sfondo bianco) o temporaneo (su sfondo giallo). Con sfumature di significato leggermente diverse lo si applica anche sui materiali d'imballaggio (in genere su un'etichetta triangolare rossa capovolta) per indicare: \u201cattenzione, pericolo, maneggiare con cautela\u201d.\n Da simili convenzioni ufficiali, o altrimenti accettate a vario titolo a livello internazionale, discende il particolare significato di \u201cattenzione\u201d che viene oggi comunemente associato al punto esclamativo: non pi\u00f9 nell'accezione di pericolo, che comunque permane sia pure in forma larvata, bens\u00ec in quella di segnalazione importante, da ricordare e a cui prestare attenzione. Immagini pi\u00f9 o meno simili a quella a lato, per esempio, sono utilizzate per ricordare il cambio fra ora solare e legale o, pi\u00f9 semplicemente, l'ora di un appuntamento importante.\nIn matematica.\n\u00c8 invece da collegare al concetto di sorpresa l'uso di questo segno di punteggiatura in matematica, dove possiede due diversi significati:\nComputer e informatica.\nIl punto esclamativo compare inoltre frequentemente durante l'uso quotidiano del PC nei messaggi di avviso e pericolo per l'utente, nei pi\u00f9 svariati ambiti. La maggior parte di tali strumenti, infatti, utilizzano un'icona a forma di scudetto su cui compare il punto esclamativo per indicare l'esistenza di aggiornamenti disponibili al software installato.In Microsoft Excel, l'espressione \u00abFoglio1!A2\u00bb significa che la cella A2 si trova nel foglio 1.\nScacchi.\nNella trascrizione delle partite di scacchi un punto esclamativo ha il significato di una buona mossa, mentre un doppio punto esclamativo indica una mossa eccellente. Un punto esclamativo e uno interrogativo accanto indica una mossa interessante, ma non la migliore, mentre la scrittura inversa indica una mossa dubbia ma non per forza errata. \u00c8 anche utilizzato nella variante Sh\u014dgi.\nScrabble.\nNel gioco Scrabble, il punto esclamativo che segue la parola indica la sua presenza nell'Official Tournament and Club Word List ma \u00e8 assente dall'Official Scrabble Players Dictionary, di solito perch\u00e9 la parola diventa offensiva,\nBaseball.\nPu\u00f2 indicare nei tabellini un gran gioco difensivo.\nVideogiochi.\nCome nei fumetti anche nei videogiochi l'uso del punto esclamativo \u00e8 largo, per indicare diversi stati d'animo quali stupore (insieme al punto interrogativo) o minaccia:\nIl punto esclamativo in alcune lingue.\n\u00c8 comune nell'alfabeto latino, pur con differenze tra i vari idiomi, ma si trova anche in altri linguaggi (greco, russo, arabo, ebreo, cinese, coreano e giapponese).\nIn inglese.\nNell'inglese britannico, (!) esplicita un commento sarcastico. Questo succede sia nello scritto sia, soprattutto, nei sottotitoli.\nIn francese.\nL'utilizzo \u00e8 pressappoco lo stesso, ma tra l'ultima parola e il segno di punteggiatura c'\u00e8 uno spazio. In Canada, il punto esclamativo non contiene spazio.\nIn castigliano e catalano.\nIn spagnolo il punto esclamativo, come anche quello interrogativo, si pone anche ad inizio frase, capovolto. La frase italiana \"Che bella giornata!\" diviene in spagnolo \"\u00a1Qu\u00e9 d\u00eda tan bello!\". Un'altra lingua in cui si pu\u00f2 usare il punto esclamativo capovolto in apertura di esclamazione \u00e8 il catalano, anche se la normativa lo accetta solo quando l'intera frase si estende per pi\u00f9 di un rigo.\nIn turco.\n\u00c8 usato per enfatizzare la frase . Tra due parentesi tonde, a fine frase, indica sarcasmo.\nIn fonetica.\nQuesto segno grafico (oppure la barra /) \u00e8 anche usato in fonetica per indicare il tipico suono postalveolare (detto clic) delle Lingue khoisan. La sigla Unicode, U+01C3, \u00e8 usata nell'alfabeto fonetico internazionale."}
{"id": "554818", "revid": "77358", "url": "https://it.wikipedia.org/wiki?curid=554818", "title": "Queen Live At Wembley Stadium", "text": ""}
{"id": "554819", "revid": "108774582", "url": "https://it.wikipedia.org/wiki?curid=554819", "title": "Cabochon", "text": "Il cabochon \u00e8 un tipo di taglio privo di sfaccettature, mediante il quale si ottiene una forma con la sommit\u00e0 convessa e la base piatta, anche se il termine \u00e8 usato per indicare qualsiasi forma deliberatamente non sfaccettata. \nAnticamente, prima di scoprire la possibilit\u00e0 di sfaccettare le gemme in modo da aumentarne i riflessi, tutte le gemme (trasparenti e non trasparenti) erano tagliate a cabochon: un metodo di gran lunga pi\u00f9 semplice da realizzare della sfaccettatura.\nAl giorno d'oggi, il taglio \"a cabochon\" di solito \u00e8 utilizzato con le gemme di colore opache (o non limpide, come molti campioni di quarzo rosa e di ambra) ma anche con gemme trasparenti delle quali si desidera evidenziare particolari effetti ottici (adularescenza, asterismo e simili), mentre la sfaccettatura \u00e8 solitamente scelta per le pietre trasparenti.\nSi tiene conto anche della durezza poich\u00e9 le pietre pi\u00f9 tenere con un valore inferiore a 6 sulla scala di Mohs si rigano facilmente con la silice inevitabilmente presente un po' ovunque (anche nella polvere) e le rigature si notano meno in una pietra opaca tagliata a cabochon mentre sono molto pi\u00f9 evidenti in gemme trasparenti sfaccettate.\nGrande importanza assumono le pietre con asterismo, come gli zaffiri e i rubini stellati e le pietre cangianti come il crisoberillo o che presentano gatteggiamento (come l\"'occhio di gatto\"), per i quali si usa un cabochon a cupola per mostrare la stella, che non si vedrebbe nel caso della sfaccettatura.\nLa forma tipica del taglio \"a cabochon\" \u00e8 un ovale tondeggiante, anche perch\u00e9 l'occhio percepisce meno le piccole asimmetrie in un ovale rispetto ad un cerchio.\nPer tagliare un cabochon si traccia la sagoma su una piastrina di pietra usando una punta di alluminio per non rovinare il materiale, quindi si sbozza usando una sega diamantata.\nSuccessivamente la pietra viene rifinita usando mole di carburo di silicio o dischi diamantati.\nLa finitura e la lucidatura sono effettuate fissando con cera d'api la pietra su un bastoncino di legno (\"dop stick\") per agevolarne la manipolazione.\nLa pietra cos\u00ec montata viene quindi lucidata (\"dopping\") su dischi finemente abrasivi sino ad ottenere l'aspetto desiderato.\nDiversi gruppi di lapidari (cio\u00e8 chi lavora le pietre) offrono corsi per imparare a creare un cabochon e solitamente portano le varie attrezzature nel laboratorio del gruppo."}
{"id": "554821", "revid": "287204", "url": "https://it.wikipedia.org/wiki?curid=554821", "title": "Rogo", "text": ""}
{"id": "554823", "revid": "33277", "url": "https://it.wikipedia.org/wiki?curid=554823", "title": "De Lafayette", "text": ""}
{"id": "554830", "revid": "31269", "url": "https://it.wikipedia.org/wiki?curid=554830", "title": "Troppo forte! (serie televisiva)", "text": "Troppo forte! (\"Sledge Hammer!\") \u00e8 una sitcom statunitense prodotta dal 1986 al 1988 e trasmessa dalla ABC. La peculiarit\u00e0 della serie \u00e8 di riprendere spesso, in chiave parodistica, situazioni di film e serie poliziesche americane di successo.\nIn Italia la serie \u00e8 andata in onda su Italia 1 a partire dal 7 luglio 1987.\nTrama.\nL'ispettore di Polizia Sledge Hammer (nome che alla lettera significa \"martellone\") risolve in modo sbrigativo, brutale, goffo e fortuito i casi a cui viene assegnato, sparando con ogni scusa; \u00e8 assistito dalla tenente Dori Doreau, sotto gli ordini, puntualmente disattesi, del Capitano Trunk. \nSledge Hammer usa abitualmente la frase \"Fidati di me, io so quello che faccio\" per zittire chi lo invita a desistere da determinate intenzioni, ma il pi\u00f9 delle volte quello che ne segue \u00e8 un mezzo disastro.\nLa sola a credere nella sostanziale bont\u00e0 d'animo di Sledge \u00e8 la collega Doreau, inconsciamente innamorata di lui, ma il misogino e tonto ispettore Hammer \u00e8 fedele solo alla sua 44 Magnum, con la quale dorme sempre e alla quale parla.\nIl nome del protagonista fa riferimento al pi\u00f9 noto Mike Hammer, ma la serie \u00e8 una parodia abbastanza evidente della serie \"Hunter\", con alcuni riferimenti dalla serie cinematografica dell'ispettore Callaghan."}
{"id": "554834", "revid": "38120", "url": "https://it.wikipedia.org/wiki?curid=554834", "title": ";", "text": ""}
{"id": "554835", "revid": "48475007", "url": "https://it.wikipedia.org/wiki?curid=554835", "title": "!", "text": ""}
{"id": "554836", "revid": "1793900", "url": "https://it.wikipedia.org/wiki?curid=554836", "title": "Cantone di Alby-sur-Ch\u00e9ran", "text": "Il Cantone di Alby-sur-Ch\u00e9ran era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554839", "revid": "1904508", "url": "https://it.wikipedia.org/wiki?curid=554839", "title": "Honor\u00e9 Gabriel Riqueti de Mirabeau", "text": "Biografia.\nUn aristocratico liberale sotto l\"'Ancien R\u00e9gime\".\nFiglio maggiore di Victor Riqueti, marchese di Mirabeau, economista di fama, e di Marie-Genevi\u00e8ve de Vassan, fu caratterizzato da una \"bruttezza grandiosa e folgorante\". Nacque con un piede storto, due grandi denti e soprattutto una testa enorme, cosa che fece pensare che fosse idrocefalo. All'et\u00e0 di tre anni fu sfigurato da vaiolo mal curato. La sua infanzia fu segnata dalla severit\u00e0 di suo padre.\nDopo aver partecipato alla campagna di Corsica negli anni 1768-1769, spos\u00f2 \u00c9milie, figlia del potente marchese de Marignane, con la quale ebbe un figlio morto da piccolo. Sua moglie chiese la \"Separazione dei corpi\" nel 1782 e fu assistita da quello che sarebbe divenuto uno degli estensori del Codice napoleonico: Jean-\u00c9tienne-Marie Portalis. Mirabeau, avvocato egli stesso, si difese da s\u00e9 in questo divorzio che suscitava scandalo; perse tuttavia la causa. Serb\u00f2 un certo rancore verso Portalis, per esempio impedendogli di diventare deputato del Terzo Stato agli Stati generali del 1789 su nomina di Luigi XVI.\nPer sottrarlo ai creditori suo padre lo fece rinchiudere diverse volte nel castello di Vincennes e infine esiliare nel castello di Joux, nel dipartimento del Doubs, da dove fugg\u00ec nei Paesi Bassi con Sophie de Ruffey, moglie del marchese de Monnier, il presidente della Corte dei conti di Dole. Mirabeau fu condannato a morte in contumacia, poi catturato, estradato e imprigionato nel castello di Vincennes dal 1777 al 1780. Vi scrisse delle lettere, pubblicate dopo la sua morte con il titolo di \"Lettere a Sophie\", capolavoro della letteratura di passione, e un virulento libello contro l'arbitrariet\u00e0 della giustizia del suo tempo, \"Des lettres de cachet et des prisons d'\u00c9tat\" (Sulle \"lettre de cachet\" e le prigioni di Stato). Fu anche redattore del \"Journal l'Apocalypse\".\nLa Rivoluzione francese.\nIl 7 maggio 1789 il giornale pubblicato dal 2 maggio da Mirabeau (il \"Courrier de Provence\") venne sequestrato e fu emessa un'ordinanza di divieto a pubblicare le cronache delle sessioni degli Stati generali. Mirabeau non ne tenne conto e continu\u00f2 a pubblicarli, insieme ad analisi sulle questioni politiche all'ordine del giorno, prima con la testata di \"Lettres du comte Mirabeau \u00e0 ses commettants\" dal 10 maggio al 25 luglio 1789, poi con la testata \"Courrier de Provence\", che continu\u00f2 le pubblicazioni anche dopo la morte di Mirabeau, cessandole il 30 settembre 1791.\nMirabeau usc\u00ec da Vincennes e si present\u00f2 in Provenza alle elezioni degli Stati generali del 1789. Respinto dalla nobilt\u00e0, pubblic\u00f2 un duro discorso indirizzato ai nobili provenzali. Fu quindi nominato dal Terzo Stato, a Aix-en-Provence e a Marsiglia. Rapidamente divenne uno dei pi\u00f9 energici oratori dell'Assemblea Nazionale. La difficolt\u00e0 della monarchia caus\u00f2 poi un suo mutamento di politica, divenendo segretamente il pi\u00f9 solido sostenitore di Luigi XVI e di Maria Antonietta.\nMor\u00ec a Parigi, il 2 aprile 1791, di una malattia che fece anche pensare ad un avvelenamento, ma la causa della sua morte \u00e8 in genere considerata la sua vita dissoluta. Poco prima della morte era stato eletto presidente dell'Assemblea Nazionale. Il suo corpo fu trasferito in gran pompa al Pantheon di Parigi, dove rimase fino al 12 settembre 1794. Tuttavia la scoperta di documenti segreti, nel novembre 1792, rivel\u00f2 i suoi continui contatti clandestini con il re e la sua corte: con la speranza di divenire ministro di una monarchia costituzionale, aveva prodigato consigli e dato informazioni. Le sue spoglie furono quindi rimosse dal Pantheon e trasferite nel vecchio Cimitero di Sainte-Genevi\u00e8ve; quando questo cimitero venne venduto e smantellato, la marchesa Lasteyrie de Saillant, sua sorella, chiese di spostare la salma del conte per essere inumata nel Cimitero di Clamart, in una tomba anonima. Nonostante alcune ricerche sul luogo, condotte nel 1889, dove sorgeva il cimitero, il corpo non fu pi\u00f9 ritrovato; secondo alcune testimonianze, tempo dopo la sepoltura nel cimitero, i resti mortali vennero nuovamente riesumati da ignoti e gettati nelle fogne di Parigi. Secondo altri, si tratta di testimonianze senza prove effettive e probabilmente Mirabeau riposa ancora oggi nello stesso luogo dove un tempo sorgeva il cimitero di Sainte-Genevi\u00e8ve.\nMirabeau era anche chiamato \"L'oratore del popolo\".\nCitazioni di Mirabeau.\nLa tradizione la semplifica in \u00ab\"Andate a dire a quelli che vi mandano che noi siamo qui per la volont\u00e0 del popolo e che ci strapper\u00e0 da qui solo la potenza delle baionette\" \u00bb.\nCultura di massa.\nIl conte di Mirabeau \u00e8 stato interpretato dall'attore Peter Ustinov nella miniserie televisiva \"La rivoluzione francese\" (1989).\nMirabeau \u00e8 presente nel videogioco del 2014 ambientato durante la rivoluzione francese, \"\". \u00c8 rappresentato come il leader degli Assassini, e, al contrario di gran parte dei suoi predecessori, lavor\u00f2 per stabilire una pace con l'ordine dei templari. Piuttosto che morire di morte naturale, fu avvelenato con dell'aconito da un confratello Assassino contrario alle trattative con i nemici Templari. Viene doppiato da Harry Standjofski nella versione originale."}
{"id": "554841", "revid": "1793900", "url": "https://it.wikipedia.org/wiki?curid=554841", "title": "Cantone di Annecy-Centro", "text": "Il Cantone di Annecy-Centro era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Annecy."}
{"id": "554842", "revid": "1793900", "url": "https://it.wikipedia.org/wiki?curid=554842", "title": "Cantone di Annecy-Nord-Est", "text": "Il Cantone di Annecy-Nord-Est era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Annecy."}
{"id": "554843", "revid": "1610933", "url": "https://it.wikipedia.org/wiki?curid=554843", "title": "Fanello nordico", "text": ""}
{"id": "554844", "revid": "1793900", "url": "https://it.wikipedia.org/wiki?curid=554844", "title": "Cantone di Annecy-Nord-Ovest", "text": "Il Cantone di Annecy-Nord-Ovest era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Annecy e i comuni di:"}
{"id": "554846", "revid": "1071392", "url": "https://it.wikipedia.org/wiki?curid=554846", "title": "Cantone di Annecy-3", "text": "Il Cantone di Annecy-3 (cantone di Annecy-le-Vieux dal 1973 al 2020) \u00e8 un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, ha subito delle modifiche pur mantenendo il numero complessivo dei comuni pari a 14. Dal 1\u00ba gennaio 2016 ha visto ridursi i comuni appartenenti da 14 a 13 per effetto della fusione di \u00c9pagny con Metz-Tessy a formare il nuovo comune di \u00c9pagny-Metz-Tessy.\nComposizione.\nComprende i comuni di:"}
{"id": "554849", "revid": "1793900", "url": "https://it.wikipedia.org/wiki?curid=554849", "title": "Cantone di Faverges", "text": "Il Cantone di Faverges \u00e8 un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 27 comuni. Dal 1\u00ba gennaio 2016 i comuni si sono ridotti a 24 per effetto di tre fusioni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 27, ridottisi poi a 24 dal 1\u00ba gennaio 2016 per effetto delle fusioni dei comuni di Faverges e Seythenex nel nuovo comune di Faverges-Seythenex, Marlens e Cons-Sainte-Colombe nel nuovo comune di Val-de-Chaise e Talloires e Montmin nel nuovo comune di Talloires-Montmin:"}
{"id": "554853", "revid": "1793900", "url": "https://it.wikipedia.org/wiki?curid=554853", "title": "Cantone di Rumilly", "text": "Il Cantone di Rumilly \u00e8 un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 29 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "554855", "revid": "1071392", "url": "https://it.wikipedia.org/wiki?curid=554855", "title": "Cantone di Annecy-4", "text": "Il Cantone di Annecy-4 (canton di Seynod dal 1973 al 2020) \u00e8 un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 11 comuni perdendo il comune di S\u00e9vrier, trasferito al cantone di Annecy-2.\nComposizione.\nComprende gli 11 comuni di:"}
{"id": "554856", "revid": "1793900", "url": "https://it.wikipedia.org/wiki?curid=554856", "title": "Cantone di Th\u00f4nes", "text": "Il Cantone di Th\u00f4nes era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554861", "revid": "1793900", "url": "https://it.wikipedia.org/wiki?curid=554861", "title": "Cantone di Thorens-Gli\u00e8res", "text": "Il Cantone di Thorens-Gli\u00e8res era un cantone francese dell'Arrondissement di Annecy.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554863", "revid": "1718925", "url": "https://it.wikipedia.org/wiki?curid=554863", "title": "Zeulenroda-Triebes", "text": "Zeulenroda-Triebes \u00e8 una citt\u00e0 di 16.924 abitanti della Turingia, in Germania.\nAppartiene al circondario di Greiz (targa GRZ).\nZeulenroda-Triebes svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Langenwolschendorf e Wei\u00dfendorf.\nDal 1\u00ba dicembre 2011 comprende anche gli ex comune di Merkendorf, Silberfeld e Zadelsdorf.\nAmministrazione.\nGemellaggi.\nZeulenroda-Triebes \u00e8 gemellata con:\nLa citt\u00e0 intrattiene rapporti di amicizia con:"}
{"id": "554867", "revid": "682087", "url": "https://it.wikipedia.org/wiki?curid=554867", "title": "Adult oriented rock", "text": ""}
{"id": "554870", "revid": "767487", "url": "https://it.wikipedia.org/wiki?curid=554870", "title": "Cantone di Bonneville", "text": "Il Cantone di Bonneville \u00e8 un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 20 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "554875", "revid": "226458", "url": "https://it.wikipedia.org/wiki?curid=554875", "title": "Cantone di Chamonix-Mont-Blanc", "text": "Il Cantone di Chamonix-Mont-Blanc era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554877", "revid": "729019", "url": "https://it.wikipedia.org/wiki?curid=554877", "title": "Cantone di Cluses", "text": "Il Cantone di Cluses \u00e8 un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 16 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "554879", "revid": "729019", "url": "https://it.wikipedia.org/wiki?curid=554879", "title": "Bombardamento di Treviso", "text": "Il bombardamento di Treviso avvenne il 7 aprile 1944 da parte di bombardieri americani. L'attacco provoc\u00f2 circa 1.600 vittime fra i civili (1.000 per altre fonti) e ingenti distruzioni e danneggiamenti del patrimonio edilizio, compresi i principali monumenti storici e artistici.\nIl bombardamento.\nAll'inizio del 1944, dopo lo Sbarco in Sicilia, gli alleati avevano sperimentato come il bombardamento di nodi di comunicazione ferroviari fosse una strategia efficace nel bloccare la logistica delle difese italiane. Per questo fu deciso di attaccare anche tutte le infrastrutture presenti nel territorio nazionale ancora sotto il controllo tedesco e della Repubblica di Sal\u00f2. Tuttavia, il ricorso al bombardamento a tappeto delle citt\u00e0 non era un'opzione esclusa e anzi era caldeggiata dal Bomber Command della RAF dopo i lievi danni provocati da azioni troppo mirate su obiettivi strategici.\nUtilizzando le basi aeree in Puglia, gli aerei della 15th Air Force dell'aviazione statunitense iniziarono le loro missioni contro obiettivi nel nord Italia, Austria, Jugoslavia e Germania, infliggendo severi danni all'industria militare tedesca.\nIl 7 aprile 1944 circa 400 bombardieri B-17 e B-24, scortati da P-47 e P-38, decollarono alla volta di pi\u00f9 destinazioni: i B-17 si diressero su Treviso mentre i B-24 su Mestre e Bologna.\nIl bombardamento avvenne il giorno di venerd\u00ec santo, che fu definito dai giornali del tempo \"passione di Cristo e di Treviso\". L'incursione, molto breve e devastante, fu segnalata dalle sirene antiaeree intorno alle 13.00 e si protrasse dalle 13.24 alle 13.29, ad opera di 159 Fortezze Volanti statunitensi (scortati da un'altrettanto ingente formazione di Lightning che comunque non trovarono opposizione da parte di aerei avversari), che sganciarono circa 2.000 bombe con obiettivo la stazione ma che si sparsero comunque su gran parte della citt\u00e0. Interi quartieri residenziali furono rasi al suolo dalle bombe e dagli incendi; le macerie continuarono a fumare per due settimane. Le ricerche delle vittime continuarono a lungo e fu necessario l'utilizzo di calce e disinfettante per limitare gli effetti della decomposizione dei corpi.\nVittime.\nAnche se le cifre sui morti a seguito del bombardamento sono state in passato discordanti, la stima \u00e8 attualmente piuttosto definita: gli storici Marco Gioannini e Giulio Massobrio, nel loro libro \"Bombardate l'Italia. Storia della guerra di distruzione aerea 1940-1945\", stimano invece circa 1600 vittime. In realt\u00e0 (come accaduto a Dresda) \u00e8 difficile quantificarle, anche perch\u00e9 si contrapponevano due fenomeni: talvolta le autorit\u00e0 tendevano a \"gonfiare\" le cifre per ovvi motivi di propaganda contro il nemico; ma se ci\u00f2 non avveniva, le stime ufficiali tendevano al ribasso, perch\u00e9 molti dei corpi restavano sotto le macerie dei quartieri distrutti. Inoltre nel dopoguerra si sono sommate le vittime di tutti i bombardamenti che Treviso sub\u00ec, insieme ai dati degli edifici distrutti: la percentuale dell'80% della citt\u00e0 distrutta si raggiunse solo nel 1945, non il 7 aprile 1944. La chiesa di santa Maria Maggiore, conosciuta dai trevigiani come \"Madona Granda\", per esempio, fu bombardata nel marzo 1945.\nSecondo gli archivi del Comune di Treviso, le vittime civili dei bombardamenti sulla citt\u00e0 sarebbero state in tutto 1600, di cui 1470 nel solo bombardamento del 7 aprile 1944 (le vittime civili delle incursioni successive sarebbero cos\u00ec distribuite: 15 il 14 maggio 1944; 25 il 20 ottobre 1944; 15 il 20 dicembre 1944; 20 il 22 dicembre 1944; 6 il 25 dicembre 1944; 10 il 27 dicembre 1944; 10 l'11 gennaio 1945; 2 il 15 gennaio 1945; 4 il 31 gennaio 1945; 15 il 13 marzo 1945). Ci\u00f2 renderebbe il bombardamento subito da Treviso il 7 aprile 1944 la seconda incursione pi\u00f9 sanguinosa subito da una citt\u00e0 italiana, dopo quello subito da Roma il 19 luglio 1943 che caus\u00f2 tra le 1600 e le 3200 vittime. (In termini di vittime complessive causate dai tutti i bombardamenti subiti durante il conflitto, Treviso \u00e8 invece \"superata\" da diverse altre citt\u00e0 italiane, tra cui Milano, Torino, Genova, Napoli, Palermo, Bologna e Foggia).\nResta comunque da chiarire il numero dei morti tra i militari tedeschi, presenti in circa 5.000 unit\u00e0 e distribuiti in varie zone della citt\u00e0. Come da numerose testimonianze dell'epoca, molti di loro perirono nell'incursione, in special modo nella zona di piazza S. Andrea all'interno di un ricovero antiaereo e anche nell'albergo \"Stella D'Oro\", indicato da molti come il vero obbiettivo dell'incursione alleata.\nL'operazione non fu del tutto indolore per gli Alleati che vennero investiti dalle postazioni antiaeree dislocate attorno all'aeroporto: contarono un morto, quattordici feriti di cui quattro gravi e un B-17 abbattuto.\nNel tempio della Madonnetta in localit\u00e0 Santa Maria del Rovere, sono presenti due lapidi per ricordare i 123 bambini deceduti durante il bombardamento; nel pomeriggio di tale giorno l\u00ec viene celebrata una Santa Messa di ricordo alla presenza di autorit\u00e0 civili e religiose.\nCause del bombardamento.\nNel dopoguerra, gli Stati Uniti d'America diedero i documenti che fornivano la motivazione in merito al bombardamento di Treviso: esso rientrava nel piano \"Strangle\" (strangolamento) che vedeva il bombardamento dei nodi ferroviari per bloccare i rifornimenti dalla Germania; gi\u00e0 nel 1943 erano state scattate fotografie della stazione di Treviso e della citt\u00e0 dove venivano segnati i luoghi di interesse storico- artistico da non colpire. Non vi fu nessuna confusione di nomi tra Tarvisio e Treviso, n\u00e9 alcuna riunione di gerarchi nazisti, tra cui Kesselring, all'hotel \"Stella d'oro\": queste erano le notizie diffuse dalla propaganda e dalle persone del posto che non potevano conoscere i piani e nemmeno le strategie. Molte testimonianze dei sopravvissuti furono confuse e imprecise: identificarono come \"Spitfire\" i caccia a doppia deriva che in realt\u00e0 erano i P-38 Lightning, oppure come B-24 i ben pi\u00f9 grandi B-17. Proprio la stazione e lo scalo merci Motta, il 7 aprile 1944, erano l'obiettivo della missione. Come avvenuto in altri catastrofici bombardamenti - Roma e Terni, per esempio - non ci fu un'intenzione di distruggere la citt\u00e0. Pi\u00f9 semplicemente, quello che per l'USAAF era \"bombardamento di precisione\" era in realt\u00e0 alquanto impreciso: un bombardamento \"riuscito\" e \"preciso\" lo era se almeno il 50% delle bombe cadeva entro 305 metri dall'obiettivo; il Palazzo dei Trecento, per esempio, \u00e8 a 700 metri dall'obiettivo, in un'area che era facilmente soggetta alla caduta di molte bombe anche in un'incursione \"concentrata\". Il sistema di puntamento usato all'epoca, il Norden, era all'avanguardia ma in presenza di cortine fumogene e contraerea l'aereo bombardiere doveva alzarsi di quota e ci\u00f2 rendeva pi\u00f9 ampia l'area da bombardare. Inoltre le formazioni dette Combat box sganciavano le bombe su una vasta area: era inevitabile che parte del centro storico fosse colpito.\nPi\u00f9 di una volta le bombe, sganciate in maniera imprecisa, devastavano i centri abitati: e questo successe anche a Treviso, con esito catastrofico. La consultazione degli archivi storici dell'aeronautica militare statunitense ha permesso la pubblicazione del libro \"Obiettivo Venerd\u00ec Santo - Il bombardamento di Treviso del 7 aprile 1944\" a cura dell'Assessorato alla Cultura del comune di Treviso.\nInfine, il bombardamento della popolazione civile non era escluso e anzi considerato come incentivo alla popolazione a reagire contro un governo incapace di difenderla. Si consideri anche che, a quella data, l'Italia di Sal\u00f2 era a tutti gli effetti una nazione nemica e non beneficiava delle stesse cautele che gli alleati avevano riservato alla popolazione francese.\nRicorrenza.\nOgni 7 aprile il bombardamento viene ricordato in piazza dei Signori da autorit\u00e0 civili, religiose e militari alle ore 13.05. Tra queste figura l'associazione \"Treviso 7 aprile 1944\", che ha fatto ripristinare questa usanza che ormai da molti anni era finita nel dimenticatoio. Le autorit\u00e0 presenti alla cerimonia restano in silenzio ascoltando la lettura di alcune poesie sul bombardamento, scritte da vari autori trevigiani e accompagnate da un sottofondo musicale al violino. La campana del cosiddetto \"Campan\u00f3n de 'l c\u00e0npo\" (ovvero la Torre Civica) suona a lutto per un tempo lungo tanto quanto lo fu quel tragico avvenimento, cio\u00e8 7 minuti. Durante i 7 minuti in cui viene ricordato il bombardamento in molti, se possono, cercano di interrompere la propria attivit\u00e0 per partecipare al breve momento di raccoglimento. La bandiera bianca e celeste che svetta sul campanile di Piazza dei Signori viene lasciata a mezz'asta durante tutta la giornata."}
{"id": "554880", "revid": "110157", "url": "https://it.wikipedia.org/wiki?curid=554880", "title": "Cantone di La Roche-sur-Foron", "text": "Il Cantone di La Roche-sur-Foron \u00e8 un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 27 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "554882", "revid": "767487", "url": "https://it.wikipedia.org/wiki?curid=554882", "title": "Cantone di Saint-Gervais-les-Bains", "text": "Il Cantone di Saint-Gervais-les-Bains era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554886", "revid": "536103", "url": "https://it.wikipedia.org/wiki?curid=554886", "title": "Canarino domestico", "text": "Il canarino domestico \u00e8 un popolare uccello da gabbia, forma addomesticata del canarino atlantico.\nEtimologia.\nIl nome comune del canarino domestico deriva dalle isole Canarie, delle quali \u00e8 originaria la sua forma ancestrale.\nBiologia.\nI canarini sono uccelli molto rustici e frugali: spesso allevati singolarmente in piccole gabbie, l'ideale per loro \u00e8 un gabbione di 120\u00a0cm o una voliera, dove ospitare pi\u00f9 esemplari, vista anche la loro socialit\u00e0 all'infuori del periodo degli amori, quando le coppie tendono ad appartarsi ed a risultare leggermente territoriali nei confronti di eventuali intrusi che si avvicinassero troppo al nido.\nAlimentazione.\nI canarini domestici si nutrono essenzialmente di piccoli semi, dei quali rompono l'involucro (che viene scartato mediante movimenti della mandibola e si deposita sul fondo delle mangiatoie sotto forma di \"pula\") mediante il tozzo becco conico: la loro dieta viene inoltre integrata con altro materiale di origine vegetale come bacche, frutta, ortaggi e verdure, mentre alle coppie in riproduzione viene somministrato pastoncino all'uovo o larve d'insetti per far fronte alle accresciute esigenze nutritive legate alla cova e all'allevamento della prole. I canarini a fattore rosso, inoltre, vengono nutriti dagli allevatori in prossimit\u00e0 della muta con appositi pastoni a base di carotenoidi, per renderne il colore pi\u00f9 intenso.&lt;br&gt;\nOltre al cibo, ai canarini viene spesso somministrato il \"grit\", macinato di conchiglie di mollusco o gusci d'uovo, per integrare il calcio e fungere da trituratore nel ventriglio.\nRiproduzione.\nSebbene i canarini tendano a riprodursi coi primi caldi durante la primavera, e continuino fino alla fine di agosto, mantenendo costanti la temperatura e le ore di luce \u00e8 possibile ottenerne la riproduzione grossomodo durante tutta la durata dell'anno.\nSi tratta di uccelli monogami, ma alcune volte anche poligami, i cui maschi cantano a squarciagola per attrarre le femmine ed in seguito per avvertire gli intrusi di stare alla larga: le femmine costruiscono il nido (una coppa di fibre vegetali intrecciate, ubicata alla biforcazione di un ramo o nelle apposite cassettine reperibili in commercio con grande facilit\u00e0) e covano le 2-7 uova azzurrine per circa due settimane, mentre i maschi le nutrono e stazionano di guardia nei pressi del nido. Le cure parentali verso i nidiacei vengono condivise da ambo i \"partner\", che si alternano nello stazionare presso il nido per tenere caldi i piccoli e nella ricerca di cibo: in tal modo, i piccoli s'involano a circa due settimane e si rendono indipendenti non prima del mese di vita.\nEvoluzione.\nL'inizio dell'allevamento.\nLe prime notizie dei canarini in cattivit\u00e0 risalgono al 1100, quando alcuni esemplari furono portati in Europa da marinai inglesi.\nL'allevamento sistematico dei canarini fu avviato dai monaci, che tenevano per s\u00e9 le femmine e vendevano i maschi (gli unici a cantare), tenendo per\u00f2 per s\u00e9 i migliori come razzatori.\nNon essendo quindi riproducibili (mancando le femmine), il commercio dei canarini era riservato ai monaci ed in genere questi uccelli avevano un prezzo assai alto, rendendoli accessibili solo ai ceti alti della popolazione: in una data imprecisata, tuttavia, in Italia sbarcarono delle femmine di canarino e si diede il via all'allevamento di questi uccelli su larga scala, cos\u00ec che il prezzo scese considerevolmente ed il canarino domestico divenne assai popolare in Europa.\nVariet\u00e0.\nLe razze riconosciute attualmente sono circa 30, in base alla selezione si parla di \"canarini di colore\", \"canarini da canto\" e \"canarini di forma e posizione\". Le razze riconosciute dalla Federazione ornicoltori italiani (FOI) sono di seguito elencate per tipologia:\nTra le razze riconosciute o in via di riconoscimento ve ne sono parecchie create da allevatori Italiani. Tali razze comprendono il Gibber Italicus, il Padovano, il Milanbianco (estinto), il Milanbianco gibbuto (estinto), il Canarino Comune Italico (estinto), l'Arricciato Gigante Italiano, il Fiorino, il Rogetto, la Razza Capitolina, il Salentino, il Fiume o Usignolato Italiano (estinto) ed altre.\nIl canarino domestico \u00e8 molto spesso utilizzato per ibridazioni con specie affini, come il cardellino, il verdone, il lucherino, oppure esotiche come il cardinalino del Venezuela (i risultati dell'ibridazione col quale, detti F1, sono alla base della fissazione del colore rosso nel piumaggio), il carpodaco messicano etc. Gli ibridi F1 di cardellino X canarino, noti agli appassionati come \"incardellati\", possono raggiungere quotazioni di tutto rispetto quando, oltre a colori brillanti ed appariscenti, esibiscono doti canore particolari, soprattutto quando sanno cantare strofe da cardellino, ma con la potenza di voce di un canarino.\nIl canarino nella cultura di massa.\nIl canarino \u00e8 un personaggio molto presente nei cartoni animati: uno dei pi\u00f9 celebri \u00e8 sicuramente il personaggio Titti della Warner Bros.\nMolte squadre di calcio vengono soprannominate \"i canarini\", generalmente per la divisa gialla: \u00e8 il caso del ,del Frosinone,del Norwich (in inglese \"The Canaries\", anche se in questo caso funziona il ragionamento inverso, in quanto la citt\u00e0 in passato era famosa come centro di riproduzione ed esportazione di questi uccelli ed il club assunse i colori sociali in omaggio a ci\u00f2), del Koper (in sloveno \"kanar\u010dki\"), del Novi Sad e del Fenerbah\u00e7e (\"Sar\u0131 Kanaryalar\", \"i canarini gialli\" in turco).\nCanarini da miniera.\nOltre che per il canto e la compagnia, almeno fino al 1986 i canarini erano regolarmente usati nelle miniere di carbone, come primitivo sistema di allarme. La presenza di gas tossici, come il monossido di carbonio, infatti, avrebbe ucciso i canarini prima ancora di avere effetto sui minatori. Poich\u00e9 i canarini tendono a passare cantando la maggior parte del proprio tempo, fornivano a questo scopo un segnale visibile e udibile.\nCanarini da ricerca.\nPoich\u00e9 a qualsiasi et\u00e0 un canarino \u00e8 in grado di memorizzare e ripetere melodie, o di arrangiare melodie conosciute e crearne di nuove, la ricerca ha spesso utilizzato questi uccelletti per lo studio della neurogenesi (nascita di nuovi neuroni nel cervello dell'adulto). Il canarino \u00e8 anche utilizzato come organismo modello per lo studio dei processi di apprendimento del cervello dei vertebrati."}
{"id": "554888", "revid": "110157", "url": "https://it.wikipedia.org/wiki?curid=554888", "title": "Cantone di Saint-Jeoire", "text": "Il Cantone di Saint-Jeoire era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554890", "revid": "287204", "url": "https://it.wikipedia.org/wiki?curid=554890", "title": "Cantone di Sallanches", "text": "Il Cantone di Sallanches \u00e8 un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 9 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "554892", "revid": "110157", "url": "https://it.wikipedia.org/wiki?curid=554892", "title": "Cantone di Samo\u00ebns", "text": "Il Cantone di Samo\u00ebns era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554894", "revid": "1573940", "url": "https://it.wikipedia.org/wiki?curid=554894", "title": "Imadoki", "text": " \u00e8 un manga di Yuu Watase in cinque volumetti, pubblicato in Italia da Play Press nel 2005. \u00c8 una commedia scolastica che tratta dei temi cari ai giovani liceali.\nTrama.\n\u00c8 la storia di Tanpopo Yamazaki, una ragazza sedicenne dell'Hokkaid\u014d che vive sola con i nonni poich\u00e9 non ha pi\u00f9 i genitori. Dopo le scuole medie, la ragazza viene ammessa alla Meio, una scuola prestigiosa di Tokyo.\nTrasferitasi in citt\u00e0, vive da sola in un appartamento con la sua piccola volpetta Poplar. Il giorno prima dell'inizio della scuola, va a fare un giro nei paraggi dell'edificio, ed incontra un ragazzo con cui tenta di fare amicizia. Il giorno dopo lo incontra di nuovo a scuola, ma lui fa finta di non conoscerla. Il ragazzo si chiama Koki Kugyo e fa parte di una delle pi\u00f9 ricche e prestigiose famiglie di Tokyo. \u00c8 sempre circondato da molta gente per il suo grado sociale, ma in realt\u00e0 lui stesso sa che queste persone sono tutte delle opportuniste e che non tengono davvero alla sua amicizia.\nTanpopo determinatissima, decide di voler diventare sua amica, nonostante non sia facile, poich\u00e9 tutti la prendono in giro, ad eccezione di Tsukiko Saionji con cui riesce a fare amicizia. Figlia anche lei di una famiglia molto ricca, sogna di conquistare Koki per coronare i suoi sogni di ricchezza. Tanpopo propone un club di giardinaggio, che verr\u00e0 approvato e a cui parteciperanno sia Koki che Tsukiko.\nA loro, presto si aggiungeranno Aoi Kyougoku, un compagno di classe di Tanpopo che \u00e8 davvero un bravo hacker, e Arisa Uchimura una ragazza molto appariscente, che rimarr\u00e0 incinta di Ogata, il ragazzo che lei ama, ma che non vuole saperne nulla n\u00e9 di lei n\u00e9 del bambino.\nTanpopo si accorge di essersi innamorata di Koki, ma scopre che lui \u00e8 gi\u00e0 fidanzato con Erika Yanahara, promessa in sposa da sempre al fratello maggiore, che per\u00f2 \u00e8 scappato via, mollando tutti. Tante avventure coinvolgeranno i personaggi, ma Tanpopo con la sua determinatezza, riuscir\u00e0 sempre a spuntarla."}
{"id": "554895", "revid": "226458", "url": "https://it.wikipedia.org/wiki?curid=554895", "title": "Cantone di Scionzier", "text": "Il Cantone di Scionzier era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554897", "revid": "110157", "url": "https://it.wikipedia.org/wiki?curid=554897", "title": "Cantone di Taninges", "text": "Il Cantone di Taninges era un cantone francese dell'Arrondissement di Bonneville.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "554898", "revid": "1872303", "url": "https://it.wikipedia.org/wiki?curid=554898", "title": "Agave sisalana", "text": "Agave sisalana \u00e8 una pianta succulenta della famiglia delle Asparagacee, originaria del Messico. Comunemente chiamata \"sisal\", \u00e8 attualmente coltivata in molti altri paesi perch\u00e9 dalle sue foglie si ricava una fibra molto resistente, ampiamente utilizzata in tutto il mondo.\nEtimologia.\nIl nome della pianta, gi\u00e0 utilizzata dalle popolazioni locali, deriva e si confonde con il nome delle fibre che se ne ricavano; queste a loro volta presero il nome di \"sisal\" dalla citt\u00e0 di Sisal nello Yucat\u00e1n, dal cui porto coloniale spagnolo avveniva l'esportazione.\nDescrizione.\n\"A. sisalana\" \u00e8 composta da una rosetta di foglie diritte lunghe 90\u2013130\u00a0cm x 9\u201312\u00a0cm. La pianta adulta, nelle coltivazioni, pu\u00f2 raggiungere un diametro di 2 metri ed un'altezza totale fino ad 1,50 m. \nLe foglie non presentano spine o denti laterali evidenti, ma, nelle piante giovani, solo una lieve seghettatura percepibile quasi solo al tatto che svanisce nelle foglie mature. La spina apicale \u00e8 conica, corta e di colore bruno, lunga 2-2,5\u00a0cm. \nCome la quasi totalit\u00e0 delle agavi, raggiunge la maturit\u00e0 solo una volta, generando uno scapo fiorifero di dimensioni molto grandi relativamente alla pianta, e la stessa pianta muore pochi mesi dopo la fioritura.\nLo scapo fiorifero \u00e8 alto 5-6 metri, con 10-15 rami laterali posti nella met\u00e0 superiore con alle estremit\u00e0 i fiori posti ad ombrella. Sul fusto insieme ai fiori si formano anche piantine (impropriamente bulbilli), con densit\u00e0 variabile.\nUsi.\nLa fibra tessile ricavata dalle sue foglie (detta sisal) \u00e8 utilizzata per la costruzione di corde, spaghi, ceste, tappeti e altri manufatti artigianali."}
{"id": "554899", "revid": "22475", "url": "https://it.wikipedia.org/wiki?curid=554899", "title": "Cifratura", "text": ""}
{"id": "554901", "revid": "585241", "url": "https://it.wikipedia.org/wiki?curid=554901", "title": "Giulia Michelini", "text": " \nIl suo ruolo pi\u00f9 noto \u00e8 quello di Rosy Abate nella serie \"Squadra antimafia - Palermo oggi\" e nello spin-off \"Rosy Abate - La serie\".\nBiografia.\nNasce a Roma, figlia di magistrati napoletani. Da adolescente faceva parte di una squadra agonistica di ginnastica artistica, ed \u00e8 qui che, dopo aver concluso gli studi classici al Liceo Mamiani di Roma, viene notata durante un provino da un produttore cinematografico. Cos\u00ec, pian piano si avvicina all'attivit\u00e0 di attrice, fino al debutto sugli schermi nella terza stagione di \"Distretto di Polizia\" (2002), dove \u00e8 Sabina, la sorella di Giulia Corsi (Claudia Pandolfi), ruolo interpretato anche nelle due stagioni successive. L'anno seguente appare nel ruolo di Ilaria in \"Ricordati di me\", film di Gabriele Muccino. Nel 2004 \u00e8 protagonista della miniserie \"Paolo Borsellino\" per la regia di Gianluca Maria Tavarelli, dove interpreta il ruolo di Lucia Borsellino. Dal 2005 al 2008 \u00e8 Francesca De Biase in \"R.I.S. - Delitti imperfetti\". Nel 2006 \u00e8 anche sul set del telefilm \"Il vizio dell'amore\" dove \u00e8 comparsa nell'episodio \"Il vicino\", nonch\u00e9 nella serie TV \"Vientos de agua\" dove interpreta il ruolo di Gemma e in \"Taccuini d'amore\", regia di Valia Santella.\nNel 2007 ritorna sul grande schermo con il ruolo di Francesca nel film \"La ragazza del lago\", opera prima di Andrea Molaioli, accanto a Toni Servillo e Valeria Golino. Nel 2008 partecipa alla miniserie TV \"Aldo Moro - Il presidente\", nel ruolo di Anna Laura Braghetti. Dal 2009 al 2016 \u00e8 stata protagonista della serie TV \"Squadra antimafia - Palermo oggi\", che la vede protagonista nei panni della mafiosa Rosy Abate, portandola all\u2019apice del suo successo e della sua notoriet\u00e0. Nel 2009 partecipa al film \"Il grande sogno\" di Michele Placido. Nell'estate dello stesso anno \u00e8 protagonista insieme a Giorgio Pasotti e Camilla Filippi della miniserie TV \"La scelta di Laura\", regia di Alessandro Piva.\nAi polizieschi alterna il cinema. Nel 2009 interpreta Marika, la fidanzata di Checco Zalone nel film \"Cado dalle nubi\". Nel 2011 partecipa a tre film: \"Immaturi\", per la regia di Paolo Genovese nel ruolo di Cinzia, \"Febbre da Fieno\", per la regia di Laura Lucchetti nel ruolo di Franki e \"Cavalli\", per la regia di Michele Rho nel ruolo di Veronica. Nel marzo 2011 partecipa a due episodi della serie TV \"I soliti idioti\", in onda su MTV nel ruolo di Carmela. Nel 2012 \u00e8 sul set di \"Outing - Fidanzati per sbaglio\", film per il cinema diretto da Matteo Vicino e \"I calcianti\" per la regia di Stefano Lorenzi. Sempre nel 2012 ritorna per la quarta volta sul set di \"Squadra antimafia - Palermo oggi\", ancora una volta nei panni della mafiosa Rosy Abate.\nNel novembre 2013 l'attrice dichiara che lascer\u00e0 la fiction dopo la sesta serie. Nel 2014 ritorna al cinema con \"Allacciate le cinture\", per la regia di Ferzan \u00d6zpetek, e sul piccolo schermo con \"Gli anni spezzati - L'ingegnere\", per la regia di Graziano Diana. Nel 2015 ricopre il ruolo della protagonista Nina ne \"Il bosco\", miniserie TV diretta da Eros Puglielli. Dal 22 gennaio dello stesso anno \u00e8 sul grande schermo con \"Sei mai stata sulla Luna?\", per la regia di Paolo Genovese, e dal 18 giugno con \"Torno indietro e cambio vita\", per la regia di Carlo Vanzina.\nNell' anno 2016 lascia definitivamente \"Squadra antimafia\" all' ottava stagione per poi tornare inaspettatamente come protagonista assoluta nello spin-off \"Rosy Abate - La serie\", in onda dal 12 novembre 2017 all'11 ottobre 2019, in cui ha recitato insieme alla sorella Paola. Intervistata circa le ragioni del ripensamento, la Michelini dichiara che Rosy \u00e8 stato un personaggio fin troppo amato dal pubblico, e che professionalmente e umanamente le ha dato tanto; dunque era giusto darle un seguito.\nSempre nel 2017 \u00e8 Bianca, la paziente del gioved\u00ec del Dottor Mari, nella terza e ultima stagione di \"In Treatment\". Nell\u2019autunno del 2019 veste per l\u2019ultima volta i panni della \"Regina di Palermo\" nella seconda stagione di \"Rosy Abate - La serie\". L\u2019attrice, ai microfoni di \"Verissimo\", dichiara che la sua Rosy ha ormai dato tutto, e di sentirsi affaticata, dopo 10 anni, di interpretarla; adesso desidera prendersi una pausa o cimentarsi in nuovi progetti con la speranza che la gente per strada torni a chiamarla Giulia e non pi\u00f9 Rosy.\nVita privata.\nL'attrice ha un figlio, avuto a 19 anni dal velista Giorgio Cerasuolo. \u00c8 stata poi legata all'attore Giorgio Pasotti tra il 2008 e 2009."}
{"id": "554902", "revid": "37401", "url": "https://it.wikipedia.org/wiki?curid=554902", "title": "Sisal", "text": ""}
{"id": "554905", "revid": "1048993", "url": "https://it.wikipedia.org/wiki?curid=554905", "title": "Ercole Patti", "text": "Biografia.\nGli esordi.\nProviene da una famiglia benestante di Catania: suo padre \u00e8 un noto avvocato e suo zio \u00e8 lo scrittore Giuseppe Villaroel. 17enne si trasfer\u00ec a Roma. Dopo la laurea in diritto internazionale nel 1925, inizia la carriera letteraria come giornalista, professione che lo porter\u00e0 a dare un taglio da terza pagina alla sua produzione. Collabora la \"Gazzetta del Popolo\", diretto da Ermanno Amicucci e con \"Il Tevere\" di Telesio Interlandi, di cui \u00e8 anche inviato all'estero. Dal 1931 collabora al \"Popolo di Sicilia\", diretto da Piero Saporiti. A met\u00e0 degli anni '30 tiene una rubrica di critica cinematografica su \"Il Popolo d'Italia\". Dopo il 25 luglio 1943 sostiene Badoglio e, con l'occupazione tedesca della capitale, viene arrestato e resta tre mesi in carcere (ottobre-dicembre 1943)..\nLa notoriet\u00e0.\nFrattanto arriva alla notoriet\u00e0, nel 1940, grazie al romanzo \"Quartieri alti\", una narrazione satirica dell'alta borghesia romana col piglio dell'indagine di costume. Da questo libro, e da \"Le rendez-vous de Senlis\" di Jean Anouilh, il regista scrittore Mario Soldati trarr\u00e0 ispirazione per l'omonimo film del 1945. Con \"Il punto debole\" nel 1953 ottiene il \"Bagutta del venticinquennale\" ed \u00e8 finalista al Premio Strega. Pi\u00f9 tardi, con \"Giovannino\" (1954) (in cui inserisce brani di un giovanile romanzo rimasto incompiuto \"I Barbagallo\" o \"Il signor Barbagallo\"), finalista al Premio Strega, un romanzo giocato fra Catania e Roma che riporta ai temi dell'apatia giovanile, della sindrome di Peter Pan e della disillusione, Patti definir\u00e0 pi\u00f9 compiutamente la propria fisionomia di narratore moralista, in un punto di incontro fra acume e amarezza. Una tendenza confermata con i tre libri successivi, \"Un amore a Roma\" (1956), \"Le donne e altri racconti\" (1959) e \"Cronache romane\" (1962).\nLa maturit\u00e0: una Sicilia sensuale.\nLa svolta nella produzione letteraria di Patti arriva tre anni dopo \"Cronache romane\", nel 1965: con \"La cugina\" la narrazione si sposta in una Sicilia morbida e pigra, descrivendo le sue vicende sensuali. Adesso Patti racconta profumi e colori della Sicilia dell'inizio del Novecento, con un eros rimasto nel guscio, incapace di essere pi\u00f9 che fisico, su una linea seguita due anni pi\u00f9 tardi da \"Un bellissimo novembre\" (1967), considerato il suo capolavoro, a \"Graziella\" (1970), preso a soggetto per il film \"La seduzione\", e da \"Diario siciliano\" (1971), vincitore del Premio Selezione Campiello dello stesso anno. Con il libro successivo, \"Gli ospiti di quel castello\" (1974), vincitore del Premio Brancati-Zafferana, si cambia ancora genere: adesso la narrazione, in una cornice di fiaba magica, torna a Roma, citt\u00e0 che lo ospiter\u00e0 fino alla morte e nella quale lavorer\u00e0 anche come autore teatrale e sceneggiatore cinematografico. Bompiani, nel 1972 e nel 1974, pubblica \"Tutti i romanzi\".\nErcole Patti muore a Roma, in seguito a tumore, il 15 novembre 1976.\nDiario Siciliano.\nErcole Patti scrive \u201cMolti di questi fogli scritti in varie epoche sono stati sparsi e dispersi su giornali, libri e nei miei cassetti\u201d, infatti per la prima volta tutti questi vari brani sono raccolti in un unico volume dove egli prosegue all'indietro nel tempo alla ricerca della felicit\u00e0 e la trova per s\u00e9 e per il lettore, ricca delle pi\u00f9 sottili volutt\u00e0 dell'immaginazione, della distanza della memoria e dello stile. In \"Diario Siciliano\" coglie con un realismo tinto di elegia gli aspetti e i colori della campagna che si stende intorno a Catania tra l'Etna e il mare, soprattutto a Trecastagni coperta di agrumeti, dove in novembre le arance \u201channo la stessa tonalit\u00e0 delle foglie\u201d. Uno di questi brani di diario, allusivamente intitolato Alla ricerca della felicit\u00e0, pu\u00f2 considerarsi la chiave di lettura di tutto il \"Diario Siciliano\": lo sguardo dello scrittore sembra penetrare oltre l'apparenza delle cose, fino all'essenza non soltanto del paesaggio ma degli oggetti stessi. \u201cQuesta specie di viaggio autunnale compiuto a ritroso\u201d, cos\u00ec come lo chiama l'autore, comincia con un prologo, intitolato L'adolescenza, dove l'autore propone in un tono di poesia autobiografica tutti i motivi con cui egli ha celebrato questo tema: la felicit\u00e0 di sentirsi giovani, pieni d'amore e di ammirato stupore per il mondo e la vita; la scoperta delle piccole gioie quotidiane, comuni, in cui si trova improvvisamente un'intima e segreta bellezza. \u00c8 come un ritorno alla cassa dell'infanzia in cui il presente si nutre di ricordi che riempiono il cuore di una pace rincorsa da anni inutilmente. Anche il senso di morte evocato nel capitolo \"I notabili di Savoca\" si colora della suggestione familiare di una continuit\u00e0 di vita, di un accordo tra passato e presente, tra ci\u00f2 che \u00e8 stato e ci\u00f2 che \u00e8. Allo stesso modo il capitolo \"La credenza\" restituisce un tempo perduto ma su un piano di ricordi festosi, l'elegia di questi ricordi \u00e8 senza tristezza poich\u00e9 le cose che appartengono a quel passato sono ancora l\u00ec, e la realt\u00e0 che esse evocano sembra pi\u00f9 vera della realt\u00e0 presente. Infine possiamo dire che la protagonista del diario \u00e8 una Sicilia ormai fuori dal tempo, ritrovata con una freschezza di sensazioni che qualche volta \u00e8 rimpianto per un paesaggio che sparisce come ad esempio: paesi \u201cche erano immersi in un grande languore, in un dolcissimo letargo\u201d (Paesetti sull'Etna) sono oggi inghiottiti dal cemento della citt\u00e0 che si estende. \"Diario Siciliano\" \u00e8 pieno di queste quiete emozioni, di questi incontri con la verit\u00e0 elementare dell'esistenza che vengono espresse con un umile e calma poesia profondamente assaporata, in un tono intenso e pacato, perci\u00f2 dopo lettura del \"Diario\" ci resta nella memoria l'immagine consolante delle passeggiate all'alba nella frescura dei boschi di castagni, fra gli agrumeti e gli ulivi, dove il frastuono e l'affanno del nostro vivere di oggi appare assurdo e remoto."}
{"id": "554910", "revid": "57342", "url": "https://it.wikipedia.org/wiki?curid=554910", "title": "Giorgio Tirabassi", "text": "Biografia.\nApprodato nella compagnia di Gigi Proietti nel 1982, dove ha recitato per 9 anni, Giorgio Tirabassi \u00e8 stato diretto al cinema da numerosi registi di rilievo quali Francesca Archibugi (\"Verso sera\"), Carlo Mazzacurati (\"Un'altra vita\"), Marco Risi (\"Il branco\"), Ettore Scola (\"La cena\"), Renato De Maria (\"Paz!\").\nNel 1996 partecipa al film \"La classe non \u00e8 acqua\" al fianco di Pier Maria Cecchini.\nNel 2000, a 40 anni, arriva il vero successo, entrando nel cast della popolare fiction \"Distretto di polizia\" dove interpreta Roberto Ardenzi, prima come ispettore capo (stagione 1-2), poi vicecommissario (stagione 3-5) ed infine come Commissario del X Tuscolano (stagione 6).\nNel 2001 ha firmato come regista il cortometraggio \"Non dire gatto\", ricevendo numerosi riconoscimenti nazionali e internazionali quali il David di Donatello e il premio al Festival di Montpellier.\nIl 1\u00ba novembre 2019 ha accusato un malore, probabilmente un infarto, durante la presentazione presso la sala congressi del comune di Civitella Alfedena (AQ) del suo ultimo film, \"Il grande salto\". Soccorso dai sanitari del 118 di Castel di Sangro \u00e8 stato trasportato nell'ospedale di Avezzano. Il regista, operato d'urgenza con un intervento di angioplastica coronarica, \u00e8 rimasto in osservazione presso l'Unit\u00e0 di Terapia Intensiva Cardiologica ed Emodinamica per alcuni giorni, fino alle dimissioni del 7 novembre.\nCarriera televisiva.\nNella fiction \"Distretto di Polizia\", Giorgio Tirabassi interpreta dalla prima alla sesta stagione il ruolo dell'ispettore capo Roberto Ardenzi, che nella terza serie diverr\u00e0 vicecommissario del distretto e nella sesta commissario. La serie, la pi\u00f9 lunga di sempre in Italia grazie alle 11 stagioni andate in onda, lo consacra al grande pubblico.\nNel novembre 2004 interpreta il ruolo di Paolo Borsellino nell'omonimo film per la TV in due puntate in onda su Canale 5. Nel 2007 recita anche in Boris, in cui interpreta Glauco, un direttore della fotografia amico di Ren\u00e8.\nHa partecipato alla realizzazione del video della canzone \"Io che amo solo te\" di Fiorella Mannoia nel gennaio 2008. Sempre nel 2008 interpreta il ruolo del professore Antonio Cicerino nella serie I liceali, ruolo che ricoprir\u00e0 anche nella seconda stagione della serie andata in onda nel 2009.\nNel 2012 recita la parte di Paolo Perrone nella fiction televisiva \"Benvenuti a tavola - Nord vs Sud\", trasmessa su Canale 5."}
{"id": "554912", "revid": "106456", "url": "https://it.wikipedia.org/wiki?curid=554912", "title": "Monete svizzere", "text": "Le monete coniate in Svizzera sono molto differenziate perch\u00e9 estremamente elevato era il numero (circa 70-80) delle principali autorit\u00e0 che godevano del privilegio feudale di coniare monete: cantoni, citt\u00e0, vescovi, abati e altre signorie di vario tipo.\nLe pi\u00f9 note sono:\nC.\nNel 1850, a seguito dell'adozione del franco svizzero, la denominazione del sottomultiplo \u00e8 \"centime\" in francese e \"centesimo\" in italiano. In tedesco \u00e8 Rappen, dal nome di una precedente moneta svizzera.\nD.\nNel XIX secolo, dopo la Repubblica Elvetica, coniarono ducati solo Zurigo (1810), Berna (1825) e Svitto (1844).Berna nel 1825 coni\u00f2 una moneta da 4 ducati mentre nel 1819 e 1829 coni\u00f2 quella da un doblone. Le altre monete d'oro furono quelle da 20 e 10 franchi coniate da Ginevra (1848) e da Lucerna (1804, 1804); quelle da 32, 16 e 8 Franken di Soletta (1813), il dublone da 16 Franken dei Grigioni(1813).\nN.\nDopo la Repubblica Elvetica, Berna impresse anche una contromarca, che ne indicava il valore, su vecchi scudi francesi: lo scudo con l'alloro (\u00e9cu aux lauriers) di Luigi XV e Luigi XVI, lo scudo della Convenzione (\u00e9cu conventionel) e la moneta da sei lire (six livres). Su lato la contromarca recava lo stemma bernese con l'orso e l'altra l'indicazione del valore, 40 BZ. Anche il canton Vaud us\u00f2 monete francesi con una contromarca. Le monete furono le stesse usate dal Cantone Berna. Il valore fu invece fissato in 39 Batzen. Anche a queste monete era dato il nome di \"Neutaler\".\nS.\nA Ginevra, che usava il sistema di monetazione francese, furono coniate monete da 12, 6, 3 ed 1 Sols dal 1530 circa al 1788. La monetazione dei Sols riprese dal 1814 e dur\u00f2 fino al 1838, quando la citt\u00e0 adott\u00f2 un sistema decimale.Monete da tre soldi furono coniate nel Canton Ticino dal 1813 al 1841."}
{"id": "554915", "revid": "122369713", "url": "https://it.wikipedia.org/wiki?curid=554915", "title": "Banconote svizzere", "text": "L'emissione di banconote in Svizzera ebbe inizio nella prima met\u00e0 del XIX secolo, pi\u00f9 tardi rispetto ad altri paesi europei (circa un secolo dopo) poich\u00e9 non esisteva un'unit\u00e0 monetaria che ne favorisse la diffusione.\nPrime banconote.\nIn Svizzera la prima banconota fu emessa dalla Cassa di Deposito della citt\u00e0 di Berna e aveva un valore di 500 franchi. Con questa emissione la citt\u00e0 cercava di finanziare le proprie casse, sfruttando il signoraggio. L'esempio fu seguito dalla Banca cantonale di Berna nel 1834, dalla Banca di Zurigo (1837), da quella di San Gallo (1838), da quella di Basilea (1845) e dalla Banca cantonale di Vaud (1846). Anche alcuni banchieri privati verso gli anni 1840 seguirono questa strada.\nPrima della fine del secolo pi\u00f9 di 60 banche avevano emesso le loro banconote. Queste erano poco diffuse perch\u00e9 erano accettate solamente dalle banche che le avevano emesse e perch\u00e9 la scarsa qualit\u00e0 di stampa rendeva facile il lavoro dei falsari e rapido il loro deterioramento.\nIl franco svizzero.\nDiversi cantoni avevano cominciato a fissare il tasso di copertura delle emissioni cartacee con metallo prezioso. Alcuni avevano anche fissato dei limiti alle emissione delle banconote.\nNel 1850 fu introdotto il franco svizzero e si ebbe quindi una semplificazione dei tagli delle banconote che in precedenza erano espressi nelle varie denominazioni presenti nei singoli cantoni. Le banche comunque rimasero libere di scegliere i tagli, l'aspetto delle banconote e la percentuale della copertura con metallo prezioso.\nDopo la guerra franco-prussiana ci furono vari tentativi delle banche per favorire la diffusione delle banconote e quindi i loro guadagni. Nel 1876 ci fu un accordo tra una ventina di banche per riconoscere reciprocamente le banconote. Contemporaneamente, proprio la guerra franco prussiana aveva spinto alla tesaurizzazione delle emissioni auree e quindi ci fu una maggiore diffusione delle banconote.\nLe banconote cantonali.\nNel 1881, in base all'articolo 39 della Costituzione, che era stata modificata alcuni anni prima, il Consiglio federale riusc\u00ec a fissare una serie di norme sull'emissione e sulla circolazione delle banconote.\nCon la legge dell'8 marzo 1881 le denominazioni furono fissate a 4 (50, 100, 500 e 1000 CHF), l'aspetto dei biglietti fu uniformato come anche il testo. Grazie al nuovo controllo confederale diminuirono i rischi per i cittadini e le banconote circolarono con maggior facilit\u00e0.\nLa Confederazione forniva a tutte le banche la carta-moneta, di un unico tipo, che era stampata a Londra da Bradbury Wilkinson &amp; Co., e ne sorvegliava le emissioni. Le varie banche apponevano solo il proprio nome, il valore in lettere nella lingua usata nel cantone, il numero di serie etc.\nI quattro biglietti erano molto simili tra loro.\nI colori e le dimensioni (in\u00a0mm) erano:\nLe banche autorizzate a queste emissioni furono circa 40.\nAlcuni istituti rinunciarono al diritto di emettere banconote gi\u00e0 prima del 1900. Gli altri tra il 1907 e il 1910.\nLa maggior parte degli istituti emise le banconote tra il 1883 e il 1886. Pochi dopo questa data e solo uno stamp\u00f2 nel 1901.\nLa Banca nazionale.\nL'art. 39 della Costituzione federale fu modificato nel 1891 e il diritto di emissione riservato ad una banca nazionale. Nel 1905 fu fondata la Banca Nazionale Svizzera che inizi\u00f2 ad esercitare le sue funzioni di istituto d'emissione nel 1907 quando il monopolio entr\u00f2 in vigore.\nLe competenze della Banca nazionale svizzera sono ora fissate dall'articolo 99 dell'attuale costituzione.\nLa Cassa federale e la Cassa dei prestiti.\nNel 1914 la \"Cassa federale\" e la \"Cassa dei prestiti della Confederazione svizzera\" hanno emesso alcune banconote.\nLa Cassa federale emise una serie di tre valori, 5, 10 e 20 franchi. Furono stampati tre diverse biglietti in tedesco, francese e italiano. Il colore per tutti i biglietti era blu.\nSul diritto era rappresentato a sinistra un busto femminile, figura allegorica della libert\u00e0. A destra sui biglietti da 5 e 20 franchi era rappresentato Arnold Winkelried, mentre su quello da 10 franchi c'era la figura di Guglielmo Tell.\nLa \"Cassa dei prestiti della Confederazione svizzera\" ha emesso nella stessa data un bliglietto da 20 franchi. Il dritto presenta una cornice elaborata con al centro l'indicazione dell'istituto emittente e del valore nelle tre lingue. In alto al centro uno scudo con lo stemma svizzero. I colori sono verde-oliva e bruno.\nPrima serie.\nPer la prima serie di banconote la Banca nazionale svizzera utilizz\u00f2 biglietti uguali a quelli che in precedenza avevano usato le banche cantonali.\nIl testo stampato fu modificato per adeguarle alla nuova situazione. In alto a destra in rosso il sigillo di stato con lo stemma della Svizzera.\nSeconda serie.\nQueste banconote, emesse per la prima volta tra il 1911 e il 1914 ebbero una durata straordinaria. Furono infatti sostituite solo nel 1956/1957. Il biglietto da cinque franchi era destinato e rimpiazzare la moneta d\u2019argento del medesimo valore, che, in caso di guerra o di grave crisi, tendeva ad essere tesaurizzata e quindi sottratta al circuito dei pagamenti. Di tutte le banconote della BNS, \u00e8 questo il taglio rimasto in circolazione pi\u00f9 a lungo. Esso \u00e8 stato richiamato soltanto nel 1980.\nTerza serie.\nQuesti biglietti, le cosiddette banconote di guerra, furono ideati ed emessi (oppure stampati come banconote di riserva) in varie tappe tra il 1918 e il 1930.\nQuarta serie.\nDurante la Seconda guerra mondiale i due pittori Victor Surbeck e Hans Erni furono incaricati dalla BNS di disegnare nuove banconote. I tagli da 1000, 100 e 50 franchi vennero stampati, mentre quello da 500 franchi rimase allo stadio di bozza. Nessuna di queste banconote \u00e8 mai stata messa in circolazione.\nQuinta serie.\nPer la prima volta nella storia delle banconote svizzere, i quattro tagli di maggiore valore costituiscono un\u2019unit\u00e0 tematica e formale: esiste infatti un nesso tra il ritratto sul recto e il soggetto sul verso di ciascuna banconota. La banconota da 10 franchi \u00e8 la prima di questo taglio a non essere solo progettata e stampata, ma effettivamente messa in circolazione.\nSesta serie.\nAlla fine degli anni sessanta la BNS opera una revisione fondamentale dalla propria politica in materia di creazione e produzione delle banconote. Per la prima volta, la Banca nazionale dirige essa stessa l\u2019intero progetto, dalla pianificazione all'organizzazione e alla realizzazione, in cooperazione con designer, tipografi, cartiere, nonch\u00e9 produttori di inchiostri macchine per la stampa. Anche la concezione della serie di banconote, ossia la scelta dei temi e la veste grafica dei biglietti, \u00e8 interamente rinnovata. Il risultato sono sei banconote sul cui recto domina il ritratto di una personalit\u00e0 storica e il cui verso presenta uno stretto nesso tematico con quest\u2019ultima.\nSettima serie.\nLe banconote della settima serie sono state concepite da Roger ed Elisabeth Pfund, vincitori del concorso per la sesta serie. Poich\u00e9 alla fine la BNS aveva nondimeno dato la preferenza alle banconote di Ernst e Ursula Hiestand, Roger e Elisabeth Pfund sono stati incaricati di realizzare la serie di riserva. Le banconote di questa serie non sono mai state emesse e sono state distrutte con procedimento ordinario. Si tratta dell\u2019ultima serie di riserva: a partire dall\u2019ottava serie la BNS ha ritenuto pi\u00f9 opportuno perfezionare costantemente le caratteristiche di sicurezza dei biglietti in circolazione.\nOttava serie.\nL'ottava serie di banconote \u00e8 stata messa in circolazione tra il 1995 e il 1998, ha sostituito quella precedente, che aveva un biglietto da 500 franchi invece di quello da 200 franchi.\nEssa sar\u00e0 gradualmente sostituita dalla nuova serie. Fino a nuovo avviso tutte le banconote dell'ottava serie continuano ad avere corso legale.\nNona serie.\nNel 2005, la Banca nazionale svizzera ha annunciato lo sviluppo della 9\u00aa serie di banconote le cui misure di sicurezza sono gi\u00e0 state annunciate. Manuela Pfrunder \u00e8 stata scelta per progettare la nuova serie di banconote, le quali sarebbero dovute essere messe in circolazione nel 2010, ma, per problemi tecnici nella produzione, saranno disponibili solo a partire dal 2016.\nLe sei nuove banconote saranno messe gradualmente in circolazione dal 2016 al 2019 dalla Banca nazionale.\nSerie di banconote emesse.\nLe serie di riserva non sono messe in circolazione; sono previste per essere messe in circolazione solo se la serie in corso subisce troppe falsificazioni.\nI biglietti in circolazione.\nLe banconote con corso legale sono quelle appartenenti alla 8\u00aa e alla 9\u00aa serie.\nLa 9\u00aa serie \u00e8 stata messa gradualmente in circolazione tra il 2016 e il 2019.\nAll'introduzione di una banconota della nuova serie, il taglio equivalente della serie precedente \u00e8 stato richiamato, restando comunque valido."}
{"id": "554918", "revid": "599013", "url": "https://it.wikipedia.org/wiki?curid=554918", "title": "Rafael S\u00f3bis", "text": "Carriera.\nInternacional.\nCon l'Internacional ha disputato 35 partite e segnato 19 gol nella prima divisione brasiliana nella stagione 2004-2005, a 19 anni. Nella stagione 2005-2006 ha guidato la sua squadra alla conquista della Coppa Libertadores 2006, realizzando una doppietta nella finale di andata sul campo del San Paolo.\nBetis Siviglia.\nIl 28 agosto 2006 viene acquistato dal Betis Siviglia per 8.5 milioni di euro. In tutto, con gli spagnoli gioca 60 partite e segna 8 gol.\nAl-Jazira.\nIl 2 settembre 2008 viene acquistato dall'Al-Jazira, squadra del campionato degli Emirati Arabi Uniti per una cifra di circa 10 milioni di dollari.\nRitorno all'Internacional.\nIl 4 luglio 2010 l'Internacional ha annunciato attraverso il proprio sito ufficiale di aver ottenuto dall'Al-Jazira il prestito dell'attaccante che va all'Internacional con diritto di riscatto della compartecipazione.\nFluminense.\nIl 20 luglio 2011 viene ufficializzato il suo passaggio al Fluminense. Conclude la sua prima stagione con 26 presenze e 10 gol messi a segno in campionato.\nTigres.\nIl 1\u00ba gennaio 2015 si trasferisce in Messico per 3.3 milioni di euro, indossando la maglia del Tigres UANL.\nCruzeiro e ritorno all\u2019Internacional.\nNel mercato estivo del 2016 Rafael S\u00f3bis viene acquistato dal Cruzeiro per 4,4 milioni di \u20ac. Termina la sua esperienza al Cruzeiro nel gennaio del 2019, poich\u00e9 egli viene riacquistato dall\u2019Internacional, squadra che lo ha lanciato nel calcio professionistico brasiliano."}
{"id": "554919", "revid": "1573940", "url": "https://it.wikipedia.org/wiki?curid=554919", "title": "Acanthis hornemanni", "text": "Lorganetto artico (Acanthis hornemanni () \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"hornemanni\", venne scelto in omaggio al botanico e docente universitario danese Jens Wilken Hornemann.\nDescrizione.\nDimensioni.\nTra gli organetti quello artico rappresenta la specie di taglia maggiore: pu\u00f2 infatti raggiungere i 14\u00a0cm di lunghezza ed i 17-20 grammi di peso, per un'apertura alare di 22\u201325\u00a0cm.\nAspetto.\nSi tratta di uccelli dall'aspetto robusto, muniti di testa grossa e arrotondata, piccolo becco conico, ali appuntite e coda allungata e dalla punta forcuta. Nel complesso, soprattutto le femmine risultano quasi indistinguibili dalle femmine di organetto comune, mentre i maschi, pur molto simili nell'aspetto, sono riconoscibili in gran parte dell'areale per la livrea pi\u00f9 chiara e la taglia maggiore.\nIl piumaggio \u00e8 di colore bruno-\"beige\" su testa, area dorsale e fianchi, con le singole penne munite di punta pi\u00f9 scura a dare un aspetto screziato: petto e ventre, cos\u00ec come sottocoda e groppone, sono di colore bianco soffuso, cos\u00ec come bianca \u00e8 la doppia barra alare sulle remiganti, mentre il resto delle ali e la coda sono nere, cos\u00ec come neri sono l'orlo del becco, la bavetta sulla gola e la mascherina fra i lati del becco e l'occhio. La fronte \u00e8 di colore rosso vivace in ambedue i sessi, mentre nei maschi, soprattutto durante la stagione riproduttiva, sono presenti vistose sfumature rosate su faccia, petto, codione e fianchi.\nIn ambedue i sessi il becco \u00e8 giallo con una linea nera che ne percorre la sommit\u00e0 andando dalla punta alla base, le zampe sono di colore carnicino-nerastro e gli occhi sono di colore bruno scuro.\nBiologia.\nSi tratta di uccelli dalle abitudini di vita essenzialmente diurne, che si muovono in gruppetti anche consistenti, talvolta in associazione col fanello comune ed altre specie affini, passando la maggior parte della giornata alla ricerca di cibo.\nAlimentazione.\nL'organetto artico \u00e8 un uccello granivoro, la cui dieta \u00e8 quasi interamente composta dai semi di betulla e ontano, oltre che da pinoli, bacche, germogli, foglioline e sporadicamente anche piccoli insetti.\nRiproduzione.\nLa stagione riproduttiva coincide con la breve estate artica, fra maggio e luglio: si tratta di uccelli monogami, i cui maschi cantano e fanno voli di parata per attrarre le femmine, che vengono poi corteggiate seguendole da presso con le penne arruffate ed ali e becco semiaperti.\nIl nido viene costruito dalla sola femmina: ubicato fra le rocce o in basso fra i rami di un cespuglio, esso ha forma di coppa e si compone di fibre vegetali intrecciate, foderate all'interno con licheni prima e lanugine in superficie. Al suo interno vengono deposte 3-7 uova, che la femmina cova da sola per due settimane (il maschio frattanto staziona di guardia nei pressi del nido ed imbecca la compagna). I nidiacei, ciechi ed implumi alla schiusa, vengono accuditi da ambedue i genitori, e sono in grado d'involarsi dopo due settimane: essi tendono tuttavia a rimanere nei pressi del nido fino a un mese e mezzo di vita, ricevendo (sebbene sempre pi\u00f9 raramente) l'imbeccata dai genitori, prima di allontanarsene definitivamente e disperdersi.\nDistribuzione e habitat.\nCome intuibile dal nome comune, l'organetto artico \u00e8 diffuso nelle Zone artiche di Eurasia (dal nord della Scandinavia al golfo dell'Anadyr') e Nord America (dall'Alaska al Labrador e Groenlandia). Si tratta di uccelli migratori, che durante i mesi freddi migrano a sud, con le popolazioni eurasiatiche che si spingono fino in Nord Europa, Gansu settentrionale, Mongolia Interna e Uiguristan settentrionale, mentre quelle americane scendono sulle coste dell'Alaska, in Canada e a sud fino al New England.\nIl suo \"habitat\" naturale \u00e8 rappresentato dalla tundra.\nSistematica.\nSe ne riconoscono due sottospecie:\nLa sistematica della specie rimane ancora poco chiara, con alcuni autori che proporrebbero di accorpare l'organetto artico e le sue sottospecie all'organetto comune coi nomi rispettivamente di \"A. flammea hornemanni\" e \"A. flammea exilipes\", in virt\u00f9 delle scarse differenze genetiche fra le popolazioni."}
{"id": "554920", "revid": "287204", "url": "https://it.wikipedia.org/wiki?curid=554920", "title": "Rafael Sobis", "text": ""}
{"id": "554923", "revid": "868829", "url": "https://it.wikipedia.org/wiki?curid=554923", "title": "Macchia a cisto", "text": "La macchia a cisto \u00e8 un'associazione floristica secondaria derivata dalla degradazione della macchia mediterranea bassa o dell'\"Oleo-ceratonion\", alta da pochi decimetri fino ad oltre un metro, spesso fitta e quasi impenetrabile.\nCondizioni pedoclimatiche.\nQuesta macchia si estende su suoli di varia matrice litologica, generalmente declivi, poveri e grossolani, dotati di scarsa potenza. Si tratta di suoli che hanno spesso subito fenomeni erosivi o impoverimento dovuto al passaggio di incendi o al sovrapascolamento e che le condizioni di fertilit\u00e0 non permettono il reinsediamento di una vegetazione composita come quella della macchia mediterranea vera e propria o dell'\"Oleo-ceratonion\".\nIl clima \u00e8 caratterizzato da una limitata piovosit\u00e0, generalmente dell'ordine di 250\u2013500\u00a0mm annui, ma spesso inferiore ai 250, con un lungo periodo di siccit\u00e0 estiva. Gli inverni sono miti, aspetto dovuto spesso alla vicinanza delle regioni costiere. Un elemento concomitante pu\u00f2 essere l'aerosol marino, in quanto questa macchia pu\u00f2 estendersi anche fino a poche decine di metri dalla costa cedendo il passo ad associazioni fitoclimatiche tipiche delle zone costiere, quali la vegetazione alofitica o quella psammofila.\nComposizione floristica.\nL'elemento costante della macchia a cisto \u00e8 la presenza, con ampie percentuali di copertura, di specie del genere \"Cistus\" e in particolare del cisto marino. In genere si tratta di formazioni pure di cisto marino (\"Cistus monspeliensis\") oppure di formazioni miste che vedono anche la presenza di altre essenze tipiche dell'\"Oleo-ceratonion\", come altri cisti (\"Cistus salvifolius\", \"Cistus incanus\", ecc.), della lavanda selvatica (\"Lavandula stoechas\"), del mirto (\"Myrtus communis\"), delle ginestre spinose (\"Genista corsica\", \"Calicotome spinosa\").\nLe specie arboree e arbustive eventualmente presenti sono un residuo della vegetazione preesistente. \u00c8 facile trovare macchie a cisto con alberi isolati di leccio (\"Quercus ilex\") o sughera (\"Quercus suber\") quali residui della foresta mediterranea termofila, dell'olivastro (\"Olea europaea\" var. sylvestris), del lentisco (\"Pistacia lentiscus\"), del carrubo (\"Ceratonia siliqua\") e altre formazioni arboree-arbustive quali residui della macchia mediterranea o dell'\"Oleo-ceratonion\". Spesso questa presenza s'intensifica nelle aree di transizione verso l'associazione preesistente, mettendo in evidenza il carattere involutivo di questa formazione floristica.\nAspetti paesaggistici.\nDa un punto di vista paesaggistico la macchia a cisto ha un interesse marginale, data la monotonia del paesaggio. Mostra una marcata differenziazione delle tonalit\u00e0 cromatiche fra il periodo invernale-primaverile e quello estivo-autunnale a causa del ciclo fenologico delle specie prevalenti.\nIn inverno e in primavera predomina il verde chiaro, dovuto al nuovo fogliame emesso dal cisto. Nei mesi di aprile e maggio la colorazione si pu\u00f2 arricchire con tonalit\u00e0 variegate bianche e, meno frequentemente, gialle o violacee a mosaico per la fioritura del cisto, del mirto, della lavanda selvatica, delle ginestre.\nNel periodo estivo, fino all'autunno inoltrato, predomina un paesaggio desolante, con una colorazione grigio-bruna dovuta alla ramificazione del cisto che in questo periodo perde gran parte delle foglie entrando in riposo vegetativo.\nAspetti ambientali.\nLa macchia a cisto \u00e8 un classico esempio di degrado ambientale e si estende, spesso su estese superfici, in zone dove l'uomo ha causato gravi danni, con il disboscamento o, pi\u00f9 frequentemente, con l'incendio o con il sovrapascolamento. La presenza massiva del cisto \u00e8 dovuta alla sua straordinaria capacit\u00e0 di colonizzazione.\nIl fogliame \u00e8 poco appetito dagli animali al pascolo, che nelle stagioni fresche preferiscono la vegetazione erbacea o i getti teneri di altre essenze arbustive (corbezzolo, olivastro, lentisco, ecc.) mentre nelle stagioni secche si alimentano per lo pi\u00f9 sulle stoppie erbacee e sul fogliame di alcuni arbusti e solo in condizioni proibitive destinano la loro attenzione sulle parti terminali del cisto. Il pascolamento con carichi eccessivi ha pertanto un'azione selettiva sulla composizione floristica delle formazioni arbustive creando le condizioni per favorire l'incremento della copertura a cisto nelle radure.\nPer quanto concerne gli incendi molte essenze arbustive mediterranee completano il ciclo di fruttificazione a fine estate o in autunno (olivastro, corbezzolo, mirto, lentisco, ecc.) pertanto queste specie sono sistematicamente danneggiate dagli incendi estivi. Al contrario, il cisto completa il suo ciclo di fruttificazione in estate e i semi resistono alle alte temperature causate dagli incendi, germinando poi a seguito delle piogge autunnali.\nQuesti fattori, in sinergia con la notevole rusticit\u00e0 dei cisti, fanno s\u00ec che queste specie invadano in pochi anni vaste aree lasciate libere dagli incendi oppure, nel tempo, s'insediano a mosaico in aree disboscate drasticamente o pascolate eccessivamente.\nMalgrado gli aspetti negativi connessi all'origine di quest'associazione floristica, la macchia a cisto \u00e8 una vegetazione da tutelare in quanto rappresenta l'estrema possibilit\u00e0 di difesa del suolo dall'erosione e dall'impoverimento che previene l'insediamento della gariga o della steppa mediterranea ultimi baluardi contro la desertificazione in ambiente mediterraneo.\nLe principali insidie nei confronti della macchia a cisto provengono dagli interessi legati alle speculazioni edilizie (in zone costiere ad alto interesse turistico) o all'attivit\u00e0 agropastorale e si manifestano con gli incendi sistematici della macchia per pi\u00f9 anni consecutivi. Quest'azione deleteria \u00e8 ora contrastata con norme che pongono vincoli all'utilizzazione economica delle aree percorse dagli incendi, ma in passato ha creato aree libere aprendo la strada alle speculazioni edilizie o all'insediamento di una vegetazione erbacea per il pascolamento.\nInteressi economici.\nLa macchia a cisto non offre alcun interesse economico diretto significativo. In passato era sfruttata per la produzione di fascine di legna da ardere, da utilizzare per l'avviamento dei focolari domestici. I cespugli di cisto si sradicano facilmente con una trazione manuale nel periodo invernale con terreno umido, perci\u00f2 in breve tempo si potevano realizzare cataste di fascine destinate all'autoconsumo o da vendere. Attualmente la pratica \u00e8 vietata da regolamenti locali emanati per la tutela del paesaggio e dell'ambiente.\nCuriosit\u00e0.\nLa macchia a cisto ospita diversi esempi comunissimi di simbiosi micorriziche che interessano diverse specie fungine (lattari, amanite, boleti). L'aspetto pi\u00f9 interessante \u00e8 la presenza del boleto del cisto, il cui nome scientifico pi\u00f9 accreditato fra i vari sinonimi \u00e8 \"Krombholziella corsica\" (Rolland) Alessio. \u00c8 un fungo invernale filogeneticamente vicino al pi\u00f9 noto Leccino che cresce esclusivamente nelle macchie a cisto. In Sardegna \u00e8 uno dei funghi pi\u00f9 noti nella tradizione popolare, particolarmente apprezzato e ricercato nella provincia di Cagliari dove \u00e8 notissimo con il nome in lingua sarda campidanese di Cardulin'e murdegu. Per questo motivo le macchie a cisto della Sardegna meridionale, in prossimit\u00e0 degli insediamenti urbani, sono spesso frequentate nei mesi di novembre e dicembre da raccoglitori o da intere famiglie alla ricerca di questo fungo."}
{"id": "554925", "revid": "33751", "url": "https://it.wikipedia.org/wiki?curid=554925", "title": "FC S\u00e3o Paulo", "text": ""}
{"id": "554931", "revid": "1652635", "url": "https://it.wikipedia.org/wiki?curid=554931", "title": "Barca solare di Cheope", "text": "La barca solare di Cheope \u00e8 una delle imbarcazioni pi\u00f9 antiche del mondo.\nStoria.\nLa Barca Solare fu scoperta dagli archeologi nel 1954 nella piana di Giza, in una fossa sul lato sud della Grande piramide. Racchiusa in una camera ermeticamente sigillata, la barca era scomposta in 1224 pezzi, il cui legno si \u00e8 conservato intatto per pi\u00f9 di 4600 anni. \nPer ricostruirla sono occorsi 13 anni. Lunga circa 43 metri, ha cinque remi per lato pi\u00f9 due a poppa, con funzione di timoni e, dal 1982 al 2021, \u00e8 stata esposta nel museo creato appositamente a fianco della piramide e progettato dall'architetto italiano Franco Minissi.\nNell'agosto del 2021 \u00e8 stata spostata al Grande museo egizio.\nPoco dopo fu scoperta un'altra barca che per\u00f2, a causa delle cattive condizioni di conservazione, \u00e8 stata lasciata all'interno della fossa navicolare originaria.\nLa barca \u00e8 lunga 45 metri per 6 metri di larghezza.\nProblemi ancora irrisolti.\nUna delle domande alle quali si \u00e8 cercato, tuttora inutilmente, di dare risposta \u00e8 quale fosse la funzione di queste imbarcazioni. Nei rilievi dell'Antico Egitto sono spesso raffigurate barche simili. In una tomba di Deir el-Bersha \u00e8 stato trovato un modello di barca che reca la riproduzione di una mummia in viaggio verso la sepoltura. \nGli egittologi propendono nel credere che anche il sovrano Cheope sia stato trasportato verso la tomba su un'imbarcazione funeraria simile (in effetti sembrerebbe che la barca sia stata usata in navigazione).\nResta comunque il problema per quale motivo sarebbe stata sepolta a cos\u00ec poca distanza da un'altra barca dello stesso tipo. E, inoltre, perch\u00e9 tagliarla in 1224 pezzi invece di seppellirla intera? Anche a questi interrogativi non si \u00e8 riusciti a dare una risposta, considerando anche che le \u201cbarche solari\u201d sono presenti fin dalle prime dinastie e si ritrovano anche nella IV; mancano, invece, completamente nella III (Huni), e nel primo sovrano della IV dinastia (Snefru).\nSimbologia religiosa.\nVolendo dare un significato religioso e simbolico alla tumulazione della barca, sorgono alcuni problemi. \nI \"Testi delle piramidi\", scritti a partire dalla fine della V dinastia, fanno riferimento a due visioni dell'oltretomba egizio. La prima, quella pi\u00f9 antica e risalente alla I dinastia, descrive una rinascita stellare del sovrano e del fatto che il suo \"ka\" sarebbe diventato un \"Luminoso\" della Duat, come una stella della costellazione di Orione. \nLa seconda espone, invece, il nuovo credo religioso, che indicava l'oltretomba ad occidente, dove ogni giorno il Sole personificato nel Dio Atum tramonta. \u00c8 evidente che i testi delle piramidi risentono della teologia di Ra e del credo che il sovrano, dopo la sua rinascita, avrebbe seguito l'orbita del Sole in processione dietro le barche sacre degli dei. \nTutti gli egittologi sono concordi nel ritenere che questo culto divent\u00f2 importante soprattutto con Chefren, quarto sovrano della IV dinastia. Viene, dunque, a cadere l'ipotesi della \"barca solare\"; infatti, se prima di Chefren le anime dei sovrani erano destinate, come dicono i \"Testi delle piramidi\", a volare nella Duat, nella regione di Orione, per rinascere luminosi come stelle, riesce difficile definire il ruolo di una \u201cbarca solare\u201d.\nAllo stato attuale delle conoscenze, legate alla casualit\u00e0 dei ritrovamenti archeologici, l'egittologia non \u00e8 in grado di dare risposte certe."}
{"id": "554933", "revid": "57342", "url": "https://it.wikipedia.org/wiki?curid=554933", "title": "Sabrina Nobile", "text": "Biografia.\nMentre frequenta l'universit\u00e0, studia teatro a Roma e a Parigi e recita in piccole compagnie. Si laurea in Lettere, indirizzo \"Spettacolo\" con una tesi sul cinema e teatro di Carmelo Bene. Fa un master in Scienze della comunicazione e lavora per un periodo all'Ente teatrale italiano nell'ufficio comunicazione e marketing e in alcune produzioni teatrali. \u00c8 stata legata sentimentalmente al regista cinematografico Saverio Costanzo, figlio del noto conduttore televisivo Maurizio Costanzo, col quale ha avuto due bambini.\nNel 2001 lavora come autrice nel programma \"Evolution\" di Italia 1 e gestisce con alcuni amici una piccola societ\u00e0 che realizza prodotti video. Dal 2003 al 2018 \u00e8 stata inviata, su Italia 1, del programma \"Le Iene\". Nel 2003 lavora con Gianni Ippoliti nel programma di Rai 2 \"Il paese delle Meraviglie\" e conduce una trasmissione nell'estate di Radio2 rete nella quale conduce la trasmissione \"Senti che Storia!\" insieme a Paolo Calabresi dal luglio 2016 al agosto 2019. Nel 2005 conduce il programma comico su LA7 \"La7ima dimensione\". Nel 2005 partecipa su LA7 alla trasmissione \"Due sul divano\". Nel 2006 conduce su Rai 2 al fianco di Max Giusti \"Matin\u00e9e\".\nNel 2007, dopo una gravidanza, conduce su Italia 1 il programma-test \"Scappati con la cassa\" ideato dal gruppo de \"Le Iene\" e torna nel programma. Nel 2009 conduce \"Nobile Mobile\" su MTV Italia, programma innovativo, in quanto \u00e8 il primo ad essere interamente realizzato con il cellulare. Dal 22 febbraio 2011 \u00e8 passata nuovamente su LA7 conducendo \"Il contratto - Gente di talento\", programma televisivo che offriva 8 posti di lavoro a tempo indeterminato, il programma per\u00f2 non riscuote successo e viene presto cancellato; la Nobile torna cos\u00ec nuovamente a lavorare a \"Le Iene\" come inviata. Al Festival di Sanremo 2015, presenta il Dopofestival insieme a Saverio Raimondo."}
{"id": "554938", "revid": "21880", "url": "https://it.wikipedia.org/wiki?curid=554938", "title": "Carduelis rostrata", "text": ""}
{"id": "554947", "revid": "21880", "url": "https://it.wikipedia.org/wiki?curid=554947", "title": "Carduelis cabaret", "text": ""}
{"id": "554951", "revid": "709565", "url": "https://it.wikipedia.org/wiki?curid=554951", "title": "Voltron", "text": "Voltron (\"Voltron: Defender of the Universe\") \u00e8 una serie televisiva d'animazione realizzata negli Stati Uniti dalla World Events Production nel 1983 montando insieme due diverse serie di anime televisivi giapponesi del tutto indipendenti tra loro: \"Golion\" e \"Kik\u014d kantai Dairugger XV\", entrambe prodotte dalla Toei Animation rispettivamente nel 1981 e nel 1982.Nel 1998 \u00e8 stato realizzato un seguito in computer grafica (\")\", mentre nel 2016 la Dreamworks ha prodotto un remake dal titolo \"\".\nTrama.\nLa trama \u00e8 incentrata sulle imprese di cinque terrestri che vengono a trovarsi in prima linea per difendere la pace interplanetaria dalle mire di conquista di una potente razza aliena belligerante. I cinque vengono chiamati a pilotare cinque grandi leoni robot che sono in grado di assemblarsi in un enorme robot chiamato \"Voltron\". Nella seconda stagione i leoni vengono sostituiti dai quindici mezzi di \"Dairugger XV\".\nGeneralit\u00e0.\nCome avvenuto in altre occasioni (\"Force Five\", \"Robotech\"), questa serie \u00e8 il risultato di un'operazione editoriale del licenziatario americano, nella fattispecie la World Events Production, che per adattare il prodotto originale giapponese al mercato interno, non esit\u00f2 a stravolgere gli anime originari rimontandoli ed intervenendo in fase di traduzione su diversi elementi della trama, cambiando nomi e situazioni, e sostituendo finanche le musiche. In particolare, la serie Voltron \u00e8 composta dai 52 episodi originari della serie \"Hyakuj\u016b\u014d Goraion\", dai 52 episodi della serie \"Kik\u014d kantai Dairugger XV\", e da altri 20 episodi di \"Golion\" realizzati dalla Toei nel 1984 appositamente per il mercato occidentale su commissione della World Events, per un totale di 124 episodi divisi in tre stagioni. Nei piani dell'editore americano la serie avrebbe dovuto ricomprendere anche un terzo anime, \"Kosoku denjin Arubegasu\" (\"Arbegas\"), ma il minore successo di pubblico ottenuto con la seconda stagione della serie, ricavata da \"Dairugger XV\", convinse gli autori a desistere e a commissionare i nuovi episodi di \"Golion\" alla Toei. In particolare viene omessa la morte del pilota del leone azzurro.\nL'edizione italiana.\nIn Italia nel 1982 vennero trasmessi inizialmente i primi 26 episodi della serie originale \"Golion\" su Canale 5, poi sostituiti nel 1986 con l'adattamento americano di \"Voltron\" in onda su Euro TV, del quale furono per\u00f2 trasmesse solo le 52 puntate corrispondenti alla serie \"Golion\". Nel 2006, per l'edizione in DVD della Stormovie, \u00e8 stata realizzata la prima sigla italiana del cartone, dal titolo omonimo, composta da Walter Rodi - Pinna.\nUna nuova sigla italiana, sempre omonima, \u00e8 stata scritta ed incisa da Santo Verduci, pubblicata nel 2012 all'interno della compilation Contactoons 2 ed utilizzata nelle repliche a partire dal 2016 sull'emittente Caf\u00e9TV24 - Universe all'interno della trasmissione Contactoons.\nTitoli degli episodi.\nEpisodi tratti dalla serie \"Golion\"\nEpisodi tratti dalla serie \"Dairugger XV\"\nEpisodi creati ex novo\nIl progetto di film dal vivo.\n\"Voltron: Defender of the Universe\" era il titolo di un progetto cinematografico dal vivo basato sulla serie televisiva d'animazione, progetto cancellato nel 2010 dopo diversi anni di preproduzione.\nNel luglio 2005 il produttore Mark Gordon rivel\u00f2 i suoi piani per la realizzazione di un adattamento dal vivo per il grande schermo basato sulla serie \"Voltron\", in collaborazione coi produttori Pharrell Williams, Mark Costa e Frank Oelman, in associazione con la Jim Young's Animus Films. Fu inoltre indicato Pharrell Williams come potenziale candidato per la composizione della colonna sonora.\nNel dicembre 2006 lo sceneggiatore Enzo Marra annunci\u00f2 di aver completato una prima bozza su incarico di Gordon, ma qualche tempo dopo fu sostituito da Justin Marks. L'interesse per il film crebbe con il successo di \"Transformers\", altro film dalle simili tematiche, e la sceneggiatura di Marks ambientata a New York in un mondo post apocalittico contribu\u00ec in larga parte a pubblicizzare il progetto.\nIn seguito ad un accordo con la Mark Gordon Company, la New Regency entr\u00f2 nel progetto come principale casa di produzione nell'agosto 2007, ma un anno dopo, il 18 agosto 2008, la Relativity Media, sotto la gestione della 20th Century Fox, compr\u00f2 i diritti cinematografici dalla Regency impegnandosi nella realizzazione di un film a costo moderato, utilizzando tecniche al risparmio quanto a grafica computerizzata ed effetti speciali, seguendo quanto fatto per il film \"300\". Max Makowski fu incaricato della regia e il film assunse il titolo di \"Voltron: Defender of the Universe\".\nSegu\u00ec un periodo di incertezza durante il quale la World Events Productions entr\u00f2 in una causa legale con la Toei Animation riguardo alla cessione e allo sfruttamento dei diritti cinematografici della serie. Nel luglio 2009 fu annunciato che il progetto aveva cambiato vertici, con Gordon, Makowski e Marks non pi\u00f9 coinvolti e sostituiti dai produttori Charles Roven, Richard Suckle e Steve Alexander, per una produzione targata Warner Bros.\nNel giugno 2010 la rivista \"Variety\" rifer\u00ec dell'abbandono del progetto dal vivo su \"Voltron\" anche da parte della Warner Bros., in favore di una nuova serie televisiva.\nVideogioco.\nNel 2011 \u00e8 stato reso disponibile per PlayStation 3 ed Xbox 360 il videogioco \"\" sviluppato dalla THQ."}
{"id": "554958", "revid": "125878765", "url": "https://it.wikipedia.org/wiki?curid=554958", "title": "Ciclo romano", "text": "Per ciclo romano (espressione coniata da Jean Bodel) o ciclo classico o materia di Roma s'intende un insieme di opere letterarie medievali, pertinenti soprattutto alla letteratura francese, riguardanti la mitologia greca e romana e le figure storiche dell'antichit\u00e0 classica. \nI personaggi che caratterizzano questi testi fanno capo ai Nove Prodi, che rappresentano le culture pagana, ebraica e cristiana. Tra di essi vi sono Alessandro Magno e Giulio Cesare. Tutti i protagonisti vengono visti come cavalieri simili a quelli delle \"chansons de geste\" , e all'interno della narrazione sono presenti i tipici tratti della societ\u00e0 cortese. Vengono quindi introdotti altri elementi, come storie d'amore e tornei militari, questi ultimi totalmente mancanti nelle fonti originali.\nTra i pi\u00f9 famosi romanzi del ciclo romano vanno menzionati:\nVi sono poi opere minori, ispirate soprattutto a episodi delle \"Metamorfosi\" di Ovidio."}
{"id": "554960", "revid": "125811224", "url": "https://it.wikipedia.org/wiki?curid=554960", "title": "Mu\u1e25ammad Na\u01e7\u012bb", "text": "Biografia.\nGiovent\u00f9.\nNa\u01e7\u012bb nacque a Khartum, nell'allora Sudan anglo-egiziano, il 20 febbraio del 1901, primogenito dei nove figli dell'egiziano Y\u016bsuf Na\u01e7\u012bb e della sudanese Zuhra A\u1e25mad \u2018Othm\u0101n.\nLa sua era una famiglia di militari: infatti il padre era un ufficiale dell'esercito egiziano di stanza in Sudan, ma non voleva che i suoi figli ne seguissero le orme, ritenendo le forze armate di quel tempo poco pi\u00f9 che un manipolo ausiliario agli ordini degli inglesi.\nDi conseguenza Na\u01e7\u012bb studi\u00f2 inizialmente per diventare un interprete, in seguito si laure\u00f2 in legge a Khartum. Durante gli studi crebbe in lui l'insofferenza all'occupazione coloniale di Egitto e Sudan da parte dei britannici e svilupp\u00f2 ammirazione per Napoleone, Mustafa Kemal Atat\u00fcrk e Sa\u02bfd Zaghl\u016bl.\nCarriera militare.\nDopo la morte del padre entr\u00f2 all'Accademia militare del Cairo, si diplom\u00f2 come ufficiale nel 1918 e fu assegnato al regio esercito. Ebbe diverse destinazioni e occup\u00f2 varie posizioni amministrative durante la seconda guerra mondiale.\nColonnello, si distinse durante la guerra arabo-israeliana del 1948, nella quale venne ferito, guadagnando le attenzioni dell'associazione dei \"Liberi Ufficiali\", un gruppo militare nazionalista nato segretamente in seno all'esercito a cui Na\u01e7\u012bb ader\u00ec e che guid\u00f2 assieme al giovane colonnello Gam\u0101l \u02bfAbd al-N\u0101\u1e63er.\nColpo di Stato.\nPromosso generale, Na\u01e7\u012bb, in seguito alla rivoluzione egiziana del 23 luglio 1952, da lui condotta insieme al colonnello N\u0101\u1e63er, fu nominato dapprima comandante in capo delle forze armate e presidente del Consiglio del Comando della Rivoluzione (CCR). Il colpo di Stato costrinse re F\u0101r\u016bq ad abdicare il 26 luglio in favore del figlio di pochi mesi Fu'\u0101d. Fu lui a scortare l'ex sovrano al panfilo che lo avrebbe condotto in esilio in Europa. Divenne quindi a settembre capo del governo egiziano.\nNagib ricopr\u00ec anche la carica di ministro della guerra.\nNel giugno del 1953, con il re infante all'estero, la monarchia venne abrogata formalmente e, di conseguenza, venne proclamata la repubblica.\nPresidente della repubblica.\nNa\u01e7\u012bb divenne presidente della neonata repubblica.\nNa\u01e7\u012bb, favorevole a un rapido ritorno al parlamentarismo, disapprovava le sentenze sommarie emanate nei confronti di vari politici del vecchio regime da parte del tribunale rivoluzionario. Fautore di una linea politica pi\u00f9 conservatrice e moderata rispetto a quella dei Liberi Ufficiali, nel febbraio 1954 si dimise, ma le richieste da parte di gruppi civili e militari lo spinsero a rientrare in carica.\nBen presto emersero i contrasti con il ministro dell'Interno Gam\u0101l \u02bfAbd al-N\u0101\u1e63er, il quale consolid\u00f2 la propria posizione e nell'aprile 1954 ottenne la carica di primo ministro, lasciata da Na\u01e7\u012bb.\nRelegato sempre pi\u00f9 a ricoprire un ruolo comprimario, nel novembre 1954 Na\u01e7\u012bb venne destituito da presidente dal vecchio compagno d'armi N\u0101\u1e63er, che assunse entrambe le cariche. Ci\u00f2 segn\u00f2 la fine della sua esperienza politica.\nDestituzione.\nDa allora fu posto agli arresti domiciliari in una villa nella campagna cairota.\nSoltanto nel 1972, trascorsi due anni dalla morte di N\u0101\u1e63er, Na\u01e7\u012bb fu rilasciato e riabilitato dal nuovo presidente Anwar al-Sad\u0101t, come parte della sua opera di smantellamento del sistema politico instaurato dal predecessore.\nAlla sua morte, avvenuta il 28 agosto del 1984 all'et\u00e0 di 83 anni, ricevette funerali militari, ai quali partecip\u00f2 lo stesso presidente in carica, \u1e24osn\u012b Mub\u0101rak. Nello stesso anno furono pubblicate le sue memorie dal titolo \"Ero presidente dell'Egitto\".\n\u00c8 stata ribattezzata in suo onore una stazione della metropolitana del Cairo."}
{"id": "554963", "revid": "324090", "url": "https://it.wikipedia.org/wiki?curid=554963", "title": "Pescheria di Catania", "text": "La Pescheria (\"Piscar\u00eca\" in lingua siciliana) \u00e8 l'antico mercato del pesce della citt\u00e0 di Catania ed \u00e8 inserito nel percorso turistico per il contenuto di folclore che si respira passando fra i banchi dei pescivendoli.\nSolo provando questa esperienza ci si pu\u00f2 rendere conto di quanto pittoresco possa essere questo mercato che pu\u00f2 trovare confronto solo nel gemello mercato della Vucciria di Palermo: il mercato \u00e8 sempre affollato ed il vocio incessante (la \"vuciata\") dei venditori crea un sottofondo da \"suq\" arabo e si respira la tipica atmosfera di una \"medina\".\nI banchi si trovano dall'inizio dell'Ottocento nel tunnel scavato nel Cinquecento sotto il Palazzo del Seminario dei Chierici e le mura di Carlo V, di fronte agli Archi della Marina, un tempo immersi nelle acque del sottostante porticciolo di pescatori oggi riempito e trasformato in verde pubblico, in piazza Alonzo di Benedetto ed in piazza Pardo, tra i quartieri \"Duomo di Catania o Terme Achilliane - Piano di San Filippo\" e \"Murorotto o Pozzo di Gammazita - Terme dell'Indirizzo\", con preponderanza nel primo tra i due."}
{"id": "554964", "revid": "1718925", "url": "https://it.wikipedia.org/wiki?curid=554964", "title": "Radio Data System", "text": "Il Radio Data System, o RDS, \u00e8 lo standard dell'Unione europea di radiodiffusione per inviare piccole quantit\u00e0 di informazioni digitali usando la tradizionale trasmissione radio FM. Fu introdotto in tutto il mondo nel 1992.\nIl sistema RDS permette di inviare diversi tipi di informazioni tra cui l'identificativo della stazione radio. Con il sistema RDS si inviano dati a 1187,5 bit al secondo.\nStoria.\nL'Institut f\u00fcr Rundfunktechnik (IRT) nell'ambito dell'organizzazione Unione europea di radiodiffusione svilupp\u00f2 il sistema Radio Data Systems (RDS), in lingua tedesca \"Radiodatensystem\". Fu basato sul sistema gi\u00e0 in uso in Germania Autofahrer-Rundfunk-Informationssystem (ARI) sempre dell'Institut f\u00fcr Rundfunktechnik e del costruttore Blaupunkt. Il sistema ARI usa una sottoportante a 57 kHz per le informazioni in FM.\nLa prima trasmissione avvenne nel 1983 in gamma VHF dalla Bayerischen Rundfunk. Il direttore tecnico Frank M\u00fcller-R\u00f6mer, ne decise lo sviluppo. La sperimentazione del RDS inizi\u00f2 nel 1984, e introdotto ufficialmente il 1\u00ba aprile 1988.\nIl Radiodatensystem \u00e8 normato dalla DIN EN 62106. L'ultima versione \u00e8 la EN 62106:2010-07 (dt. Version). Dal 1993 il RDS-Forum (Genf) gestisce gli standard EBU.\nLa prima autoradio con RDS fu su una Volvo 760 come opzionale tipo SR-701.\nIl 9 giugno 2015 durante l'annuale ritrovo a Glion viene presentato lo standard RDS2. Lo standard verr\u00e0 elaborato con i colleghi statunitensi del NRSC RBDS Subcommittee e utilizzato a livello mondiale. Lo standard RDS2 viene nel 2017 normato come IEC 62106 Edizione 4.\nCon il termine \"RDS\" viene designato il protocollo nato nel 1984 e fino al 2016 attivo. \n\"RDS\" e \"RDS2\" presentano bit rate di 1.187,5\u00a0Bit al secondo e 4.750\u00a0Bit al secondo rispettivamente.\nNuova struttura IEC 62106 Edizione 4 2017.\nRADIO DATA SYSTEM (RDS)\u2013VHF/FM SOUND BROADCASTING IN THE FREQUENCY RANGE FROM 64,0 MHz TO 108,0 MHz\nNote su\nVersioni fino a 7.x appartengono ai vecchi sistemi come 1 Tr\u00e4ger RDS. (57kHz - Stream 0))\nContenuti.\nLe seguenti informazioni sono normalmente inviate tramite il sistema RDS\nTabella dei codici PTY.\nLa tabella seguente elenca i tipi di programma usati dal PTY ed i loro rispettivi codici:\nSupporto all'RDS.\nLa maggior parte delle autoradio supportano AF, EON, REG, PS e TA/TP, ed i modelli pi\u00f9 costosi anche TMC ed RT.\nI sistemi hi-fi casalinghi, invece, solitamente supportano solo PS, RT e PTY."}
{"id": "554965", "revid": "767487", "url": "https://it.wikipedia.org/wiki?curid=554965", "title": "Mike Dillard", "text": "Membro fondatore dei Melvins, band con la quale ha militato negli anni 1983-1984. Nel 1984 lascia i Melvins e viene sostituito da Dale Crover. Nel 1986 fa parte per un breve periodo di tempo della prima band di Kurt Cobain, i Fecal Matter, prima che la band si sciolga definitivamente."}
{"id": "554972", "revid": "30610", "url": "https://it.wikipedia.org/wiki?curid=554972", "title": "Christina di Markyate", "text": "Era una monaca benedettina che fond\u00f2 una congregazione religiosa femminile. Fu priora della comunit\u00e0 di Markyate (nell'Hertfordshire) sotto il patronato dei canonici della Cattedrale di San Paolo (Londra). Il nome di Christina di Markyate \u00e8 iscritta nel salterio di St. Albans.\nLa sua vita religiosa inizi\u00f2 quando scapp\u00f2 dal marito per andare a vivere come eremita. Visse nella sua piccola cella nascosta per quattro anni, digiunando, meditando e avendo anche delle visioni mistiche di Ges\u00f9. Dopo quattro anni il marito le concesse la libert\u00e0 e Christina pot\u00e9 diventare una monaca vera e propria. Nel Medioevo un autore ignoto ha scritto la sua biografia."}
{"id": "554973", "revid": "125704498", "url": "https://it.wikipedia.org/wiki?curid=554973", "title": "M.A.S.K.", "text": "M.A.S.K. (acronimo di \"Mobile Armored Strike Kommand\") \u00e8 un cartone animato trasmesso negli Stati Uniti dal 1985 al 1986. I protagonisti sono una squadra di agenti segreti che lottano contro il crimine, dotati di veicoli capaci di trasformarsi e altri strumenti fantascientifici.\nComprende un totale di 75 episodi da circa 25 minuti e comprende due stagioni televisive: la numero 1 costituita da 65 episodi e la numero 2, conosciuta col nome di \"Mask the racing series\", di 10 episodi. La serie \u00e8 stata successivamente anche adattata come fumetto e videogiochi, ed ha anche un aspetto educativo, infatti gli episodi hanno spesso un'ambientazione internazionale nelle varie storie, fornendo piccole informazioni su storia e geografia. Inoltre al termine di ogni puntata vi \u00e8 un breve segmento in cui i personaggi della serie mandano messaggi positivi sull'etica e sui rapporti interpersonali. In Italia fece la sua comparsa nella tarda primavera del 1986 all'interno del programma Sugar su Odeon.\nStoria.\nLa serie televisiva fu prodotta dalla DIC Enterprises, ed era ispirata alla omonima serie giocattolo, nata nel 1985 come prodotto della ditta statunitense Kenner Products per fare concorrenza alla Hasbro. Quest'ultima aveva creato due serie giocattolo che avevano sfondato ovunque, G.I. Joe e Transformers. La Kenner cre\u00f2 allora la serie Mask che cercava di riassumere le potenzialit\u00e0 di entrambe le serie della ditta concorrente, presentando infatti team di agenti specialisti in vari campi che manovravano veicoli multifunzione; i cui diritti del merchandising della serie furono acquistati dalla Hasbro stessa.\nNel 2008, come facente parte della wave 11 della linea G.I.Joe 25th Anniversary, la Hasbro fa uscire Matt Trakker, leader di MASK. Questo nuovo Matt Trakker si ripresenta aggiornato e rivisionato come G.I.Joe, ma fedele nei colori e nell'aspetto all'originale. Il pettorale \u00e8 nuovo e la maschera ridisegnata. \u00c8 inoltre dotato di uno zaino con elica di colore verde e nero che ricorda il veicolo \"Condor\". Nella bio del personaggio si cita il suo passato in MASK contro i malvagi VENOM e ci\u00f2 conferma che non \u00e8 una citazione, ma \u00e8 proprio lo stesso personaggio e fa intuire che i G.I.Joe e i Mask facciano parte dello stesso universo.\nNel 2016 la casa editrice IDW Publishing, gi\u00e0 detentrice dei diritti fumettistici di G.I. Joe, Transformers, Action Man e ROM, concepisce il crossover \"REVOLUTION\" tra le diverse serie e vi aggiunge anche MASK, che come le altre propriet\u00e0 viene svecchiata di alcune caratteristiche pur conservandone l'essenza; in questa nuova \"continuity\", Miles Mayhem \u00e8 un ex compagno di squadra del generale Joe Colton (l'originale G.I. Joe) nella sua \"Adventure Team\", ed \u00e8 lui il fondatore del programma MASK, creato a partire da tecnologia presa ai Transformers durante una precedente invasione della Terra; gi\u00e0 alla fine di \"Revolution\" le strade di Mayhem e Trakker (qui pupillo afromericano di Miles) si divideranno per proseguirne le vicende a parte nella successiva collana \"Revolutioners\" (che vede alcuni personaggi delle diverse collane collaborare). In coincidenza con ci\u00f2, la Hasbro-Kenner e la Paramount Pictures (la casa cinematografica che produce i film su Transformers e G.I. Joe) cominciano a discutere possibili adattamenti \"live action\" di MASK, per integrare la serie con le altre due in un universo condiviso, sulla scia del lavoro svolto da Paramount e Marvel Studios sulla serie cinematografica Avengers e da Warner Bros. e DC Comics sulla serie cinematografica Justice League.\nTrama.\nIl Mobile Armored Strike Kommand (M.A.S.K.), la cui base operativa si trova sotto una montagna ed il cui ingresso \u00e8 dietro un finto distributore di benzina chiamato Boulder Hill, \u00e8 un team di spie ed agenti segreti istituito dal miliardario Matt Trakker durante le sue investigazioni sulle cause della morte del proprio fratello Andy. La squadra \u00e8 impegnata nella lotta contro le forze malvagie riunite nella gang chiamata VENOM (Vicious Evil Network Of Mayhem).\nMiles Mayhem, insieme ai fratelli Trakker, inizialmente avrebbe dovuto gestire anche lui la futura organizzazione MASK: lo scopo di quest'ultima doveva essere la salvaguardia delle persone da atti terroristici da parte di organizzazioni criminali. Mayhem non condivideva appieno questa scelta, bens\u00ec voleva usare i veicoli della squadra MASK per i suoi scopi criminosi. Una notte Mayhem rub\u00f2 met\u00e0 dei progetti dei veicoli messi a punto da Andy Trakker e diede fuoco al primo quartier generale dei MASK: le fiamme avvolsero anche Andy, che si trovava all'interno della base. Pochi giorni dopo Mayhem fond\u00f2 l'organizzazione conosciuta con il nome di VENOM.\nOgni agente MASK dispone di una \"maschera\", ovvero un particolare casco in grado d'interagire con il proprio veicolo trasformandolo in una macchina da battaglia (ad esempio la moto \"Condor\" \u00e8 in grado di mutare in un elicottero), nonch\u00e9 di fornire un particolare potere a chi la utilizza (ad esempio il casco \"Raggio Innalzante\" permette di sollevare e spostare oggetti); alcuni personaggi dispongono di pi\u00f9 caschi. Anche gli scagnozzi dell'organizzazione VENOM dispongono della stessa tecnologia degli agenti MASK: veicoli e velivoli che si trasformano in mezzi da combattimento e caschi in grado di aumentare le prestazioni fisiche di chi li indossa.\nLa prima stagione televisiva riprende le caratteristiche dei personaggi e dei veicoli prodotti nel 1985 e nel 1986, mentre la seconda stagione riprende, principalmente, le caratteristiche della serie giocattolo del 1987. Tra le 2 stagioni vi sono delle sostanziali differenze. La prima ha un tipo di trama dove la squadra MASK \u00e8 impegnata nell'affrontare i loschi piani di VENOM. La seconda, invece, tratta di gare automobilistiche sia di Formula 1 che di rally che vedono impegnati sia gli agenti MASK che gli uomini di VENOM all'interno di esse. La seconda serie \u00e8 stata studiata per un pubblico pi\u00f9 giovane rispetto alla prima.\nPersonaggi e doppiatori.\nMask presenta una serie di personaggi definiti da caratterizzazioni fortemente legate alla nazionalit\u00e0 del personaggio (per esempio Mayhem, il capo dei malvagi, parla con un accento inglese, Sato, il giapponese, intercala i suoi discorsi con proverbi orientali da \"biscotti della fortuna\"...).\nAgenti MASK:\nBanda VENOM:\nAltri personaggi:\nEpisodi.\nTitoli originali:\nSigla.\nLa sigla del cartone animato \u00e8 rimasta anche in Italia quella originale statunitense. Nel 2006, per l'edizione in DVD della serie, \u00e8 stata realizzata la prima sigla italiana omonima (testo di Mauro Agnoli, musica di Augusto Martelli, cori di Lalla Francia, Moreno Ferrara e Diego Borotti).\nVideogiochi.\nLa Gremlin Graphics pubblic\u00f2 nel 1987-1988 tre videogiochi per home computer tratti da \"M.A.S.K.\":\nFilm.\nNel mese di aprile del 2018, \"Paramount Pictures\" e \"Hasbro\" hanno annunciato che il regista Gary Gray si occuper\u00e0 dell'adattamento cinematografico della serie."}
{"id": "554975", "revid": "1776051", "url": "https://it.wikipedia.org/wiki?curid=554975", "title": "Corsier", "text": "Corsier (toponimo francese) \u00e8 un comune svizzero di 2\u00a0071 abitanti del Canton Ginevra.\nGeografia fisica.\nCorsier \u00e8 affacciato sul Lago di Ginevra.\nStoria.\nIl comune di Corsier \u00e8 stato istituito nel 1816; dal suo territorio nel 1858 fu scorporata la localit\u00e0 di Ani\u00e8res, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "554978", "revid": "834", "url": "https://it.wikipedia.org/wiki?curid=554978", "title": "P.C.I.", "text": ""}
{"id": "554979", "revid": "599013", "url": "https://it.wikipedia.org/wiki?curid=554979", "title": "Rds", "text": ""}
{"id": "554982", "revid": "729019", "url": "https://it.wikipedia.org/wiki?curid=554982", "title": "Battaglia di Tape (88)", "text": "La battaglia di Tape dell'88 fu la prima delle due battaglie che portano lo stesso nome e fa parte delle campagne daciche di Traiano (101-105). Essa segu\u00ec la disfatta subita nell'86, in localit\u00e0 imprecisata ma forse non lontano dalla stessa Tape, dal prefetto del pretorio Cornelio Fusco.\nContesto storico.\nL'impero dei Flavi era cominciato quindici anni prima con Vespasiano. A questi era succeduto il figlio maggiore, Tito, morto prematuramente nell'81, e poi il fratello minore, Domiziano. Quest'ultimo adott\u00f2 una politica estera estremamente aggressiva soprattutto in Occidente, cominciando tutta una serie di guerre lungo i confini imperiali, evidentemente per renderne pi\u00f9 sicure le sue frontiere, ma anche alla ricerca di glorie militari.\nCasus belli.\nIl \"casus belli\" fu un'invasione in forze da parte dei Daci dell'area carpatica, nella vicina provincia romana della Mesia, il cui governatore fu ucciso (nell'85). Il loro re Duras, forse istigato dallo stesso Decebalo-Diurpaneo che poco pi\u00f9 tardi gli succedette, aveva deciso di invadere i territori romani, stanco probabilmente delle continue pressioni da parte dei Romani sui \"vicini\" popoli transdanubiani, e delle pretese di sovranit\u00e0 ed intervenendo spesso nella loro politica interna.\nDomiziano, gi\u00e0 ben disposto alle guerre esterne, non ebbe alcuna esitazione quando i Daci, con la loro irruzione in territorio romano gliene fornirono l'occasione. La risposta del nuovo imperatore non si fece attendere a lungo. L'imperatore romano, pur avendo ristabilito l'ordine nella provincia di Mesia, decise di vendicare l'onore romano ed invi\u00f2 in Dacia a capo delle armate romane, il prefetto del Pretorio, Cornelio Fusco. L'avanzata romana fu, per\u00f2, arrestata nel cuore del regno di Decebalo, dove sub\u00ec una disastrosa sconfitta, dove lo stesso Prefetto perse la vita.\nLa sconfitta fu talmente grave da essere addirittura paragonata a quella subita da Publio Quintilio Varo ottant'anni prima in Germania nella battaglia nella selva di Teutoburgo. Come se non bastasse, l'esercito romano dovette patire ulteriori perdite durante la disastrosa ritirata.\nI Daci si accontentarono di una vittoria insperata, pur tuttavia non poterono esultare a lungo. I preparativi romani furono molto intensi per l'anno seguente (87) in vista della nuova campagna, che ora non ammetteva errori da parte dell'imperatore romano, Domiziano.\nForze in campo.\nDomiziano riusc\u00ec a schierare, lungo il fronte del basso corso del Danubio, un esercito composto da numerose legioni danubiane, oltre ad unit\u00e0 ausiliarie e \"vexillationes legionarie\" come segue:\nIl numero totale di forze in campo da parte dell'impero romano potrebbe essersi aggirato attorno ai 100.000 armati, di cui 60.000 legionari e 40.000 ausiliari. Di questi solo una parte (la met\u00e0 circa) ne costitu\u00ec l'esercito d'invasione.\nIn base ai dati forniti da Strabone, Decebalo potrebbe essere stato in grado di mettere insieme un esercito di circa 200.000 armati.\nLa battaglia.\nDomiziano scaten\u00f2 cos\u00ec due anni dopo una nuova offensiva in Dacia. A comandarla era stavolta il governatore della Mesia superiore, Tettio Giuliano, che sconfisse Decebalo a Tape. Il nuovo comandante delle armate imperiali, varcato il Danubio, probabilmente di fronte alla fortezza legionaria di Viminacium, riusc\u00ec nell'autunno seguente a raggiungere la piana di Caransebe\u0219, di fronte alle \"Porte di Ferro\", forse dopo una marcia avvolgente di avvicinamento condotta su pi\u00f9 colonne, e non senza grandi difficolt\u00e0 per i continui attacchi dei Daci.\nIn una localit\u00e0 chiamata Tapae, dove Traiano avrebbe poi ottenuto un mediocre successo durante la sua prima campagna del 101, vi fu una grande battaglia, seguita da una strage di Daci. Un certo Vezina, che per il suo prestigio era secondo solo a Decebalo, mor\u00ec combattendo. Giuliano, tuttavia, non marci\u00f2 sulla capitale nemica di Sarmizegetusa Regia. Ne fu ostacolato, si disse, da uno stratagemma di Decebalo che, secondo Dione, avrebbe tagliato dei tronchi d'albero vestendoli da soldati con tanto di armamento; dopo averli disseminati copiosamente in difesa della capitale dacica, riusc\u00ec ad indurre i Romani a rinunciare dal continuare l'avanzata in territorio nemico.\n\u00c8 lecito pensare che vi fossero altri motivi per cui Tettio Giuliano desistette dall'avanzare ulteriormente. La ragione principale potrebbe essere stata la difficolt\u00e0 di attraversare le \"Porte di Ferro\" in una stagione prossima all'inverno, tanto da supporre un soggiorno dell'esercito romano in territorio dacico fino alla primavera seguente, in preparazione di una marcia l'anno successivo su Sarmizegetusa.\nConseguenze: la pace con Decebalo.\n\u00c8 certo che la vittoria romana aveva ridotto Decebalo sulla difensiva, ma venne salvato da una serie di eventi a lui favorevoli:\nQuesti eventi provocarono inevitabilmente il ritiro delle armate romane dalla Dacia e la stipulazione di un trattato di pace. Da entrambi i lati prevalsero gli atteggiamenti concilianti e diplomatici e l'onore fu salvo per entrambi. Decebalo divenne \"re cliente\", pur se solo nominalmente, guadagnandosi la riconoscenza e l'aiuto romano con l'invio di esperti carpentieri, ingegneri ed un sussidio annuale. Il fratello Degis, fu inviato a Roma a ricevere dalle mani dello stesso Domiziano la corona da regalare al re dei Daci in segno di alleanza e sottomissione.\nC'\u00e8 chi sostiene che questa pace poco onorevole per i romani potrebbe essere stata una delle ragioni che port\u00f2 all'assassinio di Domiziano nel 96. La pace tra le parti fu concordata nell'89 e fu solo apparentemente favorevole ai Romani. In effetti a Decebalo fu consentito di riarmarsi liberamente, di costruire nuove roccaforti in Dacia e di accrescere la potenza del suo popolo nel quindicennio successivo, prima della definitiva conquista della Dacia avvenuta sotto Traiano nel 101-106."}
{"id": "554983", "revid": "446353", "url": "https://it.wikipedia.org/wiki?curid=554983", "title": "Disastro aereo di Linate", "text": "Il disastro aereo di Linate fu un incidente aereo avvenuto l'8 ottobre 2001 alle ore 08:10 locali all'aeroporto di Milano-Linate, con un bilancio finale di 118 vittime. \u00c8 stato il disastro aereo con il pi\u00f9 alto numero di vittime mai accaduto in Italia, mentre limitatamente alle collisioni in fase di decollo \u00e8 superato a livello mondiale solo dal disastro di Tenerife del 1977.\nL'incidente coinvolse un Cessna Citation CJ2 privato, immatricolato come D-IEVX, entrato erroneamente nella pista di decollo principale dell'aeroporto milanese e investito da un McDonnell Douglas MD-87 della compagnia aerea Scandinavian Airlines, registrato SE-DMA, che stava decollando come regolarmente previsto. L'impatto uccise gli occupanti del Cessna e danneggi\u00f2 l'MD-87 al punto da impedirgli di completare il decollo e farlo schiantare contro un edificio adibito allo smistamento dei bagagli, situato sul prolungamento della pista. L'impatto e l'incendio successivamente sprigionatosi (anche a causa del ritardo dei soccorsi, entrati in azione dopo diversi minuti, complice la fitta nebbia che aleggiava nello scalo milanese) non lasciarono scampo agli occupanti di entrambi gli aeromobili, n\u00e9 a quattro addetti allo smistamento bagagli al lavoro nel reparto. Un quinto addetto ai bagagli, Pasquale Padovano, seppur gravemente ustionato su gran parte del corpo, si salv\u00f2, risultando l'unico sopravvissuto al disastro.\nIl disastro si verific\u00f2 a meno di un mese di distanza dagli attentati dell'11 settembre 2001 di New York, e per giunta nello stesso giorno in cui era cominciata la guerra in Afghanistan, motivo per cui molti in un primo momento ipotizzarono che si trattasse di un nuovo attentato terroristico. Le indagini successive rivelarono invece che si era trattato di un incidente, causato da deficienze strutturali dell'aeroporto di Linate (segnaletica vecchia e non a norma, radar di terra non operativo e sensori di rilevamento di incursione di pista disattivati) e da una serie di errori umani da parte dei piloti del Cessna e dei controllori del traffico aereo. Considerando anche il fatto che, appena 24 ore prima della tragedia, si era sfiorato un incidente con le stesse circostanze, e che gi\u00e0 in media una volta a settimana a Linate un aereo invadeva la pista principale per cause identiche a quelle sopracitate, l'intero aeroporto di Linate fu fatto successivamente oggetto di una vasta opera di ristrutturazione e adeguamento\nCon l'art. 7-bis del d.lgs. 121/2021, l'8 ottobre \u00e8 stato decretato giornata nazionale \"Per non dimenticare\".\nDinamica dell'incidente.\nLa mattina dell'8 ottobre 2001 l'area dell'aeroporto di Milano-Linate era avvolta da una fitta nebbia e la visibilit\u00e0 sulla pista di decollo principale era ridotta a meno di 200 metri.\nLe avverse condizioni meteorologiche stavano causando pesanti ritardi ai vari voli in arrivo e in partenza; tra tutti, al volo SK686 della SAS diretto a Copenaghen, operato con il velivolo MD-87 marcato SE-DMA, originariamente previsto in partenza alle ore 07:35, era stato assegnato un CTOT (orario calcolato di decollo) alle 08:16. Il Cessna Citation D-IEVX, volo privato che sarebbe dovuto partire per Parigi alle 07:45, con a bordo l'imprenditore Luca Fossati, proprietario e presidente dell'industria alimentare Star, aveva invece ricevuto come CTOT le 08:19.\nAlle 07:54 il volo SK686 ricevette dal controllore dei movimenti al suolo (Ground - GND - frequenza 121,8 MHz) l'autorizzazione al rullaggio dal piazzale nord fino al punto d'attesa CAT 3, passando per il raccordo R4 (vedasi Figura 3, istante 1 blu).\nAlle 07:59 il controllore GND diede istruzioni al volo SK686 di mettersi in comunicazione con il controllore arrivi/partenze (Tower - TWR - frequenza 118,1\u00a0MHz) al momento del transito accanto alla stazione dei vigili del fuoco aeroportuali.\nAlle 08:01 l'MD-87 scandinavo pass\u00f2 accanto alla stazione dei pompieri, quindi il pilota selezion\u00f2 la nuova frequenza sull'apparato radio e contatt\u00f2 il controllore TWR. Quattro minuti dopo, il Cessna D-IEVX, parcheggiato al piazzale ovest, ricevette dal controllore GND l'autorizzazione a rullare verso nord, imboccando il raccordo R5, dovendo aggiornarsi con la torre, non appena avesse raggiunto il punto d'attesa posto prima del prolungamento della testata 36R della pista principale.\nSi nota che il pilota non fece una ripetizione del tutto corretta: egli infatti replic\u00f2 al controllore che avrebbe richiamato prima di raggiungere \"la pista principale\" anzich\u00e9 \"il prolungamento della pista principale\". Tuttavia, l'addetto della torre non notific\u00f2 la ripetizione non perfetta.\nRipetuta l'istruzione, il pilota del Cessna commise un errore fatale: quando ebbe raggiunto il bivio tra i raccordi R5 ed R6, probabilmente tratto in inganno dalla nebbia e dalla segnaletica inadeguata (i nomi dei raccordi, tracciati sul terreno, erano infatti logori, sbiaditi e scritti con un carattere non pi\u00f9 a norma, tanto che persino in condizioni di visibilit\u00e0 ottimale poteva risultare non immediato distinguere il 5 dal 6), anzich\u00e9 procedere correttamente a sinistra in direzione nord imboccando il raccordo R5, gir\u00f2 a destra e imbocc\u00f2 il raccordo R6 (Figura 4).\nUna volta superato il bivio, nessuna indicazione segnalava su quale raccordo ci si stesse muovendo: il pilota del piccolo velivolo privato non ebbe quindi modo di accorgersi dell'errore commesso.\nCirca trenta secondi dopo, un altro aeromobile (un Learjet 60 con matricola LX-PRA, velivolo privato di propriet\u00e0 della casa di moda Prada) venne autorizzato al rullaggio dal piazzale ovest seguendo lo stesso tragitto del Cessna, ma la comunicazione con la torre avvenne in italiano, pratica consentita ma sconsigliata dalla normativa internazionale; i piloti del D-IEVX, di nazionalit\u00e0 tedesca, non poterono quindi comprenderla.\nAlle 08:08 il pilota del Citation, rullando sul raccordo R6, raggiunse un punto d'attesa denominato S4 (Figure 6 e 7); tale riferimento non era riportato su alcuna mappa dell'aeroporto e n\u00e9 i piloti n\u00e9 i controllori del traffico aereo erano al corrente della sua esistenza. Il Cessna contatt\u00f2 allora la torre per segnalare tale posizione al controllore GND:\nIl controllore GND, perplesso, rispose di mantenere la posizione, e il Cessna si arrest\u00f2 in attesa di istruzioni.\nIl controllore GND, come gi\u00e0 accennato, non era a conoscenza dell'esistenza di quel punto d'attesa. Si persuase quindi che S4 fosse un errore del pilota e che il Citation dovesse necessariamente trovarsi sul raccordo R5 (Figura 3, istante 2 verde); gli diede pertanto indicazione di proseguire il rullaggio, convinto che il Cessna stesse correttamente puntando verso il piazzale nord. In tal modo tuttavia, il D-IEVX prosegu\u00ec sul raccordo R6, apprestandosi a entrare contromano nella pista principale.\nContemporaneamente, il controllore TWR autorizz\u00f2 al decollo dalla pista 36R il volo SAS SK686 (Figura 3, istante 2 blu).\nL'MD-87 pertanto si alline\u00f2 e cominci\u00f2 la sua corsa di decollo, proprio mentre il Cessna entrava in pista in direzione opposta, all'altezza del raccordo R6.\nAlle 08:10.18 l'MD-87, con il muso gi\u00e0 alzato e in procinto di staccarsi dal suolo, si vide apparire davanti il Citation, in un momento in cui era ormai impossibile evitare l'impatto in qualsiasi modo, e lo colp\u00ec ad una velocit\u00e0 di 146 nodi (270,5 km/h), spezzandolo in tre tronconi e uccidendone i 4 occupanti (Figura 8).\nNell'urto, l'aereo di linea perse il motore destro e la gamba destra del carrello principale. Il pilota port\u00f2 le manette al massimo, tentando di alzarsi comunque in volo, riuscendoci solo per pochi secondi e fino una quota massima di 35 piedi (12 metri).\nLa perdita del motore destro e il calo di potenza di quello sinistro (causata dall'ingestione di una grande quantit\u00e0 di detriti del Cessna) resero infatti impossibile salire ulteriormente: l'MD-87 ridiscese verso il terreno, poggiando sulla gamba sinistra del carrello e sull'estremit\u00e0 alare destra. Il pilota port\u00f2 dunque le manette al minimo e poi attiv\u00f2 gli inversori di spinta e i freni e prov\u00f2 a governare aerodinamicamente la direzione del velivolo; tale sequenza di manovre, eseguita dal comandante svedese Joakim Gustafsson, \u00e8 stata in seguito giudicata talmente appropriata da essere inserita nei manuali tecnici della compagnia aerea.\nTuttavia il sistema idraulico era danneggiato e le superfici di controllo rispondevano male, quindi l'aereo risultava essere ormai del tutto ingovernabile. Terminata la pista, l'MD-87 continu\u00f2 la sua corsa strisciando sulla via di fuga in erba, curvando leggermente a destra a causa dell'attrito dell'ala a terra, fino a schiantarsi contro il fabbricato del deposito dei bagagli (Figura 3, istante 4 blu), posto sul prolungamento della pista, a una velocit\u00e0 di 139 nodi (257,60\u00a0km/h).\nL'impatto con l'edificio caus\u00f2 la morte di tutti i 110 occupanti dell'aereo; il successivo incendio sprigionatosi uccise anche 4 dei 5 operatori al lavoro nel deposito dei bagagli e ne fer\u00ec altri 4.\nLe cause.\nAll'atto della ricostruzione e dell'analisi degli incidenti aerei viene individuata una cosiddetta \"catena degli eventi\", cio\u00e8 l'insieme degli episodi che sono stati singolarmente determinanti (o comunque rilevanti) per il verificarsi del fatto. Analizzare la catena degli eventi permette di individuarne e comprenderne le singole concause e aiuta a prevenire il ripetersi dei medesimi errori, modificando la normativa o sensibilizzandone la puntuale applicazione.\nL'incidente di Linate \u00e8 stato esaminato dalla Agenzia Nazionale per la Sicurezza del Volo (ANSV), il cui rapporto finale \u00e8 stato pubblicato il 20 gennaio 2004. Il rapporto indica come \"causa effettiva\" dell'incidente l'immissione del Cessna sulla pista in uso, tuttavia sottolinea chiaramente che la colpa non pu\u00f2 imputarsi in modo inequivocabile ai piloti del Cessna, in quanto indotti all'errore anche da oggettive e gravi carenze nelle infrastrutture aeroportuali e nelle procedure utilizzate.\nNebbia.\nLa scarsa visibilit\u00e0 presente quella mattina ebbe di certo un ruolo cruciale: in condizioni di visibilit\u00e0 buone, una volta che il pilota del Cessna Citation CJ2 avesse imboccato la pista contromano, gli operatori della torre di controllo avrebbero potuto vederlo e fermarlo. La visibilit\u00e0 in pista il giorno dell'incidente era tuttavia di 200 metri, o anche inferiore (secondo altre fonti dell'ordine dei 100\u00a0m), pertanto risult\u00f2 tra le concause pi\u00f9 determinanti della sciagura.\nSegnaletica inadeguata e scorretta.\nEssendo l'aeroporto di Milano-Linate uno degli scali passeggeri pi\u00f9 trafficati d'Italia, nel 2001 l'area dedicata al traffico commerciale era dotata di segnalamento e illuminazione conformi alla normativa ICAO. Lo stesso non si poteva dire del piazzale ovest, utilizzato dall'aviazione generale, che risultava molto arretrato quanto a segnaletica e illuminazione. Al bivio tra i raccordi affrontato dal Cessna, le scritte R5 e R6, dipinte sull'asfalto, erano sbiadite e utilizzavano un carattere non pi\u00f9 a norma, risultando poco leggibili, ed anche in condizioni di visibilit\u00e0 normale poteva essere facile confondere il 5 con il 6. Oltretutto, superato tale bivio, non vi era nessuna indicazione aggiuntiva per tutta la lunghezza del raccordo R6 che rammentasse al pilota la sua posizione (l'unico modo in cui il pilota avrebbe potuto rendersi conto del proprio errore era osservando la bussola magnetica). Inoltre sul raccordo R6 era presente il punto d'attesa S4, che non era riportato su alcuna cartina ufficiale ed era del tutto sconosciuto a piloti e controllori di volo (ovviamente, se gli operatori aeroportuali avessero saputo dalla sua esistenza, avrebbero potuto comprendere che il Citation aveva sbagliato percorso).\nErrori e omissioni dell'equipaggio del Cessna.\nL'equipaggio del D-IEVX commise l'errore pi\u00f9 evidente e decisivo: istruito a dirigersi a nord e a percorrere il raccordo R5, imbocc\u00f2 invece il raccordo R6.\nL'atterraggio a Linate, avvenuto due ore prima, era inoltre da ritenersi irregolare, in quanto sia l'equipaggio sia l'aeromobile non erano infatti certificati per effettuare operazioni con una visibilit\u00e0 inferiore a 550 metri. Stando alle procedure vigenti in tali casi, l'aereo avrebbe dovuto essere dirottato su un altro aeroporto e non si sarebbe quindi dovuto trovare a Linate al momento della partenza del MD-87 SAS. Sempre per la mancanza di abilitazione, l'aereo non sarebbe nemmeno potuto ripartire dallo scalo milanese: anche in questo caso i piloti agirono al di fuori delle regole.\nTutto ci\u00f2 era stato reso possibile dalle omissioni dell'autorit\u00e0 dello Stato di appartenenza dell'operatore, preposto alla verifica delle abilitazioni e al rispetto delle norme locali vigenti, che aveva mancato di eseguire le necessarie verifiche sulle abilitazioni del personale e dell'aereo e dal mancato esercizio della facolt\u00e0 dell'Italia di effettuare delle proprie verifiche sugli operatori esteri operanti presso i propri scali.\nQuanto precede per diversi motivi:\nRadar di terra e sensori di incursione di pista non operativi.\nL'aeroporto di Linate era stato equipaggiato di un sistema radar ASMI (\"Aerodrome Surveillance Monitoring Indicator\") fino al 29 novembre 1999, data in cui venne disattivato perch\u00e9 non poteva essere mantenuto in efficienza a causa dell'indisponibilit\u00e0 di pezzi di ricambio: si fu infatti costretti a smontare il motore dell\u2019antenna senza poterlo sostituire . L'8 ottobre 2001 il nuovo sistema di tipo SMGCS (\"Surface Movement Guidance and Control System\"), comprensivo di radar di terra SMR (Surface Movement Radar), Tracking (tracciamento) e Labelling (etichettatura con identificativo dell'oggetto mobile), denominato NOVA 9000 SMGCS, era gi\u00e0 stato acquistato da tempo, ma i lavori di installazione e attivazione erano fermi perch\u00e9 il Servizio Navigazione Aerea della Direzione Generale dell\u2019Aviazione Civile (DGAC, oggi ENAC), interpellato per un parere operativo sulla localizzazione del traliccio dell\u2019antenna, esprimeva un parere negativo senza appello sull\u2019intero progetto. Il progetto prevedeva infatti l'installazione di un traliccio dell'antenna tra le due piste dell'aeroporto di Linate, quella secondaria, destinata all'aviazione generale, e quella principale, che non solo interferiva con le superfici ostacoli di protezione del volo, ma si trovava all'interno delle aree di sicurezza laterali destinate ad accogliere un eventuale aereo in svio. Le motivazioni del provvedimento di diniego riguardavano \"il notevole impatto psicologico negativo per i piloti derivante dalla presenza di un ulteriore ostacolo di notevoli dimensioni (il traliccio dell'antenna) durante le operazioni con scarsa visibilit\u00e0 e non\". Nel provvedimento, inoltre, veniva evidenziato che l'installazione del nuovo radar avrebbe apportato \"vantaggi minimi quasi completamente sostituibili con l\u2019installazione di 2 stop bars... nonch\u00e9... il fatto che fino ad oggi (17/05/1995 - n.d.r.) non siano stati riscontrati inconvenienti particolari in quanto il sistema di Linate, per la movimentazione a terra degli aeromobili, \u00e8 molto lineare\" . Le \"stop bars\" (barre di arresto) sono costituite da una fila di luci di colore rosso, incassate nella pavimentazione e posizionate prima degli ingressi in pista, sostanzialmente equivalenti ad un semaforo. Anche i sensori di incursione di pista, atti a rilevare e segnalare l'ingresso non autorizzato di aerei sulla pista di volo, in torre di controllo, con un allarme acustico e luminoso, erano stati disattivati da tempo, in quanto in passato si erano dimostrati inaffidabili e fonte di frequenti falsi allarmi, che erano molto probabilmente causati dalla notevole presenza di lepri all'interno dell'area di movimento, tanto che negli anni successivi si fu costretti a chiudere l'aeroporto per attivare vere e proprie battute di caccia Il 19 dicembre 2001 il nuovo radar di terra entr\u00f2 in funzione, rivelandosi un ausilio di sicurezza essenziale per i controllori di Linate.\nErrori del controllore del traffico aereo.\nIl controllore al lavoro sulla frequenza GND stava sopportando un carico di lavoro successivamente definito gravoso ed era costretto, data la visibilit\u00e0 quasi assente e l'indisponibilit\u00e0 di un radar di terra, a basarsi sui riporti di posizione effettuati dai piloti per determinare la posizione degli aeromobili al suolo. Non aveva quindi modo di accorgersi dell'errore del D-IEVX, che aveva imboccato il raccordo R6 e si dirigeva verso la pista.\nLa comunicazione effettuata dal pilota del Cessna, riguardante l'attraversamento del punto S4, non riportato sulle mappe aeroportuali ufficiali n\u00e9 conosciuto dagli operatori aeroportuali principali (si ritenne fosse una vecchia segnaletica orizzontale rimasta a seguito di lavori condotti in tempi remoti), era giunta in cuffia del controllore molto attenuato: durante il processo di 2\u00ba grado si sarebbe scoperto che l'apparato di registrazione radiofonica \"RACAL\" aveva un sistema di controllo automatico del guadagno che consentiva s\u00ec di innalzare la qualit\u00e0 e il livello del segnale registrato, ma non di quello inviato in cuffia. Gli investigatori che hanno riascoltato successivamente le registrazioni hanno potuto quindi godere di una qualit\u00e0 audio superiore rispetto a quella disponibile al controllore in servizio.\nIl controllore non rilev\u00f2, nell'anomalia del riporto del punto S4 effettuato dal pilota del Cessna, alcun elemento di rischio e istru\u00ec i piloti del Cessna a proseguire il rullaggio, nella certezza che l'aeromobile si stesse muovendo lungo il raccordo R5.\nNei giudizi che seguirono fu accolta la tesi difensiva, che sosteneva che il rumore ambientale dovuto all'alto numero delle conversazioni in atto, alla bassa qualit\u00e0 del segnale audio e alla totale ignoranza dell'esistenza del punto S4 in questione, interferirono in maniera determinante nel processo mentale seguito dal controllore stesso.\nIn quelle condizioni di bassa visibilit\u00e0, infatti, nel dubbio di aver perso la posizione di un aereo, le procedure avrebbero imposto di fermare tutte le operazioni nello scalo e inviare un mezzo a verificare, ma \u00e8 ragionevole pensare che il timore di perdere tempo e ritardare gravemente l'operativit\u00e0 dell'aeroporto, con il rischio poi che si trattasse di un falso allarme, abbiano condizionato il giudizio del controllore. In ogni caso, va riconosciuto che i piloti del Cessna non hanno mai dichiarato di nutrire dubbi riguardo alla propria posizione.\nSlot agli aeromobili.\nIl volo SK686 era previsto per le ore 07:35, ma, a causa di restrizioni imposte dall'Air Traffic Flow Management (ATFM), ricevette uno slot alle 08:16. Il volo D-IEVX era previsto per le ore 07:45, ma l'ATFM gli assegn\u00f2 uno slot alle 08:19. Quindi, in condizioni normali, i due velivoli sarebbero stati divisi da 10 minuti di tempo, mentre le restrizioni al traffico aereo ridussero questo lasso di tempo a soli tre minuti, \"avvicinando\" i due aeromobili.\nSoccorsi non tempestivi.\nGli standard internazionali riguardanti gli incidenti aerei (ICAO, Annesso 13), come ricordato nel report finale dell'ANSV sull'incidente, impongono l'arrivo dei primi soccorsi entro 2 minuti dall'evento (e comunque entro 3 minuti devono essere presenti tutti i mezzi antincendio previsti dalla norma), solo in condizioni di visibilit\u00e0 ottimale. Quella mattina a Linate i soccorsi impiegarono 8 minuti (11 secondo altre fonti) a raggiungere l'MD87 e 26 minuti a rinvenire i resti del Cessna.\nQuesto ritardo non ha certo avuto alcun ruolo nell'evento in s\u00e9, n\u00e9 pu\u00f2 aver influito sul numero delle vittime: anche se le autopsie sugli occupanti del Cessna hanno evidenziato la presenza di gas combusti nei polmoni dei piloti. Le relazioni tecniche non riportano comunque possibilit\u00e0 di salvezza anche in caso di un intervento immediato dei soccorsi.\nIl grave ritardo per\u00f2, per quanto condizionato dalla scarsa visibilit\u00e0, \u00e8 aggravato ulteriormente dal fatto che proprio a Linate, tempo prima, era avvenuta la presentazione di un sistema di navigazione GPS da installare sui mezzi di soccorso dell'aeroporto.\nLa cosiddetta \"prassi comune\".\nUn articolo dell'11 aprile 2008 del giornalista Carlo Bonini, inviato del quotidiano \"La Repubblica\", sostenne, sulla base degli atti delle indagini tecniche e giudiziarie, che, la mattina dell'8 ottobre 2001, il Cessna tedesco rull\u00f2 consapevolmente sul raccordo aeroportuale che sapeva essere vietato per l'immissione alla pista di decollo; che non vi fu dunque nessun errore, ma una violazione deliberata delle regole del traffico a terra che era \"prassi comune\" per i voli in partenza dallo scalo Vip; che a convincere il Cessna a quella manovra fu verosimilmente la circostanza che a percorrere il raccordo \"sbagliato\", pochi minuti prima, era stato un altro personal jet, un Gulfstream IV della flotta Mediaset. I movimenti e le conversazioni terra-bordo-terra del Gulfstream Mediaset non furono oggetto di alcun approfondimento delle indagini condotte dall'Agenzia per la sicurezza al volo (ANSV), indicata da Bonini come \u00aborgano della presidenza del consiglio dei ministri\u00bb.\nIn merito, l'ANSV replic\u00f2 che nell'inchiesta tecnica erano accreditate, come previsto dalla normativa internazionale in materia, le autorit\u00e0 investigative e i relativi consulenti di cinque Stati (Danimarca, Germania, Norvegia, Stati Uniti e Svezia) a vario titolo coinvolti nell'evento, i quali parteciparono a tutte le fasi dell'inchiesta e ne condivisero i risultati finali compresa la ricostruzione della dinamica dell'incidente e le cause individuate. L'Agenzia specific\u00f2 inoltre di non essere un Organo della Presidenza del Consiglio dei Ministri, ma un'Autorit\u00e0 Indipendente, vigilata esclusivamente, sotto il profilo contabile, dalla Presidenza.\nIl processo.\nIl 20 novembre 2002 ebbe luogo la prima udienza preliminare del processo penale per l'attribuzione delle responsabilit\u00e0 nell'ambito dell'incidente di Linate.\nIl 13 marzo 2003, nel corso dell'ottava e ultima udienza preliminare, furono rinviati a giudizio, con l'accusa di concorso in disastro colposo e concorso in omicidio colposo plurimo, i seguenti imputati:\nIl processo di I grado.\nFin dalla prima udienza, il 4 giugno 2003, il processo fu spezzato in due tronconi, uno secondo l'iter ordinario e l'altro secondo la procedura del rito abbreviato.\nIl 16 aprile 2004 fu pronunciata la sentenza di primo grado del processo ordinario, il 14 marzo 2005 quella di rito abbreviato; tali sentenze diedero i seguenti esiti:\nPene detentive:\nNella sentenza del processo ordinario (imputati Sandro Gualano, Francesco Federico, Paolo Zacchetti, Vincenzo Fusco):\nNella sentenza del processo di rito abbreviato (imputati Fabio Marzocca, Raffaele Perrone, Nazareno Patrizi e Santino Ciarniello):\nIl processo di II grado e Cassazione.\nIl processo di appello ebbe il suo epilogo il 7 luglio 2006, quando fu pronunciato il dispositivo della sentenza per le seguenti condanne detentive:\nL'indulto approvato definitivamente dal Parlamento il 29 luglio 2006 ridusse di 3 anni tutte le pene detentive.\nLa procura di Milano present\u00f2 ricorso avverso alla sentenza. La Corte Suprema di Cassazione, il 20 febbraio 2008 emise la sentenza definitiva, respingendo tutti i ricorsi e confermando totalmente la sentenza della corte d'Appello di Milano.\nCambiamenti.\nCome sempre accade dopo una tragedia, nuovi regolamenti, infrastrutture e procedure sono stati varati, sia a Linate, sia nel resto d'Italia, per aumentare la sicurezza degli aeroporti in caso di nebbia.\nSegnaletica orizzontale.\nA Linate fu messa completamente a norma la segnaletica orizzontale; il raccordo R5 (\"Romeo 5)\" \u00e8 stato rinominato raccordo N (\"November\"), dato che si sviluppa verso nord (North); il raccordo R6 (\"Romeo 6\") ora si chiama K (\"Kilo\"). Il punto d'attesa S4 fu cancellato in quanto completamente inutile e su tutto il raccordo furono dipinti, a intervalli regolari, dei segnali di \"NO ENTRY\" (\"vietato entrare\").\nAllo stesso modo, tutti gli altri aeroporti afflitti dal problema della nebbia (come ad esempio Milano-Malpensa, Bergamo-Orio al Serio e Torino-Caselle) sono stati oggetto di importanti migliorie nella gestione dei movimenti al suolo con bassa visibilit\u00e0.\nRadar di terra.\nIl 19 dicembre 2001, a soli due mesi dal disastro, tutti gli impedimenti che avevano ritardato l'utilizzo del radar di terra vennero definitivamente superati e la torre di controllo pot\u00e9 avvalersi di tale strumento; un radar di terra venne in seguito installato anche negli aeroporti di Torino e Bergamo, attivit\u00e0 gi\u00e0 da tempo pianificata.\nNuove procedure in bassa visibilit\u00e0.\nA seguito del disastro vennero colmate anche molte lacune normative nell'ambito dell'aviazione civile: in data 30 giugno 2003, l'Ente Nazionale per l'Aviazione Civile produsse un regolamento denominato \"Operazioni ogni tempo nello spazio aereo nazionale\"; tale regolamento venne recepito dall'ENAV e tradotto il 25 novembre 2004 in un documento intitolato \"Disposizioni operative permanenti per le procedure in bassa visibilit\u00e0\".\nTali disposizioni costituiscono in Italia il codice di riferimento per piloti e controllori del traffico aereo ogni qual volta si verifichi una \"visibilit\u00e0 generale inferiore a 800 metri o portata visiva di pista (Runway Visual Range \u2013 RVR) inferiore a 550 metri\".\nCorso LVP in ENAV.\nIl 5 gennaio 2005 ENAV var\u00f2 il primo \"Corso LVP\" (Low Visibility Procedures - Procedure in bassa visibilit\u00e0) per i propri controllori di volo. Le regole LVP comprendono una serie di definizioni e prescrizioni per i controllori che effettuano \"operazioni ogni tempo nello spazio aereo nazionale\".\nComitato \"8 ottobre per non dimenticare\".\nIl 17 novembre 2001 venne costituito ufficialmente a Milano il \"Comitato 8 ottobre per non dimenticare\", associazione (e successivamente anche fondazione) che unisce tutti i familiari delle persone che quel giorno persero la vita. Il comitato, voce ed espressione di tutte le famiglie, organizza, coordina e patrocina numerose attivit\u00e0 \"per non dimenticare\" quanto accaduto quel giorno e per sensibilizzare l'opinione pubblica sul tema della sicurezza aerea, attraverso convegni e pubblicazioni. Per opera del comitato (e di molti comuni che hanno avuto vittime tra i loro cittadini), il 18 dicembre 2006 al Piccolo Teatro di Milano esord\u00ec lo spettacolo \"Linate 8 ottobre 2001: la strage\" dell'attore Giulio Cavalli. Grazie anche all'opera del comitato, numerosi Comuni italiani intitolarono alla memoria delle vittime una piazza o un viale.\nIl 23 febbraio 2002 anche in Scandinavia si costitu\u00ec un comitato \"per non dimenticare\", che unisce i familiari delle vittime scandinave che viaggiavano sul volo della Sas: il nome dell'associazione \u00e8 \"Skandinavisk f\u00f6rening f\u00f6r SK686, 8 oktober 2001\".\nIl disastro colp\u00ec molto gravemente anche la comunit\u00e0 svedese di go-kart in quanto sull'aereo c'erano alcuni dei suoi pi\u00f9 promettenti piloti, di ritorno da un evento a Lonato. Dopo il disastro, il club nazionale degli sport automobilistici diede l'avvio a iniziative per la raccolta di fondi insieme con alcuni dei parenti delle vittime. La fondazione costituita concede assegni annuali ai giovani pi\u00f9 promettenti del go-kart svedese.\nBosco dei faggi.\nIl 24 marzo 2002 venne inaugurato, all'interno del Parco Forlanini prospiciente l'aeroporto, il \"Bosco dei faggi\", composto di 118 piccoli faggi di diverse variet\u00e0, a ricordare il numero delle vittime dell'incidente, inizialmente un albero per ogni vittima; essendo il faggio un albero non adatto a crescere al livello del mare, gli esemplari che mancheranno rappresentanno la caducit\u00e0 della vita.\nIl giorno del primo anniversario della sciagura, in presenza dell'allora sindaco di Milano Gabriele Albertini, venne posata al centro del bosco l'opera intitolata \"Dolore Infinito\", una scultura realizzata dall'artista svedese Christer Bording e donata dalla Sas ai familiari delle vittime. \"Dolore Infinito\", alta 230 centimetri, \u00e8 composta da tre blocchi di granito di diverso colore posati su un basamento di pietra chiara e appoggiati l'uno all'altro al loro vertice superiore. I blocchi di granito di color marrone, rosso e nero sono stati estratti dalle cave della Svezia meridionale. La scultura si presenta con il lato interno di ciascuno dei tre blocchi perfettamente levigato e lucido, e con gli altri tre lati lasciati al grezzo. Sul lato lucido interno, ciascun blocco presenta una superficie concava.\nLa scultura nasce da un'antica tradizione scandinava che risale ad almeno il 500 a.C.: \u00e8 a questo periodo infatti che risalgono le \"Bautastenar\" (\"pietre di bauta\"), monoliti che venivano eretti per consentire alle generazioni successive di ricordare luoghi di grande significato, in commemorazione di avvenimenti di grande importanza o per onorare i defunti. Erette in numero variabile e in posizione verticale, le Bautastenar non riportano iscrizioni.\n\"Dolore Infinito\" \u00e8 stata la prima \"Bautastenar\" realizzata dell'artista Christer Bording, nonch\u00e9 la prima in assoluto a essere esposta in un luogo pubblico in un Paese non scandinavo. Intorno alla scultura, disposti come a ricordare le file di sedili di un aereo, vi sono listelli di pietra incisa che riportano i nomi delle 118 vittime.\nLe vittime.\nNell'incidente sono morti cittadini di dieci differenti nazionalit\u00e0. La grande maggioranza \u00e8 italiana.\nIl disastro aereo di Linate nei media.\nIl disastro aereo di Linate \u00e8 stato analizzato nella puntata \"Linate. Una tragedia italiana\" della undicesima stagione del documentario \"Indagini ad alta quota\", trasmesso da National Geographic Channel."}
{"id": "554984", "revid": "7", "url": "https://it.wikipedia.org/wiki?curid=554984", "title": "Valle Taleggio", "text": ""}
{"id": "554986", "revid": "599013", "url": "https://it.wikipedia.org/wiki?curid=554986", "title": "Lucas Rimoldi", "text": "Carriera.\nHa esordito come professionista nel campionato argentino con la maglia dell'Instituto Atl\u00e9tico Central C\u00f3rdoba nel 1999/2000 con 27 presenze e 2 goal; per causa ignota nei successivi due campionati non ha totalizzato neanche una presenza. Nel 2002-2003 \u00e8 passato al Club Atl\u00e9tico Talleres giocando 33 partite con 1 goal. Successivamente \u00e8 passato al Racing Avallaneda dove si \u00e8 fatto notare tanto che nel 2004-2005 si \u00e8 trasferito in Italia al Genoa. Il tecnico dei \"rossoblu\" Serse Cosmi lo impiega in campionato 9 volte. Dopo il cosiddetto \"Caso Genoa\" e la retrocessione in Serie C1 dei liguri viene riconfermato ma problemi fisici ne hanno ridotto le sue presenze a 7 durante le quali ha segnato 5 goal. A gennaio per problemi familiari \u00e8 stato ceduto in prestito al Colon Santa F\u00e8 dove ha totalizzato 10 presenze senza segnare reti. Dopo essere tornato al Genoa nell'estate 2006 il nuovo mister Gian Piero Gasperini, dopo averlo visionato durante il ritiro estivo in Austria, ha deciso di cederlo in prestito.\nIl nuovo direttore dell'area tecnica del Grifone, Alessandro Gaucci, lo accasa per una stagione al Frosinone Calcio.\nNell'agosto 2007 Rimoldi e il Genoa decidono di sciogliere il contratto che li lega."}
{"id": "554987", "revid": "7", "url": "https://it.wikipedia.org/wiki?curid=554987", "title": "Valbisagno", "text": ""}
{"id": "554988", "revid": "110157", "url": "https://it.wikipedia.org/wiki?curid=554988", "title": "Versoix", "text": "Versoix (toponimo francese) \u00e8 un comune svizzero di 13\u00a0329 abitanti del Canton Ginevra; ha lo status di citt\u00e0.\nGeografia fisica.\nVersoix \u00e8 affacciato sul Lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nRicerca.\nA Versoix sorge l'Osservatorio di Ginevra\nGeografia antropica.\nFrazioni e quartieri.\nLe frazioni e i quartieri di Versoix sono:\nInfrastrutture e trasporti.\nVersoix \u00e8 servita dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "554990", "revid": "767487", "url": "https://it.wikipedia.org/wiki?curid=554990", "title": "Clausola penale", "text": "La clausola penale \u00e8 una particolare clausola del contratto, espressione del patto con cui, in via forfettaria e preventiva, si determina l'ammontare del risarcimento del danno occasionato dall'inadempimento dell'obbligazione o dal ritardo nell'adempimento.\nStoria.\nIn diritto romano la \"stipulatio poenae\" aveva carattere misto, di pena e di indennizzo, al quale poi si aggiungeva una terza funzione, ovvero quella di far conseguire indirettamente, ai negozi privi di tutela legale, l'effetto pratico cui le loro parti miravano. Nel medioevo si stipulavano pene pecuniarie, anche molto rilevanti nella loro entit\u00e0, a carico della parte inadempiente, la quale non di rado era tenuta a pagare la pena periodicamente, a partire dalla scadenza dell'obbligazione fino al suo adempimento. Nelle codificazioni, invece, la clausola penale \u00e8 un patto accessorio, al quale, a seconda delle prospettive dottrinali e giurisprudenziali dominanti in un dato contesto storico, vengono attribuite tre funzioni: di liquidazione preventiva del danno, di coazione indiretta ad adempiere e di pena.\nNozione e funzione.\nNel vigente codice civile italiano la clausola penale \u00e8 regolata negli articoli dal 1382 al 1384: la sua nozione \u00e8 strettamente collegata alla funzione che le viene riconosciuta.\nPer la concezione dominante in dottrina (BIANCA, BRECCIA, SCOGNAMIGLIO R., TRABUCCHI) e nella giurisprudenza maggioritaria la clausola penale mira a liquidare in via preventiva e forfettaria il danno derivante dall'inadempimento di un'obbligazione civile (cio\u00e8 a dire giuridicamente rilevante: \u00e8 inammissibile una clausola penale riferita all'inadempimento di un'obbligazione naturale). La prestazione dedotta nella clausola penale \u00e8 dovuta indipendentemente dalla prova del danno, dice la legge: il creditore non ha quindi l'onere di provare il pregiudizio subito e, sempre a tenore di codice, non pu\u00f2 pretendere il risarcimento del danno ulteriore se non \u00e8 stato cos\u00ec stabilito espressamente. Specularmente, il debitore non \u00e8 ammesso a provare che il danno effettivo sia inferiore all'ammontare della penale, fatta salva la possibilit\u00e0 di una sua riduzione. Secondo questa impostazione, la clausola penale fissa dunque in via anticipata l'ammontare del danno, evitando le contestazioni del debitore e le lungaggini del processo di cognizione. Indirettamente, la clausola penale rafforza anche la posizione creditoria, determinando un effetto di pressione ad adempiere in capo al debitore: per chi sostiene la natura essenzialmente risarcitoria dell'istituto, tale effetto \u00e8 insito nella primaria finalit\u00e0 di determinazione preventiva e forfettaria del danno, mentre per altra concezione, invalsa soprattutto nella dottrina tedesca, avrebbe una dimensione autonoma e costituirebbe anzi l'unico fine della penale, che si concreterebbe cos\u00ec in una coazione psicologica ad adempiere, da realizzarsi per mezzo della previsione di un ammontare della penale stessa superiore al danno reale.\nPer altra tesi (MAGAZZU', TRIMARCHI, ZOPPINI) la clausola penale avrebbe una funzione punitiva. La prospettiva in esame muove dalla considerazione per cui nel passaggio dal codice civile previgente a quello attuale \u00e8 sparito, dalla lettera della legge, ogni riferimento alla compensazione dei danni subiti dal creditore in caso di inadempimento, per poi porre quello che \u00e8 l'argomento pi\u00f9 forte a sostegno di questa impostazione esegetica, ovvero l'affrancazione della penale dalla prova del danno. Si dice infatti che se la penale \u00e8 dovuta senza che sia necessario provare di aver subito un danno, evidentemente non ha natura risarcitoria, ma esclusivamente afflittiva e sanzionatoria verso il debitore inadempiente. Lo stesso articolo 1384, si rileva, prevedendo la riducibilit\u00e0 da parte del giudice della penale con importo manifestamente eccessivo, sembra riproporre per la penale, specificandolo, un principio generale del diritto che \u00e8 quello dell'equa proporzione tra illecito e sanzione. La clausola penale sarebbe quindi una pena privata.\nPer altra dottrina (MAZZARESE) le due funzioni, risarcitoria e afflittivo-sanzionatoria, coesisterebbero, quindi si dovrebbe coerentemente parlare di funzione duale dell'istituto.\nInfine, all'interno della teoria sanzionatoria, si segnala la posizione di illustre Autore (MARINI), secondo la quale la clausola penale avrebbe la funzione di predeterminare una autonoma sanzione civile, non riconducibile n\u00e9 al risarcimento, n\u00e9 alla pena privata.\nLa concezione risarcitoria risponde al principale argomento posto a fondamento della teoria sanzionatoria (ovvero, come visto, l'affrancazione della penale dalla prova del danno subito) notando come l'irrilevanza dell'esatto ammontare del danno subito sia insita nel carattere forfettario della sua preventiva liquidazione, la quale ha il fine specifico di fissare la prestazione risarcitoria prescindendo dall'entit\u00e0 reale del pregiudizio subito dal creditore. N\u00e9, si dice, \u00e8 possibile ricavare un'obiezione dotata di forza generale da quello che \u00e8 un caso particolare (ovvero, la richiesta di pagamento della penale senza che si sia prodotto alcun danno).\nStruttura, forma e divieto di cumulo.\nLa clausola penale \u00e8 un negozio giuridico con proprio oggetto e propria finalit\u00e0, collegato ad un rapporto obbligatorio principale del quale rappresenta un patto accessorio. Si tratta dunque di una convenzione fra creditore e debitore, non assoggetta ad un particolare onere di forma; si ritiene altres\u00ec che il suo accedere ad un negozio per il quale la legge richiede la forma scritta non imponga l'onere di usare la stessa forma anche per la clausola penale, vista la sua funzione secondaria, non incidente sulla sorte delle obbligazioni principali. Non \u00e8 ammessa, per\u00f2, la prova per testimoni della clausola che accede come patto anteriore o contemporaneo ad un contratto avente forma scritta.\nIl creditore che richiede il pagamento della penale esercita il diritto al risarcimento del danno: questo diritto \u00e8 originariamente quantificato nel suo oggetto, perci\u00f2 \u00e8 un credito di valuta, che impone la corresponsione di interessi dal momento dell'inadempimento. Quando si domanda la penale non si pu\u00f2 per\u00f2 esigere anche la prestazione principale e viceversa, perch\u00e9 il cumulo delle prestazioni \u00e8 vietato dalla legge (articolo 1383), visto che la penale mira a far conseguire al creditore il ristoro dell'interesse leso dall'inadempimento, non anche un ingiustificato arricchimento. Si deve perci\u00f2 concordare con la giurisprudenza, che ritiene applicabile il divieto di cumulo anche nel caso in cui il creditore accetti una prestazione difettosa. Il cumulo fra penale ed adempimento \u00e8 ammesso solo se la penale \u00e8 pattuita per il caso di ritardo nel medesimo. La risoluzione \u00e8 invece un rimedio che pu\u00f2 concorrere con la richiesta di pagamento della penale.\nRiduzione della penale.\nLa penale pu\u00f2 essere diminuita dal giudice se l'obbligazione principale \u00e8 stata adempiuta solo in parte oppure se l'ammontare \u00e8 manifestamente eccessivo, avendo riguardo all'interesse che il creditore aveva all'adempimento. Il principio \u00e8 posto dall'articolo 1384, il quale fonda un intervento di tipo integrativo del giudice con finalit\u00e0 equitativa. La finalit\u00e0 equitativa, quindi, impone di tenere conto, in caso di adempimento parziale, del danno subito dal creditore in dipendenza dell'inesattezza quantitativa della prestazione; nel caso di eccessivo ammontare, invece, l'equit\u00e0 impone di rifarsi, nell'esercizio del potere di riduzione, all'interesse che il creditore aveva all'adempimento al tempo della stipula (questa \u00e8 l'impostazione dominante sul punto: per quanto, almeno per i rapporti nei quali il termine per l'adempimento \u00e8 temporalmente molto lontano dal sorgere dell'obbligazione, \u00e8 preferibile considerare l'interesse del creditore riferito al tempo dell'inadempimento). Il potere di riduzione della penale \u00e8 una forma di controllo dell'autonomia contrattuale contro il possibile abuso che una parte pu\u00f2 porre in essere ai danni dell'altra (MOSCATI): \u00e8 pacifico, quindi, che le parti non possono pattuire l'irriducibilit\u00e0 della penale. Circa il fatto colposo del creditore, \u00e8 stato sostenuto che non pu\u00f2 generare una riduzione della penale, perch\u00e9 essa prescinde dalla quantificazione del danno (MARINI): si \u00e8 per\u00f2 obiettato (BIANCA) che in questi casi si dovrebbe applicare analogicamente l'articolo 1227 I comma e la riduzione dell'imputabilit\u00e0 causale del danno al debitore in caso di concorso colposo del creditore nella verificazione dell'evento pregiudizievole. Si discute sulla esercitabilit\u00e0 d'ufficio del potere riduttivo del giudice: recentemente, le Sezioni Unite della Corte di Cassazione, con la sentenza 13 settembre 2005, n. 18128, hanno sostenuto proprio l'officiosit\u00e0 di questo potere. Si deve comunque rammentare come, per alcuni settori economici, la legge opti non per la riducibilit\u00e0, ma per la nullit\u00e0 della penale eccessiva: sono i casi dei contratti dei consumatori (articolo 33, lettera f, del codice del consumo), dei rapporti tra imprese quando, in caso di subfornitura, la penale esorbitante \u00e8 un mezzo per abusare della propria posizione dominante (articolo 9 legge 192 del 1998) e della penale usuraria.\nEffetti.\nLa clausola penale limita il risarcimento alla prestazione promessa. Quindi, il creditore non pu\u00f2 esigere il risarcimento del danno ulteriore, salvo patto contrario. In questo modo, oltre all'interesse (primario) del creditore alla preventiva definizione del suo risarcimento, si tutela anche l'interesse (secondario) del debitore alla certezza dell'ammontare della prestazione risarcitoria. La limitazione del danno risarcibile a quello dedotto nella penale non opera quando il debitore si \u00e8 reso responsabile dell'inadempimento con dolo o colpa grave. Inoltre, quando la clausola penale prevede che a carico del debitore inadempiente l'obbligo di trasferire la titolarit\u00e0 di un determinato bene, non predetermina il danno subito dal creditore stesso, ma destina a sua soddisfazione un bene del debitore. Si ritiene in casi siffatti che la clausola penale sia nulla per contrasto col divieto del patto commissorio, inteso come patto che dota il creditore del diritto di fare proprio il bene costituito a garanzia dell'obbligazione quando questa non sia tempestivamente adempiuta.\nLa penale va poi differenziata dalla caparra confirmatoria, la quale garantisce una parte col versamento immediato di una somma di danaro e consente ad ogni parte di recedere dal contratto in caso di inadempimento dell'altra, con l'importo versato che copre il danno risarcibile indipendentemente dalla sua prova. La differenza con la penale sta nel fatto che nella caparra la predeterminazione del danno non \u00e8 vincolante per il creditore, il quale pu\u00f2 richiedere la risoluzione giudiziale ed il risarcimento del danno effettivo."}
{"id": "554992", "revid": "729019", "url": "https://it.wikipedia.org/wiki?curid=554992", "title": "Battaglia di Tape (101)", "text": "La battaglia di Tape del 101 fu la seconda battaglia ivi combattuta nel corso delle guerre daciche, dopo quella dell'anno 88, e come la prima si concluse con la vittoria dell'esercito dell'imperatore Traiano sulle truppe daciche di Decebalo.\nContesto storico.\nTra la fine del I e l'inizio del II secolo, Roma era ormai padrona dell'intero bacino del Mediterraneo, mentre in Europa centrale i confini delle sue conquiste si erano ormai stabilizzati intorno ai due grandi bacini fluviali di Reno e Danubio. L'unico stato organizzato ancora al di fuori delle conquiste romane era la Dacia, con le sue ricche miniere d'oro ed argento. Solo un imperatore con un \"curriculum militare\" di tutto rispetto avrebbe potuto portare a termine un'impresa cos\u00ec difficile. Questo imperatore fu Traiano, originario della Spagna, e primo \"Princeps\" nato al di fuori dei confini italici.\nL'occupazione delle montagne della Dacia, come dimostrarono gli eventi al termine della difficile conquista, avrebbe tenuto a bada le popolazioni di tutto il bacino carpatico, consentendo un tranquillo sviluppo del retroterra della Tracia e della Mesia, anche se non sembra fosse questo il reale obbiettivo di Traiano all'inizio della \"prima expeditio dacica\". Egli, inizialmente, riteneva doveroso punire con una guerra il re dei Daci, Decebalo, responsabile dei disastrosi risultati riportati dalle campagne daciche di Domiziano, nell'85 e nell'86.\nForze in campo.\nRomani.\nTraiano riusc\u00ec a schierare un esercito composto da numerose legioni danubiane, oltre ad unit\u00e0 ausiliarie e a \"vexillationes legionarie\":\nIl totale delle forze messe in campo dall'impero romano potrebbe essersi aggirato attorno ai 150.000 armati, di cui 75/80.000 legionari e 70/75.000 ausiliari. \u00c8 evidente che l'esercito di penetrazione romano in Dacia, raccolse un numero di armati effettivi inferiore alla cifra complessiva di 150.000 (distribuiti lungo l'intero tratto danubiano) e stimabile attorno alla met\u00e0 (non pi\u00f9 di 70/80.000 armati), che quindi presero parte alla grande battaglia di \"Tapae\".\nDaci.\nIn base ai dati forniti da Strabone, Decebalo potrebbe essere stato in grado di mettere insieme un esercito di circa 200.000 armati oltre agli alleati Roxolani e Bastarni, certamente non tutti schierati nella grande battaglia. Sembra invece che gli Iazigi di ceppo sarmatico, rimasero neutrali durante la prima campagna.\nLa battaglia.\nConosciamo anche il piano strategico generale della prima campagna dalle parole di Traiano stesso: \"Inde Berzobim, deinde Aizi processimus\". Queste due localit\u00e0 si trovavano lungo la pi\u00f9 occidentale fra le strade che si dirigevano in Dacia; essa, partendo da Lederata sul Danubio in prossimit\u00e0 di Viminacium, portava a Tibiscum e da l\u00ec, con un breve percorso, a \"Tapae\" ed al passo delle cosiddette \"Porte di ferro\" (presso l'attuale localit\u00e0 di Otelu Rost), per entrare poi nella Dacia vera e propria. Questa strada era gi\u00e0 stata utilizzata da Tettio Giuliano nella campagna dell'88.\nDopo aver raggiunto \"Tibiscum\" (moderna Timi\u0219oara), in apparenza senza aver sostenuto scontri importanti, vi si accamp\u00f2 in attesa di attaccare le fortezze daciche presso l'imboccatura delle \"Porte di ferro\". Qui ingaggi\u00f2 una feroce battaglia presso Tapae con il grosso dell'esercito dei Daci. Lo scontro, come anche illustrato sulla Colonna, fu favorevole ai Romani ma a costo di un grande spargimento di sangue, pur non risultando decisivo ai fini della guerra giacch\u00e9 Decebalo pot\u00e9 attestarsi all'interno delle sue fortezze della zona di Or\u0103\u0219tie, pronto a sbarrare l'accesso alla capitale Sarmizegetusa Regia. Qui i Romani svernarono, poich\u00e9 la stagione ormai avanzata rendeva sconsigliabile attaccare questa linea fortificata durante l'inverno.\nConclusioni.\nEssendo per\u00f2 sopraggiunto l'inverno, Traiano decise di attendere la primavera per sferrare l'attacco mortale ai nemici. Solo nel 102 i romani ottennero una'importante vittoria, anche se la definitiva sottomissione della Dacia si ebbe solo con la seconda campagna del 105-106. La Dacia fu occupata e divenne provincia romana."}
{"id": "554995", "revid": "466539", "url": "https://it.wikipedia.org/wiki?curid=554995", "title": "Fr\u00e4nk Schleck", "text": "\u00c8 figlio di Johny Schleck, ciclista attivo tra 1965 e 1974, e fratello maggiore di Andy Schleck, ritiratosi nel 2014.\nCarriera.\nGli esordi.\nDa Under-23 milita nella De Nardi-Pasta Montegrappa, prima di trascorrere gli ultimi mesi della stagione 2001 da stagista alla Festina e alcuni mesi del 2002 da stagista con la CSC di Bjarne Riis. Nel 2002 ottiene una vittoria in una corsa per \"pro\", la 5\u00aa tappa del 3-L\u00e4nder-Tour in Germania. Passa professionista nel 2003 proprio con la squadra danese di Riis, e in stagione riesce a classificarsi sesto alla Milano-Torino.\nLa stagione 2004 lo vede arrivare al nono posto nella classifica finale della Parigi-Nizza e al decimo nella prova in linea Elite dei campionati del mondo di Verona. L'anno successivo chiude settimo alla Parigi-Nizza e quarto al Tour de Suisse. Trionfa quindi nella prova in linea del campionato lussemburghese, prima di terminare al secondo posto (battuto da Paolo Bettini) il Campionato di Zurigo, al secondo il Giro dell'Emilia e al terzo il Giro di Lombardia, una delle cinque \"classiche monumento\".\n2006-2007: le vittorie all'Amstel Gold Race e sull'Alpe d'Huez.\nLa stagione 2006 si apre con un altro piazzamento, il quinto posto, alla Parigi-Nizza. Il 16 aprile vince quindi la prestigiosa Amstel Gold Race arrivando in solitaria sul traguardo di Valkenburg. Tre giorni dopo si classifica quarto alla Freccia Vallone, mentre il 23 aprile chiude settimo alla Liegi-Bastogne-Liegi. Prende dunque parte al Tour de France, il primo per lui in carriera. \u00c8 20\u00ba in classifica il 18 luglio 2006, quando va a vincere la 15\u00aa tappa della \"Grande Boucle\", da Gap all'Alpe d'Huez, giungendo al traguardo con 11\" di vantaggio sul compagno di fuga Damiano Cunego. Sale cos\u00ec al dodicesimo posto; giunger\u00e0 undicesimo a Parigi e, con la successiva squalifica del vincitore Floyd Landis, chiuder\u00e0 al decimo posto finale.\nComincia la stagione 2007 con il nono posto alla Parigi-Nizza, il settimo nella Freccia Vallone e, nonostante una vertebra lesionata, il terzo nella Liegi-Bastogne-Liegi. Al Tour de Suisse vince la quarta tappa, ma il giorno seguente va in difficolt\u00e0 in salita: chiuder\u00e0 settimo, avendo perso altre due posizioni nella cronometro dell'ultimo giorno. Al Tour de France non \u00e8 mai protagonista e termina 17\u00ba in classifica generale. Dopo la vittoria al Giro dell'Emilia, si presenta tra i favoriti al Giro di Lombardia. A pochi chilometri dall'arrivo, per\u00f2, rimane coinvolto in una caduta perdendo di fatto la possibilit\u00e0 di vincere questa corsa.\n2008-2009: i piazzamenti al Tour de France.\nNella stagione 2008 chiude secondo all'Amstel Gold Race e, come l'anno prima, terzo alla Liegi-Bastogne-Liegi. Il 18 giugno, a 4\u00a0km dal traguardo della quinta tappa del Tour de Suisse, mentre \u00e8 in testa alla corsa insieme a Markus Fothen e sta lottando per la maglia di leader, cade in discesa finendo in un burrone: rimane illeso, ma perde la possibilit\u00e0 di lottare per la vittoria finale. La settimana successiva si laurea per la seconda volta campione di Lussemburgo vincendo la prova in linea.\nA luglio corre il Tour de France. Dopo le prime tappe pianeggianti si mette in luce sui Pirenei, tagliando terzo il traguardo della 10\u00aa tappa \u2013 con arrivo ad Hautacam \u2013 e salendo al secondo posto in generale, a 1\" dal leader Cadel Evans. Il 20 luglio, sulle Alpi, riesce quindi a staccare Evans di 9\" sul traguardo di Prato Nevoso e a conquistare la maglia gialla di leader; mantiene il simbolo del primato per tre giorni, fino alla 17\u00aa tappa, quando Carlos Sastre vince in solitaria sull'Alpe d'Huez (anche grazie all'aiuto dei compagni della CSC, fra cui lo stesso Schleck) ponendo fine alle velleit\u00e0 di successo degli altri rivali. Il lussemburghese chiuder\u00e0 sesto in classifica generale, a 4'28\" da Sastre.\nLa stagione 2009 inizia con una vittoria di tappa al Tour of California, affrontato in preparazione delle classiche del Nord, in particolare le tre classiche delle Ardenne. Prima di queste partecipa alla Parigi-Nizza chiudendo al secondo posto in classifica generale alle spalle dello spagnolo Luis Le\u00f3n S\u00e1nchez. All'Amstel Gold Race \u00e8 vittima di un brutto incidente, ma solo una settimana dopo alla Liegi-Bastogne-Liegi \u00e8 gi\u00e0 in corsa e risulta essere il migliore dei gregari del fratello Andy Schleck, che vincer\u00e0 la gara. A seguire prende parte al Tour de Luxembourg \u2013 aggiudicandosi una tappa e la classifica finale \u2013 per poi prendere parte in luglio al Tour de France: qui, pur svolgendo compiti di gregariato per il fratello, vince la 17\u00aa tappa, una frazione alpina con arrivo a Le Grand-Bornand con ben cinque Gran premi della montagna, concludendo quinto in classifica generale.\n2010-2011: la vittoria al Tour de Suisse.\nNel 2010, in preparazione al Tour de France, partecipa al Tour de Luxembourg conquistando una tappa e successivamente corre il Tour de Suisse vincendo un'altra tappa e la classifica finale. Al Tour de France si ritira per\u00f2 durante la terza tappa a causa di una caduta sul pav\u00e9 nella quale si procura una tripla frattura alla clavicola. Partecipa, quindi, alla Vuelta a Espa\u00f1a con i gradi di capitano. Dopo una prima settimana di difficolt\u00e0 cresce di condizione, tappa dopo tappa, non riuscendo per\u00f2 mai a lottare per la maglia rossa, nonostante provi nell'ultima settimana, in pi\u00f9 di un'occasione, ad attaccare in salita. Chiuder\u00e0 la corsa spagnola al quinto posto, non lontano dal podio. In novembre si aggiudica l'Amstel Cura\u00e7ao Race battendo Alessandro Petacchi e Niki Terpstra.\nNel 2011, con la nuova maglia del Team Leopard-Trek, inizia sottotono ritirandosi, a causa di una caduta, alla Parigi-Nizza. In marzo torna a buoni livelli di forma conquistando la prima tappa, con arrivo in salita, e la classifica generale del Crit\u00e9rium International, breve corsa a tappe disputata in Corsica; nel mese seguente corre le tre classiche delle Ardenne ottenendo il settimo posto nella Freccia Vallone e il secondo, dietro a Philippe Gilbert e davanti al fratello Andy alla Liegi-Bastogne-Liegi. In giugno si aggiudica quindi, per la quarta volta in carriera, il titolo di campione lussemburghese in linea. Partecipa al Tour de France rendendosi protagonista nella prima tappa sui Pirenei: concluder\u00e0 al terzo posto in graduatoria generale, a 3'30\" dal vincitore Cadel Evans e a 56\" dal fratello Andy.\n2012-2016: la positivit\u00e0 al Tour, la squalifica e il rientro.\nNel 2012 prende parte al Giro d'Italia, chiamato all'ultimo momento dalla sua squadra, la RadioShack-Nissan, per sostituire Jakob Fuglsang, affetto da problemi fisici. Non in grandissima forma, disputa una discreta prima parte di Giro, cominciando ad avere anche ambizioni di classifica. Una caduta nell'undicesima tappa (da Assisi a Montecatini Terme) gli procura per\u00f2 alcuni fastidi a una spalla e a un ginocchio, costringendolo al ritiro durante la quindicesima tappa. Partecipa poi al Tour de France come capitano della sua squadra, ma esce presto dalle posizioni di vertice a causa di una caduta. Il 17 luglio l'UCI comunica di aver trovato tracce di un agente diuretico, lo xipamide, nel campione di urine prelevato a Schleck in un controllo antidoping risalente al 14 luglio precedente, analizzato nei laboratori di Ch\u00e2tenay-Malabry. Immediata conseguenza \u00e8 l'esclusione dalla corsa (decisa dalla RadioShack-Nissan) del ciclista lussemburghese, e la sua consegna spontanea alla gendarmeria in attesa delle controanalisi.\nIl 30 gennaio 2013, dopo numerosi rinvii, l'agenzia antidoping lussemburghese annuncia di aver squalificato Schleck per un anno, retroattivamente, fino al 14 luglio 2013; per questo motivo il ciclista \u00e8 costretto a saltare il Tour de France 2013. Terminato il periodo di sospensione, Schleck firma un contratto per il 2014 con la Trek Factory Racing, squadra statunitense. In un 2014 avaro di successi, con la sola affermazione al campionato lussemburghese in linea, conclude il Tour de France al 12\u00ba posto finale. Nel 2015 torna invece alla vittoria in un grande Giro conquistando, dopo una lunga fuga, la sedicesima tappa della Vuelta a Espa\u00f1a, 185\u00a0km con arrivo in salita nelle Asturie. Si ritira dall'attivit\u00e0 al termine della stagione 2016."}
{"id": "554997", "revid": "1649933", "url": "https://it.wikipedia.org/wiki?curid=554997", "title": "Bellevue", "text": ""}
{"id": "555003", "revid": "110157", "url": "https://it.wikipedia.org/wiki?curid=555003", "title": "Bellevue (Svizzera)", "text": "Bellevue (toponimo francese) \u00e8 un comune svizzero di 3\u00a0322 abitanti del Canton Ginevra.\nGeografia fisica.\nBellevue si affaccia sul Lago di Ginevra.\nStoria.\nIl comune di Bellevue \u00e8 stato istituito nel 1855 per scorporo da quello di Collex-Bossy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Bellevue sono:\nInfrastrutture e trasporti.\nBellevue \u00e8 servito dalle stazione di Genthod-Bellevue e di Les Tuileries sulla ferrovia Losanna-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "555005", "revid": "24098", "url": "https://it.wikipedia.org/wiki?curid=555005", "title": "Campobello di mazara", "text": ""}
{"id": "555010", "revid": "1652635", "url": "https://it.wikipedia.org/wiki?curid=555010", "title": "Jean Fran\u00e7ois Gillet", "text": "Militante nei campionati italiani per 15 anni consecutivi (dal 1999 al 2014), con 357 incontri disputati in Serie B \u00e8 attualmente il calciatore straniero con pi\u00f9 presenze nel campionato cadetto.\nCaratteristiche tecniche.\nPortiere abilissimo nel parare i calci di rigore, in carriera ne ha neutralizzati pi\u00f9 di 30. Eccezionale, in tal senso, la prestazione contro l'Anderlecht del 4 ottobre 2015: tre rigori parati nell'arco dei novanta minuti. Bravo anche coi piedi.\nCalcioscommesse.\nNel mese di agosto 2012 viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva riguardo ad alcune partite del Bari truccate in passato.\nIl 16 luglio 2013, Gillet viene condannato dalla Commissione Disciplinare Nazionale della FIGC a 3 anni e 7 mesi di squalifica, pena poi confermata anche in appello il 27 luglio.\nIl 24 gennaio 2014, il TNAS gli riduce la squalifica a tredici mesi.\nIl 30 maggio 2016, in relazione alle partite Salernitana-Bari 3-2 del 2008-2009 e Bari-Treviso 0-1 del 2007-2008, viene assolto nel processo penale a Bari mentre la procura aveva chiesto 1 anno di reclusione e 12.000 euro di multa.\nCarriera.\nClub.\nInizi: Standard Liegi e Monza.\nInizia la sua carriera professionistica nelle giovanili dello Standard Liegi, venendo convocato anche in prima squadra a 17 anni. Nel 1996 debutta nel massimo campionato belga, e la stagione seguente scende in campo in altre due occasioni.\nNell'estate del 1999, all'et\u00e0 di vent'anni, passa a titolo definitivo al Monza, all'epoca in Serie B. Promosso subito titolare della squadra, disputa una stagione di notevole livello, giocando 33 partite.\nBari e la parentesi a Treviso.\nDopo aver disputato quattro partite di campionato ad agosto con il Monza, negli ultimi giorni di calciomercato accetta il trasferimento al , in Serie A, che lo acquista per 5 miliardi di lire.\nLa sua prima stagione in massima serie, nonostante 20 presenze e grandi prestazioni tra i pali, \u00e8 contrassegnata dall'accusa per doping. Dopo la partita - del 21 gennaio, infatti, diventa il primo giocatore in Italia ad essere rinviato a giudizio per la positivit\u00e0 al Nandrolone ed \u00e8 costretto dal tribunale sportivo a una squalifica di quattro mesi. Il tribunale di Bari, in seguito, che in prima istanza aveva chiesto due mesi di reclusione e una multa pecuniaria, riconoscer\u00e0 al portiere molte attenuanti, riducendo la pena a soli 4000 euro di sanzione.\nNei successivi dieci anni veste la maglia del tra Serie A e Serie B, con l'eccezione di una piccola parentesi di 44 partite nella stagione 2003-2004 con la maglia del Treviso, a causa di alcuni dissapori con l'allora tecnico della formazione biancorossa Marco Tardelli.\nIl 13 marzo 2008 rinnova con i pugliesi fino al 2011.\nNel 2007 giunge a Bari Antonio Conte, e Gillet, con le sue spiccate doti tecniche, si rivela il portiere ideale per lo schema dell'allenatore, che prevede l'inizio dell'azione proprio dall'estremo difensore.. La squadra trionfa nel campionato, ritrovando la massima serie dopo otto anni di assenza.\nNella stagione 2009-2010, si conferma ancora ad altissimi livelli, subendo soltanto sette reti nelle prime 12 giornate, contribuendo, con la coppia difensiva Andrea Ranocchia-Leonardo Bonucci, a confermarsi la difesa meno battuta d'Europa.\nIl 18 marzo 2010 rinnova con il Bari fino al 2014., e il 12 settembre 2010 diventa ufficialmente il \"fedelissimo\" del Bari: in occasione dell'incontro Napoli-Bari raggiunge infatti le 319 presenze con la maglia dei pugliesi superando cos\u00ec in testa alla classifica di presenze con i biancorossi un'altra leggenda del calcio barese, Giovanni Loseto. Per questo motivo il sindaco di Bari Michele Emiliano ha consegnato al portiere belga le chiavi della citt\u00e0 in segno dell'attaccamento alla societ\u00e0 e alla citt\u00e0. Anche in questa stagione Gillet si conferma un formidabile pararigori: ne para due a Totti, nel corso delle due partite tra Bari e Roma, ed uno a Robert Acquafresca del Cagliari. Alla fine della stagione, tuttavia, il Bari retrocede nuovamente in Serie B.\nIl passaggio al Bologna.\nIl 29 giugno 2011 il portiere belga passa ufficialmente al Bologna per 1,4 milioni di euro. Scelto come portiere titolare, esordisce con la maglia rossoblu l'11 settembre 2011 nella sconfitta esterna contro la . Disputa in tutto 29 partite con 32 gol subiti, contribuendo al nono posto finale della squadra.\nL'esperienza al Torino.\nIl 5 luglio 2012 \u00e8 ufficiale il suo trasferimento a titolo definitivo per 1,7 milioni di euro al , con cui firma un contratto triennale. In \"granata\" ritrova cos\u00ec l'allenatore Gian Piero Ventura che lo ha avuto a . Esordisce in campionato il 26 agosto contro il Siena in cui la partita rimane a reti bianche.\nIl 6 giugno 2013 sul filone Bari-bis del calcioscommesse, viene deferito per illecito sportivo e, il 16 luglio 2013 viene squalificato per 3 anni e 7 mesi per doppio illecito nelle presunte combine di Bari-Treviso (11 maggio 2008) e Salernitana-Bari (23 maggio 2009).\nIl 24 gennaio 2014 il TNAS riduce la squalifica a tredici mesi (di cui cinque gi\u00e0 scontati). Ritorna a giocare il 17 agosto nella triangolare in amichevole a Mondov\u00ec contro il Bra e il Virtus Mondov\u00ec. Viene nuovamente convocato in una partita ufficiale dal tecnico Gian Piero Ventura nella partita giocata a Spalato contro il RNK Spalato dei play-off di Europa League il 22 agosto. Il 18 settembre gioca la prima partita da titolare del Torino dopo la fine della squalifica sempre in Europa League contro la squadra belga del Club Bruges nella partita che si conclude 0-0 grazie anche a sue decisive parate.\nComplessivamente con il Torino ha messo insieme 52 presenze e 69 gol subiti.\nIl passaggio al Catania e il ritorno in Belgio.\nIl 30 gennaio 2015 passa in Serie B al Catania, firmando fino al 2017.\nIl 13 luglio seguente, in seguito allo scandalo calcioscommesse che ha travolto gli etnei, passa in prestito con diritto di riscatto a favore del club belga del Mechelen.\nIl 4 ottobre, durante la partita di campionato in trasferta contro l'Anderlecht, para tre calci di rigore, tirati da tre giocatori diversi. La sua squadra riuscir\u00e0 a pareggiare (1-1) grazie ad un autogol al 94\u00ba. Colleziona 35 presenze complessive in stagione.\nIl 4 luglio 2016 fa ufficialmente ritorno allo Standard Liegi dopo 17 anni.. Il 18 maggio 2021 annuncia il ritiro dal calcio giocato. \nNazionale.\nMilita in tutte le selezioni giovanili dall'Under-15 in su, prendendo parte al Mondiale Under-20 del 1997 e all'Europeo Under-21 del 2002.\nNell'agosto 2009, all'et\u00e0 di trent'anni, riceve la prima convocazione nella nazionale maggiore in vista del doppio impegno di qualificazione al Mondiale 2010 contro Spagna e Armenia. Esordisce il 5 settembre 2009 in casa degli iberici, parando un rigore a David Villa; il Belgio, tuttavia, viene sconfitto per 5-0.\nAll'et\u00e0 di 37 anni viene convocato come terzo portiere per l'Europeo 2016 in Francia.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "555011", "revid": "125613018", "url": "https://it.wikipedia.org/wiki?curid=555011", "title": "T\u00e1hirih", "text": "La giovinezza.\nT\u00e1hirih apparteneva a una famiglia di religiosi islamici, il padre, un mujtahid \u00e8 ricordato per delle interpretazioni del Corano, per le sue eulogie sulla battaglia di Karbala oltre che per lo zelo che metteva nell'esecuzione delle punizioni e nella persecuzione del consumo del vino, bevanda alcolica proibita nell'Islam.\nLo zio, Mulla Muhammad-Taqi Baraghani, era anche lui un mujtahid.\nDurante la sua fanciullezza le fu consentito, anche se era una donna, di intraprendere gli studi islamici: era nota per la sua capacit\u00e0 di memorizzare il Corano e di comprenderne con facilit\u00e0 i passi pi\u00f9 difficili.\nAll'et\u00e0 di quattordici anni spos\u00f2 il cugino Muhammad ibn Muhammad Taqi da cui ebbe tre figli e una figlia. Suo marito divenne il lettore della preghiera del venerd\u00ec.\nAvendo ricevuto dal padre una notevole formazione religiosa islamica, entr\u00f2 in corrispondenza con i leader dello Shaykhismo, compreso Siyyid K\u00e1zim, che le diede il titolo di \"Qurratu'l-`Ayn\", divenendone una sostenitrice nonostante la propria famiglia fosse nemica di tale movimento religioso che attendeva il Promesso.\nCi\u00f2 caus\u00f2 tensioni tra T\u00e1hirih e il marito, tensioni che portarono alla separazione, nel 1843, tra i due coniugi.\nT\u00e1hirih si rec\u00f2 con la sorella a Karbala col pretesto di visitare i santuari dell'Islam nei pressi di quella citt\u00e0, ma in realt\u00e0 il suo scopo principale era di poter visitare Siyyid K\u00e1zim. Non pot\u00e9 incontrarlo perch\u00e9 nel frattempo era morto, tuttavia fu ospitata dalla vedova del Siyyid nella sua casa, dove continu\u00f2 nei propri studi e a diffondere il suo pensiero.\nNel 1844 T\u00e1hirih riconobbe e accett\u00f2 la rivelazione di Ali Muhammad di Shiraz, il B\u00e1b, come il Mahdi, divenendone la diciassettesima discepola o \"Lettera del Vivente\", e, unica donna del gruppo, la pi\u00f9 fedele e devota seguace.\nT\u00e1hirih, che al contrario delle altre \"Lettere del Vivente\" non aveva mai incontrato il B\u00e1b, inizi\u00f2 a diffonderne la dottrina dalla casa di Sayyid K\u00e1zim, dove continuava a dimorare. Divulgava la nuova religione, il B\u00e1bismo, facendo numerosi proseliti fra i seguaci dello Shaykhismo.\nConferenza di Badasht.\nLa Conferenza di Badasht, 26 giugno-17 luglio del 1848, segn\u00f2 la rottura tra il B\u00e1bismo e l'Islam e il disconoscimento da parte del primo della &lt;Shari'a&gt;: letteralmente \"strada battuta\", percorso tradizionale della legge islamica.\nI protagonisti della conferenza furono Bah\u00e1'u'll\u00e1h, che avrebbe fondato la religione bahai, Qudd\u00fas e T\u00e1hirih.\nSi evidenziarono due posizioni programmatiche, una moderata e conservatrice di Qudd\u00fas che voleva mantenere il B\u00e1bismo nell'ambito islamico e quella pi\u00f9 radicale e rivoluzionaria di T\u00e1hirih che voleva la rottura con l'Islam, mentre l'altro importante esponente, Bah\u00e1'u'll\u00e1h, cercava il compromesso fra i due.\nAlla fine la linea vincente fu quella di T\u00e1hirih che vedeva il Babismo come una religione autonoma staccata dall'Islam di cui riconosceva il Corano ma non la \"Shar\u012b\u02bfa\".\nAl ritorno da questa conferenza, a Barfurush, incontr\u00f2 \u1e62ub\u1e25-i Azal, che il B\u00e1b nominer\u00e0 suo successore..\nMartirio.\nDopo la Conferenza di Badasht, T\u00e1hirih fu sottoposta agli arresti domiciliari a Tehran.\nDue anni dopo il martirio del B\u00e1b, tre Babisti tentarono assurdamente di assassinare Nasser-al-Din Shah a causa delle persecuzioni a cui erano sottoposti. Il tentativo fallito aument\u00f2 ancor pi\u00f9 la repressione da parte delle autorit\u00e0 imperiali e il 31 agosto 1852 trenta Babisti, tra cui T\u00e1hirih, furono uccisi.\nT\u00e1hirih prima di morire disse: \"Potete uccidermi quando volete, ma non potete fermare l'emancipazione delle donne\".\nLetteratura.\nSulla vita di T\u00e1hirih, sul periodo storico in cui visse e sulla corte Qajar dell'epoca, la scrittrice Bahiyyih Nakhjavani ha scritto l'opera: \"La donna che leggeva troppo\". La scrittrice Martha Root ha scritto: \"T\u00e1hirih la pura\" e la scrittrice Clara Edge ha scritto: \"T\u00e1hirih\"."}
{"id": "555012", "revid": "123903798", "url": "https://it.wikipedia.org/wiki?curid=555012", "title": "Alonso Cano", "text": "Ebbe tra i suoi allievi, tra gli altri, i pittori Pedro de Moya, Juan de Sevilla, Pedro Atanasio Bocanegra e Jos\u00e9 Risue\u00f1o, anche scultore, e gli scultori Pedro de Mena e Jos\u00e9 de Mora.\nBiografia.\nSi form\u00f2 come scultore e architetto nella bottega del padre, Miguel Cano, costruttore di grandi pale d'altare, e in quella di Juan Mart\u00ednez Monta\u00f1\u00e9s; dal 1616 lavor\u00f2 nella bottega di Francisco Pacheco a Siviglia, dove apprese l'arte della pittura e fu coallievo di Diego Vel\u00e1zquez.\nLasci\u00f2 Siviglia nel 1638 e, segnalato da Vel\u00e1zquez, venne chiamato alla corte di Madrid, dove fu attivo nella decorazione pittorica delle fabbriche reali.\nLa sua maniera pittorica risent\u00ec fortemente, oltre che del classicismo del maestro Pacheco, anche dell'opera dei veneti Tiziano Vecellio e Paolo Veronese, di cui vide i lavori nella capitale spagnola, che ebbe anche modo di restaurare dopo l'incendio del 1640. In una sua seconda fase pittorica, spinto dal gusto naturalistico del\nVel\u00e1zquez affront\u00f2 temi sacri impreziositi da elementi terreni. La sua produzione tarda rivel\u00f2 un ritorno al primitivo plasticismo.\nAccusato, nel 1644, di aver ucciso la propria moglie, si rifugi\u00f2 a Valencia e si fece frate.\nDopo aver ottenuto la protezione di Filippo IV, rientr\u00f2 a Madrid e assunse l'incarico di sopraintendente della cattedrale di Granada.\nProgett\u00f2 l'arco di trionfo per celebrare l'ingresso a Madrid di Maria Anna d'Austria, moglie di Filippo IV, e dal 1650 fu architetto della cattedrale di Toledo.\nCome architetto introdusse in Spagna lo stile esuberante di derivazione portoghese denominato \"churrigueresco\" e diversamente da molti suoi contemporanei, non segu\u00ec ciecamente i dettami del Barocco, ma rispett\u00f2, in molti casi, gli schemi rinascimentali italiani.\nPi\u00f9 originale fu la sua attivit\u00e0 di scultore, soprattutto di opere lignee policrome destinate alla devozione. Venne influenzato inizialmente dall'italianeggiante Juan Martinez Monta\u00f1\u00e9s ed in un secondo tempo dal Bernini\nNel 1652, grazie a Filippo IV, ottenne la nomina a canonico della cattedrale di Granada, la sua citt\u00e0 natale, dove trascorse gli ultimi anni della sua vita: mor\u00ec tra il 3 e il 5 ottobre del 1667."}
{"id": "555013", "revid": "104265", "url": "https://it.wikipedia.org/wiki?curid=555013", "title": "Machinima", "text": "Machinima (IPA: o ), \u00e8 un'abbreviazione di machine cinema o di machine animation. Essi fanno riferimento sia a un insieme di tecniche per la produzione cinematografica digitale, sia al genere stesso di film sperimentali prodotti con tali tecniche.\nCome prodotto tecnico, il termine concerne il rendering di computer-generated imagery (CGI) usando in tempo reale giochi interattivi con un motore grafico 3D, in alternativa ai programmi di animazione 3D utilizzati commercialmente. Sono soprattutto usati i motori grafici degli sparatutto in prima persona. Di conseguenza, il rendering pu\u00f2 avvenire in tempo reale usando un PC oppure con un complesso e costoso motore 3D. Come genere di cinema sperimentale, il termine si riferisce ai film creati con le tecniche sopracitate. Di solito i \"machinimas\" sono prodotti usando strumenti (demo recording, editor, script editor, etc.) e risorse (backgrounds, livelli, ragdolls, skins, etc.) disponibili nel gioco.\nNell'analisi teorica i Machinima possono essere definiti come una forma ibrida di cinema sperimentale, videoarte e animazione digitale open source.\nDiffusione presso gli utenti.\nI Machinima nacquero con il primo capitolo della serie \"Quake\", datato 1996: un ragazzo americano fece un video con il motore del gioco per omaggiare la fuoriuscita di John Romero dalla id Software avvenuta proprio al termine dello sviluppo di suddetto gioco.\nContrariamente a quanto si possa pensare, per realizzare un machinima non \u00e8 necessaria una strumentazione particolarmente avanzata. Questo ha fatto sviluppare un notevole numero di creazioni (con risultati comunque molto variabili).\nMa \u00e8 stato grazie alla realizzazione del videogioco di Activision e Lionhead Studios \"The Movies\" che le Machinima hanno iniziato la loro notoriet\u00e0 presso il grande pubblico. Il gioco, uscito in Italia alla fine del 2005, propone lo sviluppo e la gestione di uno studio cinematografico in stile hollywoodiano, coprendo un arco di tempo che parte dal 1920 e prosegue \"ad libitum\". Al di l\u00e0 degli aspetti puramente gestionali (creazione e gestione dello studio, manutenzione dei set, delle apparecchiature, ricerca e sviluppo delle nuove tecnologie, e cos\u00ec via), ci\u00f2 che distingue il prodotto da tutti gli altri del suo genere \u00e8 la possibilit\u00e0 di creare veri e propri film con attori, set, costumi, copione, musiche, e quant'altro, il tutto con la grafica del gioco stesso. La completezza e l'immediatezza dell'interfaccia e delle meccaniche di gioco hanno consentito la creazione di opere anche di notevole risultato (dal sito del gioco \u00e8 possibile vedere alcuni dei film che sono stati realizzati), fattore che ha notevolmente contribuito alla diffusione dei \"machinimas\".\nOggi i machinima vengono realizzati in una miriade di modalit\u00e0 differenti, utilizzando gli ambienti di videogame come Halo oppure mondi virtuali come Second Life e IMVU. Su quest'ultimo in particolare \u00e8 comparsa la \"prima musicista virtuale\", la cantante inglese Lady Wallace, che utilizza il proprio avatar nei videoclip e che ha realizzato il video d'esordio (\"Lady Wallace Sings\") quasi interamente in IMVU.\nIn Italia uno dei pi\u00f9 famosi creatori di machinima \u00e8 lo youtuber \"ThePruld\" che dal 2014 ha realizzato videoclip principalmente con il motore grafico e i personaggi della serie di \"Dark Souls\" della \"FromSoftware\". \nProgrammi usati.\nI programmi pi\u00f9 usati per la creazione dei Machinima sono \"The Sims 2, The Sims 3, The Sims 4, The Movies, IClone, Moviestorm,\" \"Garry's Mod e Source Filmmaker \". Non \u00e8 da ignorare per\u00f2 anche la serie \"Halo, Grand Theft Auto San Andreas, Minecraft, Grand Theft Auto IV\" di cui dall'ultimo \u00e8 nato un enorme machinima di 88 minuti: \"The Trashmaster\".\nIMVU \u00e8 un altro ambiente in cui vengono creati dei Machinima. L'artista britannica Lady Wallace ha ottenuto una discreta popolarit\u00e0 sia all'interno di IMVU stesso - in cui ha raggiunto il n.1 delle classifiche musicali nel \"Music Store\" - che in siti quali YouTube grazie al brano \"Lady Wallace Sing\", accompagnato a un machinima, che utilizza anche tecniche di motion capture."}
{"id": "555015", "revid": "2008079", "url": "https://it.wikipedia.org/wiki?curid=555015", "title": "Maschiaccio", "text": "Il termine maschiaccio \u00e8 solitamente utilizzato per indicare una ragazza che si comporta come si ritiene che si debba comportare un ragazzo durante l'infanzia e/o l'adolescenza. \nImplicazioni.\nLa denominazione implica solitamente una ragazza con un interesse per giochi e attivit\u00e0 spesso ritenute adatte al ruolo di genere maschile, una preferenza per materie scolastiche ritenute di solito appannaggio maschile (come la matematica, la fisica, l'elettronica, l'informatica e la robotica); una maggioranza e/o preferenza di amicizie maschili ad amicizie femminili, l'utilizzo di un linguaggio meno formale, considerato spesso adatto al ruolo di genere maschile e abiti vagamente simili a quelli maschili.\nIn passato il termine \"maschiaccio\" era maggiormente usato in quanto la distinzione tra l'abbigliamento femminile e maschile era pi\u00f9 netta, mentre oggi l'uso di questa espressione \u00e8 pi\u00f9 difficile da attribuire in quanto molti indumenti ritenuti di solito appannaggio maschile (quali i pantaloni, le camicie, le giacche) sono comunemente indossati dalle donne, anche se spesso si tratta comunque di varianti femminili di tali indumenti.\nInoltre la partecipazione femminile agli eventi e le attivit\u00e0 sportive ha reso difficile l'attribuzione immediata dell'appellativo.\nNella cultura di massa.\nNella cultura di massa i personaggi maschiaccio sono solitamente utilizzati per fare da contrasto ad altri personaggi dai comportamenti e atteggiamenti ritenuti pi\u00f9 femminili. In alcune occasioni i maschiaccio imparano, con l'aiuto di questi ultimi personaggi, a mettere maggiormente in mostra i loro attributi pi\u00f9 \"femminili\" come bellezza fisica, oppure trovano un partner maschile. Soprattutto negli ultimi anni, le figure sono cambiate e spesso tendono a rimanere nel loro stadio di \"maschiaccio\" fino alla fine della storia. In diverse circostanze, una ragazza assume tali atteggiamenti come risposta per una situazione familiare difficile.\nFra i \"maschiacci\", alcune figure sono particolarmente note nell'immaginario collettivo. Ricordiamo, ad esempio, Jo March da \"Piccole donne\", Oscar Fran\u00e7ois de Jarjayes da \"Lady Oscar\", Haruka Tenoh e Makoto Kino da \"Sailor Moon\", Piperita Patty dei \"Peanuts\", Velma Dinkley da \"Scooby-Doo\", Rainbow Dash del cartone animato \"My Little Pony - L'amicizia \u00e8 magica\" o anche Sam Puckett della serie tv iCarly, nonch\u00e9 Jean Louise Finch, soprannominata Scout, de \"Il buio oltre la siepe\", o Himi protagonista di \"Un fiocco per sognare, un fiocco per cambiare\"."}
{"id": "555017", "revid": "599013", "url": "https://it.wikipedia.org/wiki?curid=555017", "title": "Fabian Cancellara", "text": "Professionista dal 2001 al 2016, soprannominato la \"Locomotiva di Berna\" e \"Spartacus\", era uno specialista delle corse a cronometro, delle corse di un giorno e delle brevi gare a tappe, avendo vinto in carriera quattro campionati del mondo a cronometro (nel 2006, 2007, 2009 e 2010) \u2013 cui se ne aggiungono due come juniores \u2013 e due prove contro il tempo ai Giochi olimpici (nel 2008 e 2016); nel proprio palmar\u00e8s vanta inoltre una edizione della Milano-Sanremo (nel 2008), tre del Giro delle Fiandre (nel 2010, 2013 e 2014), tre della Parigi-Roubaix (nel 2006, 2010 e 2013) e tre delle Strade Bianche (nel 2008, 2012 e 2016), oltre a una Tirreno-Adriatico (nel 2008), un Tour de Suisse (nel 2009), otto tappe al Tour de France e tre alla Vuelta a Espa\u00f1a.\nBiografia.\nFabian Cancellara nacque a Wohlen bei Bern, figlio di un immigrato italiano, Donato, di San Fele, in provincia di Potenza, il quale si trasfer\u00ec in Svizzera a 18 anni per svolgere il mestiere di elettricista, trovando impiego come installatore presso un'azienda di condizionatori d'aria; alcuni parenti del ciclista risiedono ancora a San Fele e ad Atella, in Basilicata.\nCancellara abita ad Ittigen, un sobborgo di Berna, con la moglie Stefanie, che gestisce un salone di parrucchiera, e le figlie Giuliana ed Elina, nate rispettivamente il 30 ottobre 2006 ed il 12 luglio 2012. In precedenza ha vissuto per alcuni anni in provincia di Treviso: qui era infatti la sede del gruppo sportivo Fassa Bortolo, la squadra per cui ha corso dal 2003 al 2005. Parla tedesco, francese, inglese, spagnolo ed italiano.\nCarriera.\nGli esordi e i primi anni da professionista alla Mapei e alla Fassa Bortolo.\nCancellara comincia con il ciclismo all'et\u00e0 di tredici anni, dopo aver trovato una bicicletta nel garage del padre: fino a quel momento aveva sempre preferito il calcio. Tra gli juniores pratica anche pista e ciclocross, ma \u00e8 su strada che ottiene i risultati principali: vince infatti per due volte la medaglia d'oro della prova a cronometro di categoria ai campionati mondiali, nel 1998 a Valkenburg e nel 1999 a Verona. Nel 2000 si aggiudica la trentasettesima edizione del Gran Premio Palio del Recioto, una delle pi\u00f9 importanti corse del panorama dilettantistico, superando allo sprint Franco Pellizotti e Pavel Zerzan.\nPassa professionista nel 2001 con la Mapei-Quick Step, formazione italiana per cui gi\u00e0 aveva firmato un contratto nel 1999, trovando in squadra corridori gi\u00e0 affermati come Johan Museeuw e Paolo Bettini. Nel periodo alla Mapei vince undici corse, inclusi due International Tour of Rhodes nell'isola di Rodi, il Grand Prix Eddy Merckx in coppia con l'ungherese L\u00e1szl\u00f3 Bodrogi e il campionato svizzero a cronometro, primo di sei successi consecutivi. Nel 2003 si trasferisce alla Fassa Bortolo: in quell'anno vince il cronoprologo del Tour de Romandie, lungo poco pi\u00f9 di tre chilometri e disputato nella citt\u00e0 vecchia di Ginevra, e quello del Tour de Suisse.\nDal 2004 al 2007: la Roubaix e i primi due mondiali.\nCancellara inizia il 2004 facendo sua una tappa alla Setmana Catalana battendo Erik Zabel in volata e classificandosi quarto alla Parigi-Roubaix, superato sul traguardo dai suoi tre compagni di fuga Magnus B\u00e4ckstedt, Tristan Hoffman e Roger Hammond. In estate, dopo essersi aggiudicato nuovamente il titolo svizzero contro il tempo, prende parte per la prima volta al Tour de France: a sorpresa vince il cronoprologo, staccando di due secondi il campione in carica Lance Armstrong, e veste la sua prima maglia gialla, che terr\u00e0 per soli due giorni; i 53,561\u00a0km/h di media con cui percorre i 6100 metri del tracciato di Liegi la rendono peraltro la terza miglior prestazione assoluta in un prologo alla \"Grande Boucle\". Nell'anno seguente vince alcune tappe in corse minori: tra esse, in marzo, la cronometro finale della Setmana Catalana, 17 chilometri coperti a 52,352\u00a0km/h di media. In settembre ottiene quindi un terzo posto nel campionato del mondo a cronometro di Madrid.\nPer il 2006 passa al Team CSC diretto da Bjarne Riis. In aprile, dopo il sesto posto al Giro delle Fiandre, si impone in solitaria alla Parigi-Roubaix, prima sua affermazione in una classica, in una gara caratterizzata dalla squalifica del secondo, del terzo e del quarto classificato, rispettivamente Leif Hoste, Peter Van Petegem e Vladimir Gusev, colpevoli di aver attraversato un passaggio a livello con barriere abbassate per l'imminente passaggio di un treno. In estate si riconferma campione nazionale contro il tempo e vince il Giro di Danimarca, mentre ai mondiali di Salisburgo diventa per la prima volta campione mondiale a cronometro.\nNella stagione successiva si ripresenta nel nord Europa con l'obiettivo di confermarsi alla Parigi-Roubaix, ottenendo solo il diciannovesimo posto. In maggio corre per la prima volta il Giro d'Italia nel quale, escluso un tentativo di fuga, rimane nell'ombra ritirandosi nel corso della dodicesima tappa. In giugno si riscatta facendo suo ancora una volta il campionato nazionale a cronometro, nonch\u00e9 il prologo e la cronometro finale al Tour de Suisse. Al Tour de France vince il prologo di Londra, a 53,660\u00a0km/h di media, e, con una progressione sul pav\u00e9 al penultimo chilometro, la tappa di Compi\u00e8gne, indossando la maglia gialla di leader per sette giorni consecutivi. Nel settembre dello stesso anno vince la seconda medaglia d'oro consecutiva nella prova a cronometro ai campionati mondiali di Stoccarda; sul podio con lui salgono L\u00e1szl\u00f3 Bodrogi e Stef Clement.\nIl biennio 2008-2009: la Sanremo, l'Olimpiade e il terzo mondiale.\nCancellara ottiene la sua prima vittoria del 2008 nella seconda edizione della Monte Paschi Eroica, battendo in una volata a due Alessandro Ballan sull'arrivo di Piazza del Campo. Dieci giorni dopo, il 18 marzo, si aggiudica la classifica finale della Tirreno-Adriatico mentre il 22 marzo, con uno scatto in solitaria a due chilometri dal traguardo, fa sua la novantanovesima edizione della Milano-Sanremo. Dopo essersi classificato secondo, alle spalle di Tom Boonen, nella Parigi-Roubaix, in giugno vince due tappe in linea al Tour de Suisse, una a Lyss e una a Berna. Nell'agosto dello stesso anno partecipa ai Giochi olimpici di Pechino conseguendo due medaglie, una d'oro nella cronometro e una di bronzo nella prova in linea, diventata poi d'argento il 17 novembre 2009 a causa della squalifica per doping inflitta dal Commissione Disciplinare del CIO al secondo classificato Davide Rebellin, risultato positivo al CERA. In settembre non \u00e8 presente ai mondiali di Varese.\nNel 2009 la CSC diventa Team Saxo Bank. A inizio stagione Cancellara fa fatica, per sua stessa ammissione, a trovare la giusta condizione fisica: \u00e8 condizionato prima dalla febbre patita al Tour of California, corsa in cui si aggiudica comunque il prologo, e poi da una infiammazione alla spalla destra dovuta a una caduta in allenamento. Questi problemi di salute non gli permettono di ottenere risultati alla Tirreno-Adriatico, mentre alla Milano-Sanremo d\u00e0 forfait. In maggio corre undici tappe al Giro d'Italia prima di ritirarsi. Il mese seguente torna invece al successo imponendosi nella classifica generale del Tour de Suisse: vince la cronometro d'apertura a Ruggell ed ottiene la maglia oro di leader, perdendola al terzo giorno e riconquistandola solo nell'ultima tappa, dominando la crono di Berna. In luglio fa sua la cronometro d'apertura del Tour de France nel Principato di Monaco, precedendo Alberto Contador e Bradley Wiggins. Indossa cos\u00ec anche la prima maglia gialla, mantenendola per le successive sei tappe e portando il suo bottino totale di giorni in \"jaune\" a 15: supera cos\u00ec sia Ferdi K\u00fcbler che Hugo Koblet (fermi rispettivamente a 12 e 11), diventando il primo svizzero in assoluto nella speciale graduatoria. Vince poi la prima tappa della Vuelta a Espa\u00f1a, una cronometro sul circuito di Assen, percorrendo i 4,8 chilometri alla media di 54 km/h: veste cos\u00ec per la prima volta la maglia amarillo che perder\u00e0 dopo la quinta tappa e che riprender\u00e0, questa volta per un giorno soltanto, con la cronometro di Valencia.\nIl 24 settembre 2009, partendo da favorito, domina anche la prova a cronometro ai mondiali di Mendrisio, in Svizzera, pedalando ad una media di 51,580\u00a0km/h e staccando rispettivamente di 1'27\" e 2'30\" gli avversari meglio classificati, Gustav Larsson e Tony Martin: \u00e8 la sua terza medaglia d'oro iridata nella massima categoria. Tre giorni dopo \u00e8 protagonista anche nella prova in linea: attacca pi\u00f9 volte venendo sempre ripreso e arrivando quinto.\nIl 2010: la doppietta Fiandre-Roubaix e il quarto mondiale.\nCancellara apre il suo 2010 imponendosi al Tour of Oman, corsa a tappe nella penisola arabica. Tornato in Europa, si aggiudica prima l'E3 Prijs Vlaanderen a Harelbeke lasciando sul posto i compagni di fuga Tom Boonen e Juan Antonio Flecha con uno scatto a 2\u00a0km dal traguardo, e poi, il 4 aprile, il Giro delle Fiandre: nell'occasione \u00e8 protagonista di uno scatto sul muro di Grammont che gli permette di arrivare al traguardo con 1'14\" sul secondo classificato Tom Boonen. Nella domenica seguente si impone quindi nella centottesima edizione della Parigi-Roubaix, concludendo la corsa con 2'05\" di vantaggio su Thor Hushovd e Juan Antonio Flecha dopo una cavalcata solitaria iniziata a 50\u00a0km dall'arrivo. Sale cos\u00ec a quota quattro vittorie nelle cinque classiche monumento.\nQueste due vittorie vengono per\u00f2 messe in discussione da video che alludono all'uso da parte di Cancellara di biciclette dotate di un motore elettrico nascosto, azionabile premendo un tasto sotto il manubrio. L'UCI ha cos\u00ec aperto un'inchiesta, convocando in riunione i rappresentanti dell'industria del ciclismo per chiarire le accuse di manipolazione meccanica della bicicletta del ciclista svizzero. Cancellara, che non \u00e8 stato indagato per frode sportiva e non ha ricevuto sanzioni per il presunto imbroglio, ha negato ogni accusa. La vicenda ha comunque allarmato il giudice italiano Raffaele Guariniello, che avrebbe poi aperto un'indagine per verificare se fatti simili fossero accaduti anche durante il Giro d'Italia 2010.\nTerminati gli strascichi dell'inchiesta, Cancellara partecipa al Tour de Suisse tentando di rivincerlo, ma si deve accontentare della vittoria nel prologo. Al Tour de France vince entrambe le prove contro il tempo (il prologo, sua quarta affermazione alla \"Grande Boucle\" in una frazione d'apertura, e l'ultima tappa prima della passerella conclusiva) e veste la maglia gialla per un totale di sei giornate. Nella seconda tappa con arrivo a Spa si rende protagonista di un gesto di \"fair play\", convincendo il gruppo a rallentare per permettere ai corridori coinvolti in una caduta, tra cui i suoi due capitani Andy e Fr\u00e4nk Schleck, di rientrare; cos\u00ec facendo perde per\u00f2 la maglia gialla a favore del fuggitivo e vincitore della tappa Sylvain Chavanel. Riconquista il primato al termine della frazione successiva, con traguardo ad Hainaut e numerosi tratti in pav\u00e9 caratteristici della Parigi-Roubaix, salvo poi cedere definitivamente la \"leadership\" \u2013 passata di nuovo a Chavanel\u00a0\u2013 al termine della prima tappa alpina: concluder\u00e0 centoventunesimo nella generale.\nIn agosto prende il via alla Vuelta a Espa\u00f1a ma non ottiene risultati di prestigio, a differenza dell'anno precedente: fallisce infatti anche l'obiettivo di vincere la cronometro di Pe\u00f1afiel concludendola al terzo posto. Si ritira nel corso della penultima tappa. Il 30 settembre seguente, ai campionati del mondo di Melbourne, vince il suo quarto titolo iridato a cronometro in cinque anni: nell'occasione completa i 45,2 chilometri del tracciato in 58'09\", alla media di 47 km/h.\nIl biennio 2011-2012: Team Leopard-Trek e RadioShack-Nissan.\nPer il 2011 Cancellara segue i fratelli Schleck nella nuova squadra da loro fondata, il Team Leopard-Trek. Inaugura la sua stagione con il secondo posto nel prologo del Tour of Qatar, battuto da Lars Boom. Prende poi il via al Tour of Oman e alla Tirreno-Adriatico: nella gara italiana ottiene, in occasione della cronometro conclusiva di San Benedetto del Tronto, il suo primo successo stagionale. Quattro giorni dopo partecipa alla Milano-Sanremo, viene battuto in volata dall'australiano Matthew Goss e si classifica secondo; allo stesso modo non conserva il titolo di campione del Giro delle Fiandre, perdendo la volata finale contro Nick Nuyens e Sylvain Chavanel. Una settimana pi\u00f9 tardi, alla Parigi-Roubaix, Cancellara ottiene un nuovo secondo posto dietro Johan Vansummeren battendo in volata Maarten Tjallingii e Gr\u00e9gory Rast.\nA giugno ottiene il successo al prologo del Tour de Suisse indossando anche la maglia gialla di \"leader\" e, sempre nello stesso mese, per la seconda volta in carriera si aggiudica il titolo nazionale svizzero in linea. In seguito non ottiene vittorie n\u00e9 al Tour n\u00e9 alla Vuelta. Arriva da pluricampione alla cronometro dei campionati del mondo di Copenaghen ma chiude terzo, aggiudicandosi solo la medaglia di bronzo, preceduto da Tony Martin e Bradley Wiggins.\nNel 2012 il portacolori della Leopard-Trek, diventata nel frattempo RadioShack-Nissan, si aggiudica per la seconda volta in carriera la Strade Bianche grazie ad un allungo sullo sterrato delle \"Tolfe\" a 12 chilometri dal traguardo. Il 13 marzo vince per il secondo anno consecutivo la settima ed ultima tappa della Tirreno-Adriatico, la cronometro di San Benedetto del Tronto; pochi giorni dopo ottiene quindi il secondo posto nella centotreesima edizione della Milano-Sanremo, preceduto dal solo Simon Gerrans in uno sprint a tre.\nArriva in forma alle classiche di primavera in Belgio, ma una doppia caduta e alcuni problemi meccanici alla bicicletta gli impediscono di giocarsi il finale di gara sia alla E3 Harelbeke che alla Gand-Wevelgem. Successivamente parte tra i favoriti per vincere il Giro delle Fiandre, ma una nuova caduta lo costringe al ritiro e gli procura la frattura in quattro parti della clavicola destra. Il 30 giugno vince il prologo del Tour de France e diventa cos\u00ec il secondo corridore di sempre ad indossare per cinque volte in carriera la maglia gialla nella tappa inaugurale della \"Grande Boucle\": prima di lui ci era riuscito solo Bernard Hinault.\nI successivi giorni di gara in testa alla graduatoria gli consentono di portare a 28 il suo bottino di maglie gialle e di diventare il ciclista, tra quelli mai vincitori della corsa, con il maggior numero di maglie di \"leader\" all'attivo.\nIl prosieguo di stagione vede Cancellara ritornare a competere ai Giochi olimpici di Londra. Durante la prova in linea, mentre si trovava in testa ad una nutrita fuga che si era avvantaggiata sul gruppo, una caduta all'uscita da una curva a una decina di chilometri dall'arrivo compromette ogni sua velleit\u00e0 di vittoria finale. Completa comunque la gara, a circa cinque minuti dal vincitore, il kazako Aleksandr Vinokurov. Quattro giorni dopo l'incidente, scongiurato il rischio di una nuova frattura, tenta la difesa del titolo olimpico a cronometro concludendo per\u00f2 la prova al settimo posto.\nIl 2013: la seconda doppietta Fiandre-Roubaix.\nDopo l'infortunio rimediato ai Giochi olimpici, Cancellara comincia la stagione 2013 ancora tra le file della RadioShack-Leopard. In marzo conclude al quarto posto la Strade Bianche, prende poi parte alla Tirreno-Adriatico ottenendo il quarto posto nella cronometro finale. Nello stesso mese coglie il terzo posto alla Milano-Sanremo, battuto in volata da Gerald Ciolek e Peter Sagan; cinque giorni dopo si aggiudica per la terza volta in quattro anni la E3 Harelbeke: nell'occasione stacca tutti gli avversari con un attacco a 35 chilometri dall'arrivo.\nSi presenta quindi alle classiche sul pav\u00e9 come uno dei favoriti. Il 31 marzo conquista per la seconda volta il Giro delle Fiandre: decisiva quel giorno \u00e8 l'azione sul muro del Paterberg, a 14 chilometri dal traguardo, che permette allo svizzero di staccare il principale rivale, lo slovacco Peter Sagan, e di involarsi solo e vittorioso verso l'arrivo. Sette giorni dopo lo svizzero si aggiudica la sua terza Parigi-Roubaix, battendo in una volata a due il belga Sep Vanmarcke. Grazie a questo successo realizza, dopo quella del 2010, la sua seconda doppietta Fiandre-Roubaix. Il 4 settembre vince l'undicesima tappa della Vuelta a Espa\u00f1a, la cronometro individuale di Tarazona di 38,8\u00a0km.\nIl 2014: il terzo Fiandre.\nCon la rinominata Trek Factory Racing Cancellara apre la nuova stagione partecipando alle corse asiatiche per prepararsi in vista delle classiche del pav\u00e9, suoi grandi obiettivi stagionali. In marzo conclude al sesto posto le Strade Bianche e prende parte alla Tirreno-Adriatico, durante la quale sfiora il successo di tappa nella cronometro conclusiva dove si piazza secondo, dietro all'italiano Adriano Malori. Nello stesso mese coglie l'ennesimo secondo posto (il quarto nella sua carriera) alla Milano-Sanremo, dovendosi arrendere in volata al solo Alexander Kristoff.\nCinque giorni dopo conclude al nono posto la E3 Harelbeke; dopo essere stato coinvolto in una caduta a circa 40\u00a0km dal traguardo, inizia una notevole progressione, rimontando posizioni su posizioni ma alla fine deve desistere, dimostrando comunque un ottimo stato di forma. Il primo successo stagionale arriva il 6 aprile al Giro delle Fiandre: nell'occasione attacca sull'Oude Kwaremont insieme al belga Sep Vanmarcke, staccando i principali rivali e andando a riprendere sul Paterberg i due attaccanti Greg Van Avermaet e Stijn Vandenbergh, riuscendo poi a batterli tutti in una volata a quattro. Per l'elvetico si tratta della terza affermazione nella \"Ronde\", la seconda consecutiva. Una settimana dopo si piazza terzo alla Parigi-Roubaix, chiudendo alle spalle di Niki Terpstra, che dopo aver attaccato a 4\u00a0km dall'arrivo, giunge al traguardo con 20\" su John Degenkolb e \"Spartacus\".\nNel mese di giugno prende parte al Tour de Suisse, ottenendo come migliori risultati due quarti posti nelle cronometro della prima e della settima tappa, mentre a fine mese si aggiudica per la nona volta in carriera il titolo nazionale svizzero a cronometro, precedendo Stefan K\u00fcng e Silvan Dillier. \u00c8 poi al via in luglio del Tour de France dove ottiene un secondo posto nella nona frazione prima di ritirarsi; in seguito, in agosto corre - senza acuti - la Vuelta a Espa\u00f1a in preparazione dei campionati del mondo di Ponferrada. All'appuntamento iridato, tuttavia, non riesce ad incidere chiudendo 11\u00ba a 7\" dal vincitore Micha\u0142 Kwiatkowski.\nIl 2015: cadute e delusioni.\nNel 2015 Cancellara apre la stagione a febbraio partecipando negli Emirati Arabi a Tour of Qatar e Tour of Oman, riuscendo ad imporsi in quest'ultimo nella seconda frazione. In marzo si piazza secondo nel prologo e ottiene il successo nella tappa conclusiva della Tirreno-Adriatico. Dopo aver conseguito un 7\u00ba posto alla Milano-Sanremo, \u00e8 costretto a saltare le classiche di primavera a causa di una caduta all'E3 Harelbeke che gli causa la frattura di due vertebre.\nRipresosi dall'infortunio, torna alle gare al Tour de Suisse dove ottiene un secondo posto nel prologo d'apertura e un terzo nella cronometro finale. Al Tour de France, dopo un terzo posto nella cronometro di apertura, veste la \"maglia gialla\" al termine della tappa successiva, grazie al medesimo piazzamento. Tuttavia nella seguente frazione rimane coinvolto in una maxi-caduta che lo costringe al ritiro dalla \"Grand Boucle\"; esami ulteriori evidenzieranno la frattura di altre due vertebre. Una volta rimessosi in sella prende il via della Vuelta, ma gi\u00e0 alla terza tappa abbandona la corsa per problemi fisici che non gli permettono di partecipare ai successivi campionati del mondo di Richmond, terminando anzitempo la sfortunata stagione.\nIl 2016: l'ultima stagione.\nL'11 novembre 2015 Cancellara annuncia, in occasione degli annuali \"Swiss Cycling Awards\", che al termine della stagione 2016 appender\u00e0 la propria bicicletta al chiodo, dopo sedici anni di professionismo.\nIl 30 gennaio inizia la stagione con la ora Trek-Segafredo imponendosi nella prova pi\u00f9 dura del Challenge de Mallorca, il trofeo Trofeo Serra de Tramuntana, precedendo il polacco Micha\u0142 Kwiatkowski e il belga Tiesj Benoot; pochi giorni pi\u00f9 tardi prende invece il via del Dubai Tour, classificandosi settimo al termine delle quattro tappe e fornendo un grande apporto alla causa del velocista italiano Giacomo Nizzolo, il quale si classificher\u00e0 secondo alle spalle del tedesco Marcel Kittel. Il secondo successo arriva a cronometro: Cancellara conquista la prova contro il tempo di Sagres della Volta ao Algarve, precedendo di 5\" Tony Martin.\nIl 6 marzo successivo conferma l'ottimo stato di forma conquistando per la terza volta in carriera la Strade Bianche: con un attacco sull'ultimo strappo di via Santa Caterina regola infatti il ceco Zden\u011bk \u0160tybar e l'italiano Gianluca Brambilla. Grazie a questa terza affermazione gli verr\u00e0 dedicato il tratto di sterrato pi\u00f9 duro del percorso, quello di Monte Sante Marie. In seguito partecipa alla Tirreno-Adriatico dove, nonostante gli iniziali problemi influenzali, riesce a conquistare l'ultima frazione, la cronometro sul lungomare di San Benedetto del Tronto, imponendosi con una media superiore ai 54\u00a0km/h davanti a Johan Le Bon e Tony Martin. Con questo nuovo successo porta a sei le affermazioni personali nella \"Corsa dei Due Mari\", superando il primato di Francesco Moser fermatosi a cinque vittorie di tappa.\nIl 19 marzo prende il via della 107\u00aa edizione della Milano-Sanremo: tuttavia, a causa della caduta di Fernando Gaviria negli ultimi 300 metri che lo costringe a frenare bruscamente, giunge al traguardo in trentunesima posizione chiudendo il gruppetto regolato dal vincitore Arnaud D\u00e9mare. In aprile partecipa al Giro delle Fiandre dove si piazza al secondo posto dietro il rivale Peter Sagan dopo aver vanamente cercato di raggiungere lo slovacco, il quale aveva sferrato l'attacco a 33 km dall'arrivo insieme a Michal Kwiatkowski e Sep Vanmarcke e rimasto poi da solo sul Paterberg. La sconfitta acuisce la rivalit\u00e0 con Sagan, nata nel 2013 quando fu lo svizzero a precedere lo slovacco al Giro delle Fiandre 2013. La settimana successiva prende parte alla Parigi-Roubaix; a 45 chilometri dal traguardo, nel settore di pav\u00e9 di Mons-en-P\u00e9v\u00e8le, scivola e cade rovinosamente a terra, coinvolgendo altri corridori: riuscir\u00e0 ci\u00f2 nonostante a riprendersi e a completare la sua ultima gara sulle pietre al 40\u00ba posto.\nIn maggio \u00e8 al via del Giro d'Italia: disputa con propositi di vittoria la cronometro di apertura di Apeldoorn, ma a causa dell'influenza non riesce ad andare oltre l'ottavo posto, fallendo l'ultimo assalto alla \"maglia rosa\". I persistenti problemi fisici nel prosieguo della corsa lo costringono inoltre al ritiro al termine della nona tappa. Rientra alle corse al Tour de Suisse aggiudicandosi la breve cronometro di apertura e cogliendo un terzo posto nell'ottava frazione. Poco tempo pi\u00f9 tardi si conferma per la decima volta in carriera campione nazionale a cronometro sul tracciato di Martigny, per poi partecipare al Tour de France. La dura corsa a tappe francese risulta avara di successi, con l'elvetico che riesce a mettersi in mostra solamente in occasione della sedicesima tappa quando coglie un sesto posto nella volata di Berna; si ritira a tre giorni dal termine della \"Grand Boucle\" con l'obiettivo di affrontare al meglio gli imminenti Giochi Olimpici di Rio de Janeiro.\nNella rassegna a cinque cerchi, dopo essersi messo a disposizione dei pi\u00f9 quotati compagni nell'esigente prova in linea, Cancellara vince l'oro nella cronometro, rifilando 47\" all'olandese Tom Dumoulin e 1'02\" al britannico Chris Froome e bissando in tal modo il successo del 2008. L'affermazione olimpica coincide con l'ultima corsa della carriera per l'elvetico, che chiude cos\u00ec l'attivit\u00e0 agonistica, esibendosi un'ultima volta il 12 novembre all'evento \"Ciao Fabian\", a lui dedicato, nel velodromo di Gand."}
{"id": "555021", "revid": "11684", "url": "https://it.wikipedia.org/wiki?curid=555021", "title": "39NiCrMo3", "text": ""}
{"id": "555045", "revid": "1632387", "url": "https://it.wikipedia.org/wiki?curid=555045", "title": "Grutti", "text": "Grutti \u00e8 una frazione del comune di Gualdo Cattaneo (PG).\nIl paese, i cui abitanti si chiamano \"gruttigiani\" (532, secondo i dati Istat del censimento 2001), si trova a sud rispetto al capoluogo comunale, circa a met\u00e0 strada (9\u00a0km) tra Massa Martana e Todi. Giace sul cosiddetto Altopiano Petroniano, a 506 m s.l.m.\nMolto spesso, data la prossimit\u00e0, il suo nome viene associato a quello della vicina frazione di San Terenziano.\nStoria.\nIl nome del paese deriva da \"Grotte\" o \"Grott'ombra\", termini con i quali lo si design\u00f2 nel Medioevo ed in seguito, per via della zona ricca di cunicoli e grotte scavate nel masso di travertino che si estende sino a S. Terenziano; in passato, queste erano usate come ricovero per gli animali o, addirittura, come rifugio antiaereo durante la II guerra mondiale. Alcuni documenti indicano che tali luoghi vennero adibiti a catacombe dai primi fedeli cristiani per rifugiarvisi, seguaci del vescovo tuderte san Terenziano.\nSi ritiene che il paese sia stato fondato (assieme a San Terenziano) in periodo augusteo da coloni romani. Nel 1116, il preesistente castello venne cinto di mura difensive e torrioni, da parte di signori della fazione ghibellina; nel 1347 venne promosso \"Villa\".\nEconomia e manifestazioni.\nL'agricoltura, grazie soprattutto all'olivo ed al sagrantino (vino), \u00e8 molto sviluppata. Pi\u00f9 recentemente, l'agriturismo \u00e8 diventato parte integrante nello sviluppo economico del territorio.\nNel mese di agosto si svolge la sagra \"Agosto a Grutti\", durante la quale si allestiscono anche scene di vita medievale, con un corteo storico ed il Palio del Giogo."}
{"id": "555052", "revid": "287204", "url": "https://it.wikipedia.org/wiki?curid=555052", "title": "Tahirih", "text": ""}
{"id": "555054", "revid": "17654", "url": "https://it.wikipedia.org/wiki?curid=555054", "title": "Qurratu'l-`Ayn", "text": ""}
{"id": "555057", "revid": "17654", "url": "https://it.wikipedia.org/wiki?curid=555057", "title": "F\u00e1timih Baraq\u00e1n\u00ed", "text": ""}
{"id": "555061", "revid": "114351684", "url": "https://it.wikipedia.org/wiki?curid=555061", "title": "Ratzinger (disambigua)", "text": "Ratzinger \u00e8 un cognome che si pu\u00f2 riferire a:"}
{"id": "555062", "revid": "287204", "url": "https://it.wikipedia.org/wiki?curid=555062", "title": "Buizel", "text": ""}
{"id": "555063", "revid": "339392", "url": "https://it.wikipedia.org/wiki?curid=555063", "title": "Sun Zi", "text": ""}
{"id": "555077", "revid": "110157", "url": "https://it.wikipedia.org/wiki?curid=555077", "title": "Brasil\u00e9ia", "text": "Brasil\u00e9ia \u00e8 un comune del Brasile nello Stato dell'Acre, parte della mesoregione di Vale do Acre e della microregione di Brasil\u00e9ia.\n\u00c8 situata a circa 200\u00a0km a sud ovest di Rio Branco sul Rio Acre, vicina al confine con la Bolivia, nei pressi di Cobija.\nStoria.\n\u00c8 stata fondata nel 1910, il nome \u00e8 frutto della fusione tra le parole \"Brasil\" (Brasile) e \"hil\u00e9ia\" (foresta).\nEconomia.\nOspita stabilimenti industriali che producono caucci\u00f9."}
{"id": "555078", "revid": "125407565", "url": "https://it.wikipedia.org/wiki?curid=555078", "title": "Dialetto veneto udinese", "text": "Il dialetto udinese \u00e8 nato all'epoca della dominazione della citt\u00e0 di Udine da parte della Repubblica di Venezia e rappresenta una sorta di variante di transizione tra la lingua friulana e quella veneta.\nQuesto dialetto \u00e8 tutelato dalla regione Friuli-Venezia Giulia con la Legge Regionale n. 5 del 17 febbraio 2010.\n\u00c8 storicamente diffuso esclusivamente tra le classi agiate e borghesi della citt\u00e0.\nL'uso del dialetto udinese ha costituito per molto tempo uno status symbol sociale, dal momento che piccola parte dei cittadini della citt\u00e0 mentre la totalit\u00e0 dei cittadini delle localit\u00e0 della provincia ha tradizionalmente praticato l'uso o del friulano, o dell'italiano, oppure dei dialetti dello sloveno o tedescofoni, ma mai del veneto.\nNon numerose le testimonianze letterarie. Si ricorda la poetessa Nadia Pauluzzo. Il Messaggero Veneto in un suo numero del 15 marzo 2002 ha ricordato Renzo Valente che era rimasto l'ultimo a difendere una letteratura in dialetto udinese.\nStudi sociolinguistici erano stati compiuti negli anni ottanta da Giuseppe Francescato.\nL'Universit\u00e0 di Udine ha dedicato una giornata di studi alle citt\u00e0 plurilinguiste con una relazione di Federico Vicario dal titolo: \"Il dialetto \u2018udinese\u2019: un dialetto veneto coloniale tra friulano e italiano\".\nNella formazione storica del dialetto udinese, accogliendo come necessario postulato la sua derivazione dal dialetto di Venezia, impostosi almeno parzialmente durante i secoli di dominio della Serenissima, non si pu\u00f2 per\u00f2 concedere che si tratti semplicemente di un riflesso estremo dell'ondata primaria di irradiazione dialettale da Venezia. Infatti le caratteristiche proprie del dialetto udinese attuale lo distaccano nettamente dal dialetto veneziano antico, quale esso ci appare dai monumenti conservati; \u00e8 anzi necessario sottolineare che i caratteri linguistici di tali monumenti si avvicinano piuttosto al friulano, mentre oggi il veneto udinese si trova appunto in opposizione con il friulano. Per l'udinese si tratta dunque di una ondata linguistica seriore - sostanzialmente posteriore alla presa di possesso veneziano in Friuli - la quale si \u00e8 venuta evolvendo in un ambiente particolare nel quale era costretta a convivere con una variet\u00e0 linguistica diversa, cio\u00e8 col friulano.\nIn questa situazione, venuta meno ad un certo punto la diretta influenza di Venezia e modificatasi la situazione di prestigio che determinava l'uso sociale delle due variet\u00e0, il dialetto udinese ha trovato appoggio in un elemento linguistico ancor pi\u00f9 valido, e precisamente nella lingua nazionale. La pi\u00f9 facile italianizzazione del dialetto udinese \u00e8 diretta conseguenza della sua relativa affinit\u00e0 con l'italiano (cosa che, come \u00e8 ben noto, vale anche per le altre variet\u00e0 dialettali. \"Attenzione: la parlata udinese \u00e8 un dialetto della lingua veneta e non della lingua italiana\"). Esso giustifica inoltre il convergere dell'udinese in direzione della lingua nazionale, fin quasi a costituire un tipo ibrido, italiano-veneto, che ad un certo punto ha potuto essere accolto da un numero crescente di parlanti, ma che ora sembra conoscere un momento di regressione.\nIl dialetto udinese, come gi\u00e0 detto, \u00e8 stato raramente utilizzato in forma scritta, ad esempio in una serie di articoli di sapore autobiografico lo scrittore e giornalista udinese Renzo Valente ha rappresentato con fine sensibilit\u00e0 e una sottile vena di umorismo, la vita di Udine come si presentava nei suoi ricordi infantili e giovanili. Fra i molti altri spunti brillanti di questa operazione di recupero del passato cittadino, Valente ha saputo utilizzare anche lo strumento linguistico dando, in questo modo, un impensato documento del dialetto udinese con esempi, che riproducono con felice fedelt\u00e0 le caratteristiche della parlata udinese. Ed \u00e8 proprio in questi casi che l'idea di valersi dell'udinese, non solo \u00e8 perfettamente adeguata alla situazione, ma illumina - con una sapiente alternanza col friulano - il modo di parlare, se non di vivere, di una certa modesta borghesia tipica, veramente rappresentativa di quello che \u00e8 il piccolo grande mondo di Udine e delle generazioni che ci hanno preceduto.\nLa parlata dialettale di Udine non \u00e8 omogenea, perch\u00e9 non si tratta di una variet\u00e0 dialettale autoctona, che si sia gradualmente evoluta sul posto, ma di una variet\u00e0 importata, e non proveniente dalla stessa localit\u00e0 e dallo stesso ambito sociale.\nIl dialetto udinese sar\u00e0 quindi il risultato dell'incontrarsi di molteplici influenze, fondamentalmente veneziano ma non senza elementi di altre variet\u00e0 dialettali venete: il trevisano ed il triestino.\nD'altro canto i parlanti del Friuli che potevano essere invogliati ad adottare il veneto non potevano sottrarsi del tutto all'influenza della loro parlata natia, il friulano, e in un'epoca pi\u00f9 recente anche di un altro linguaggio che si veniva sempre pi\u00f9 imponendo, proprio per prestigio: l'italiano. Il dialetto udinese sar\u00e0 quindi il risultato dell'incontrarsi di queste molteplici influenze.\nAttivit\u00e0.\nIl convegno \"Citt\u00e0 plurilingui, lingue e culture a confronto in situazioni urbane\" ha lo scopo di fare il punto sulla vitalit\u00e0 del dialetto udinese, a pi\u00f9 di vent'anni dalle inchieste sociolinguistiche, sopra sintetizzate, condotte in citt\u00e0 da Giuseppe Francescato, verificando quanto sia avanzato, in questi anni, il degrado del dialetto sotto la pressione di due codici ora di maggiore prestigio, il friulano, sostenuto dalle leggi di tutela, e l'italiano."}
{"id": "555081", "revid": "80598", "url": "https://it.wikipedia.org/wiki?curid=555081", "title": "Pazza idea/Morire tra le viole", "text": "Pazza idea/Morire tra le viole \u00e8 il 18\u00b0 singolo di Patty Pravo pubblicato nell'estate dell'anno 1973, dalla casa discografica RCA Italiana.\nDesrizione.\nPreceduto da una grande campagna pubblicitaria, il 45 giri debutta nella classifica dei singoli pi\u00f9 venduti direttamente al terzo posto nella settimana del 7 luglio 1973, e sale in vetta alla classifica il 25 agosto, scalzando dalla vetta \"Perch\u00e9 ti amo\" de I Camaleonti, che manteneva la prima posizione da quasi due mesi.\nIl singolo di Patty Pravo rimarr\u00e0 al primo posto della hit parade per ben nove settimane, uscendo dalla top ten soltanto a novembre e vendendo complessivamente oltre un milione di copie. Alla fine dell'anno, il singolo risulter\u00e0 essere il secondo pi\u00f9 venduto, secondo soltanto a \"Crocodile Rock\" di Elton John. \nMorire tra le viole.\n\"Morire tra le viole\" \u00e8 una cover del brano omonimo pubblicato lo stesso anno (1973) dall'autore Maurizio Monti. interpretato da Patty Pravo e inserito in uno dei suoi album di maggior successo: Pazza idea."}
{"id": "555091", "revid": "2008079", "url": "https://it.wikipedia.org/wiki?curid=555091", "title": "Guaritore", "text": "Un guaritore, o una guaritrice, \u00e8 una persona che asserisce di poter guarire dalle malattie servendosi di asseriti poteri personali e di rimedi terapeutici genericamente non riconosciuti dalla scienza medica che si rifanno a pratiche tradizionali, all'uso di erbe, musica, danza, imposizione delle mani, somministrazione di rimedi e al potere della suggestione. Un guaritore popolare pu\u00f2 essere una persona altamente qualificata che persegue le proprie specialit\u00e0, imparando dallo studio, dall'osservazione e dall'imitazione. In alcune culture un guaritore potrebbe essere considerato una persona che ha ereditato il \"dono\" di guarire dal proprio genitore.\nAlcuni praticanti di medicine alternative cercano di restringere il termine a s\u00e9 stessi, sostenendo l'efficacia della loro opera con il naturale recupero fisico che chiamano vitalismo; affermano che qualunque altro tipo di approccio lavora contro le capacit\u00e0 auto-curative del corpo.\nStoria.\nLa figura dei guaritori aveva un rilievo soprattutto in stadi remoti dello sviluppo umano, nelle quali il medico era anche sacerdote o sciamano, epoche in cui si riteneva che l'origine delle malattie fisiche fosse dovuta a squilibri e patologie dell'anima, i cui effetti si ripercuotevano sul corpo, secondo una visione olistica. Il significato di guarigione era cos\u00ec strettamente connesso all'ambito spirituale e atteneva perci\u00f2 a riti e credenze proprie della religione.\nTra i guaritori famosi, vi fu, nel XVIII secolo, il sacerdote Giovanni Antonio Rubbi, nel XIX secolo Nicola Gambetti, nel XX secolo Bruno Gr\u00f6ning.\nLa figura del guaritore sopravvive ancora, anche in societ\u00e0 sviluppate, nelle quali \u00e8 legata soprattutto al mondo rurale delle campagne. Negli ambienti dell'Italia contadina permangono tradizioni magico-religiose, in cui il guaritore svolge anche un ruolo sociale e si serve di riti suggestivi dalla forte valenza psicosomatica."}
{"id": "555094", "revid": "599013", "url": "https://it.wikipedia.org/wiki?curid=555094", "title": "Moschetto", "text": "Il moschetto \u00e8 un'arma da fuoco ad avancarica derivata dall'archibugio. Il nome trae origine dalla mosca, ed inizialmente designava un tipo di sparviero, poi il dardo scoccato dalla balestra, da ultimo il proiettile (e per metonimia l'arma da fuoco) propulso da un'arma da fuoco lunga.\nStoria.\nSviluppatosi progressivamente a partire dal XVI secolo, inizialmente utilizzato solo da alcune unit\u00e0 militari denominate moschettieri - o in cooperazione come nel \"tercio\" spagnolo ai tempo degli Asburgo - divenne progressivamente arma d'ordinanza in tutti gli eserciti europei, sino alla sua completa sostituzione agli inizi del XX secolo, con l'avvento dei fucili a retrocarica. Venne estensivamente usato fino a tutto il XIX secolo e poi sostituito, inizialmente dai fucili a percussione, e in seguito dai fucili a retrocarica.\nIn Italia si continu\u00f2 ad utilizzare il vocabolo fino al perdurare del regime fascista per designare il carcano Mod. 91, versione accorciata del fucile d'ordinanza dell'esercito italiano, mantenuta nel dopoguerra almeno dalla Polizia di Stato per il lancio di lacrimogeni, ed il M.A.B. - Moschetto Automatico Beretta, mitra italiano della seconda guerra mondiale, rimpiazzato dal Beretta M12.\nCaratteristiche.\nDifferenze con l'archibugio.\nSia l'archibugio sia il moschetto inizialmente adottarono un medesimo meccanismo di sparo, con la differenza che, mentre l'archibugio veniva mantenuto in posizione appoggiandolo al petto durante l'azione di fuoco, il moschetto vide l'introduzione del calcio, il quale permetteva di appoggiare l'arma alla spalla e di ottenere pi\u00f9 precisione. Per quanto riguarda il sistema di fuoco in principio si utilizz\u00f2 il meccanismo a miccia, seguito da quello a ruota e infine - decisamente pi\u00f9 moderno - quello a pietra focaia."}
{"id": "555097", "revid": "547034", "url": "https://it.wikipedia.org/wiki?curid=555097", "title": "Parametri orbitali di Marte", "text": "Marte orbita attorno al Sole in un'orbita ellittica con un semiasse maggiore di 227,94 milioni di chilometri, percorrendo una rivoluzione completa in 1,88 anni giuliani, 686,98 giorni. La sua orbita \u00e8 inclinata di 1,85\u00b0 rispetto all'eclittica ed \u00e8 eccentrica di un fattore 0,093.\nMarte \u00e8, dopo la Terra, il pianeta mediamente pi\u00f9 vicino a Venere; naturalmente l'orbita marziana \u00e8 esterna rispetto a quella terrestre, che misura dal sole mediamente circa 150 milioni di chilometri.\nConfronto fra Marte e Terra.\nLa massa di Marte \u00e8 pari a 0,107 volte quella terrestre, ed il suo volume \u00e8 pari a 0,150 volte quello della Terra. Il diametro equatoriale del pianeta vale 6787\u00a0km (con uno schiacciamento polare dell'1% circa) e la sua densit\u00e0 media \u00e8 3,95 volte quella dell'acqua. \nL'asse di rotazione marziano \u00e8 inclinato di 25\u00b0 11' e il suo periodo di rotazione attorno al proprio asse \u00e8 di 24\u00a0h 37 min 25 s: entrambi i valori sono simili ai corrispondenti parametri terrestri.\nRavvicinamento con la Terra.\nMarte \u00e8 il secondo pianeta che passa pi\u00f9 vicino alla Terra dopo Venere (astronomia), con una distanza minima di 56 milioni di chilometri. La distanza minima sta diminuendo nei secoli e il minimo raggiunto nel 2003, pari a 55,76 milioni di chilometri, \u00e8 stata la distanza pi\u00f9 vicina degli ultimi 60.000 anni. La distanza minima continuer\u00e0 a diminuire per altri 24.000 anni."}
{"id": "555100", "revid": "287204", "url": "https://it.wikipedia.org/wiki?curid=555100", "title": "Frank Schleck", "text": ""}
{"id": "555104", "revid": "2730", "url": "https://it.wikipedia.org/wiki?curid=555104", "title": "Damiano de Veuster", "text": "Missionario nell'isola di Molokai, nelle Hawaii, si dedic\u00f2 particolarmente alla cura dei malati di lebbra: nel 1995 \u00e8 stato proclamato beato da papa Giovanni Paolo II e proclamato santo da papa Benedetto XVI l'11 ottobre 2009.\nBiografia.\nFiglio di contadini fiamminghi, dopo la scuola primaria nel suo paese, Damiano fu inviato a Braine-le-Comte per imparare la lingua francese. Seguendo le orme di uno dei suoi fratelli, entr\u00f2 nel noviziato della Congregazione dei Sacri Cuori a Lovanio assumendo il nome di Damiano: dopo gli studi teologici e filosofici a Parigi, emise i voti perpetui il 7 ottobre 1860: suo fratello non pot\u00e9 realizzare il desiderio di viaggiare attivamente come missionario all'estero e Damiano fece suo il sogno del fratello.\nMissionario alle Hawaii.\nIl 19 marzo 1864, padre Damiano sbarc\u00f2 nel porto di Honolulu, dove rimase a svolgere la sua missione: fu ordinato sacerdote il 24 maggio 1864 presso la Cathedral Basilica of Our Lady of Peace (Nostra Signora della Pace, a Honolulu), una chiesa fondata dal suo ordine religioso.\nPrest\u00f2 servizio pastorale presso diverse parrocchie sull'isola di Oahu proprio mentre il regno delle Hawaii stava affrontando un periodo particolarmente difficile dal punto di vista sanitario: i commercianti stranieri ed i marinai avevano introdotto nell'arcipelago numerose nuove malattie che la popolazione locale non era in grado di affrontare. Migliaia di persone morirono a causa di mali come l'influenza e la sifilide, ma anche a causa di una grave epidemia di lebbra. Re Kamehameha IV releg\u00f2 i lebbrosi del regno in alcune colonie situate nel nord dell'isola di Molokai.\nPadre Damiano nel 1865 fu assegnato alla Missione cattolica del nord Kohala, ma chiese al vicario apostolico, monsignor Luigi Maigret, il permesso per andare a Molokai.\nColonia di morte.\nNel 1870 padre Damiano assunse il suo ruolo di prete e medico dei lebbrosi nelle colonie: il 10 maggio 1873 arriv\u00f2 presso la colonia di Kalaupapa.\nIl primo impatto con la realt\u00e0 di Molokai fu terrificante: non esisteva nessuna legge, donne e bambini erano costretti alla prostituzione, i malati venivano abbandonati senza cure in una specie di ospedale dove i medici erano lebbrosi a loro volta, i morti erano lasciati insepolti.\nIl vescovo Maigret present\u00f2 Damiano ai coloni come un padre, e aggiunse, che li avrebbe amati a tal punto che non avrebbe esitato a divenire uno di loro: \"vivere e morire con loro\". I lebbrosi che vivevano nella colonia di Kalaupapa erano oltre 600. La prima cosa che fece Damiano fu di costruire una chiesa e di stabilire la parrocchia di Santa Filomena. Passava per i villaggi battezzando e promuovendo il culto al SS.mo Sacramento, del quale diceva: \"Senza la presenza costante del nostro Divino Maestro nella mia povera cappella, io non avrei mai potuto perseverare, condividendo la mia sorte con quella dei lebbrosi di Molokai\".\nNon fu solo un sacerdote; svolse bene anche il ruolo di dottore: cur\u00f2 ulcere, costru\u00ec case e letti, costru\u00ec bare e scav\u00f2 tombe. Quella di Kalaupapa \u00e8 stata definita una \"colonia di morte\", dove molte persone furono costrette a lottare per sopravvivere, dimenticate dal governo: l'arrivo di Damiano fu considerato una svolta per la comunit\u00e0.\nSotto la sua direzione, la comunit\u00e0 si dot\u00f2 di leggi che regolassero la vita comune, costru\u00ec capanne e case decorose anche esteticamente, eresse scuole e cre\u00f2 fattorie, costru\u00ec cappelle, un orfanotrofio, refettori e dormitori.\nCavaliere dell'Ordine di Kal\u0101kaua.\nRe Kal\u0101kaua delle Hawaii insign\u00ec padre Damiano del grado di Commendatore dell'Ordine reale di Kal\u0101kaua I e, quando la principessa Lili\u02bbuokalani visit\u00f2 la colonia per consegnargli le insegne dell'onorificenza, rimase profondamente turbata nel vedere lo stato in cui vivevano i lebbrosi, tanto che non riusc\u00ec a completare il discorso ufficiale.\nFu proprio la principessa a far conoscere al mondo i meriti del religioso: la sua fama si diffuse in Europa e negli Stati Uniti ed anche i protestanti americani e la Chiesa d'Inghilterra elargirono grandi somme di denaro per il missionario.\nMorte.\nNel dicembre del 1884 Damiano, mettendo a bagno i suoi piedi nell'acqua calda, non pot\u00e9 sentirne il calore: si accorse cos\u00ec di aver contratto la lebbra.\nNonostante la scoperta continu\u00f2 a lavorare attivamente per portare a fine i suoi progetti fino alla morte: fu raggiunto comunque da quattro collaboratori: il sacerdote Luigi Lambert Conrardy, madre Marianna Cope, superiora delle suore francescane di Syracuse, Joseph Dutton, soldato americano in congedo, ritiratosi a causa di un matrimonio fallito per alcolismo e James Sinnett, infermiera di Chicago.\nPadre Damiano mor\u00ec di lebbra nel 1889, all'et\u00e0 di 49 anni: fu prima seppellito a Molokai. Fu riportato in patria soltanto nel 1936 dalla goletta Mercator e il suo corpo fu trasferito a Lovanio (Belgio) vicino al villaggio in cui nacque.\nMahatma Gandhi.\nMahatma Gandhi difese la vita e il lavoro di Padre Damiano; cit\u00f2 Damiano come fonte di ispirazione per le sue campagne sociali in India che condussero alla libert\u00e0 della sua gente e garantirono l'aiuto per quanti avevano bisogno.\nGandhi scrisse: \"La politica e il mondo giornalistico possono vantare eroi, ma pochi possono essere paragonati a Padre Damiano di Molokai. Vale la pena dare un'occhiata alle fonti di tale eroismo\".\nLa venerazione.\nPadre Damiano \u00e8 stato beatificato a Bruxelles da papa Giovanni Paolo II il 3 giugno 1995.\nIl 20 dicembre 1999 Jorge Medina Est\u00e9vez, Cardinale Prefetto della Congregazione per il culto divino e la disciplina dei sacramenti, su richiesta dalla Conferenza Episcopale degli Stati Uniti, inser\u00ec il nome di Damiano nel calendario liturgico (fra gli extra commemorativi) al giorno 10 maggio.\nLa Congregazione per le cause dei santi ha esaminato alcuni casi di guarigioni attribuite all'intercessione di padre Damiano e ne ha riconosciuto la natura sovrannaturale.\nIl 1\u00ba dicembre 2005, Padre Damiano \u00e8 stato scelto in un sondaggio condotto dalla radio-televisione pubblica fiamminga VRT e dal quotidiano De Standaard come il pi\u00f9 grande belga di tutti i tempi.\nL'11 ottobre 2009 papa Benedetto XVI ha canonizzato padre Damiano.\nL'11 ottobre 2014, per la ricorrenza della canonizzazione, la Cathedral Basilica of Our Lady of Peace di Honolulu \u00e8 diventata basilica minore."}
{"id": "555108", "revid": "33277", "url": "https://it.wikipedia.org/wiki?curid=555108", "title": "Damiano di Molokai", "text": ""}
{"id": "555109", "revid": "33277", "url": "https://it.wikipedia.org/wiki?curid=555109", "title": "Jozef De Veuster", "text": ""}
{"id": "555115", "revid": "16157", "url": "https://it.wikipedia.org/wiki?curid=555115", "title": "Padre Damiano", "text": ""}
{"id": "555118", "revid": "767487", "url": "https://it.wikipedia.org/wiki?curid=555118", "title": "A morte Hollywood", "text": "A morte Hollywood (\"Cecil B. DeMented\") \u00e8 un film del 2000 scritto e diretto da John Waters.\nFu presentato fuori concorso al 53\u00ba Festival di Cannes.\nTrama.\nIl regista pazzoide Cecil B. DeMented e la sua scombinata troupe compiono azioni di \"terrorismo cinematografico\" per distruggere l'industria cinematografica hollywoodiana. La loro ultima impresa \u00e8 il rapimento dell'attricetta Honey Whitlock: i cineasti ribelli la costringono a recitare nel film underground che stanno realizzando, ma alla fine delle riprese l'attrice abbraccer\u00e0 la causa di Cecil, diventando anche lei una terrorista cinematografica.\nProduzione.\nFra i membri della sgangherata troupe di Cecil troviamo anche Rodney, un parrucchiere eterosessuale che per\u00f2 vorrebbe essere gay perch\u00e9 disgustato dalla propria eterosessualit\u00e0. Un personaggio simile appariva anche in \"Female Trouble\". Ogni membro della troupe di Cecil ha tatuato su una parte del corpo il nome di un regista considerato di culto:\nIl drive-in che appare alla fine del film, il Bengies Drive In di Baltimora, \u00e8 uno dei pochi drive-in ancora in attivit\u00e0. Come tutti i suoi film anche \"A morte Hollywood\" \u00e8 ambientato e girato completamente a Baltimora, citt\u00e0 natale del regista.\nCritica.\nIl film ha ricevuto durante l'edizione dei Razzie Awards 2000 una nomination come Peggior attrice per Melanie Griffith."}
{"id": "555126", "revid": "1543377", "url": "https://it.wikipedia.org/wiki?curid=555126", "title": "Uomo di Giava", "text": "Uomo di Giava \u00e8 il nome dato ai fossili scoperti nel 1891 a Trinil, sulle rive del fiume Begawan Solo, nella provincia di Giava Orientale, nell'isola di Giava in Indonesia.\nI fossili rappresentano uno dei primi esempi di quello che oggi viene chiamato \"Homo erectus\". I resti furono scoperti da Eug\u00e8ne Dubois, che li classific\u00f2 con il nome scientifico di Pithecanthropus erectus (dal greco antico \"\u03c0\u03af\u03b8\u03b7\u03ba\u03bf\u03c2\" \"scimmia\" e \"\u1f04\u03bd\u03b8\u03c1\u03c9\u03c0\u03bf\u03c2\" \"uomo\").\nStoria.\nCome nella maggior parte dei fossili di ominidi non fu rinvenuto uno scheletro completo. Si trattava soltanto di una calotta cranica, scoperta a opera di un medico olandese, E. Dubois, nel 1891, un femore sinistro e pochi denti. \u00c8 stato avanzato qualche dubbio sul fatto che tutte queste ossa appartengano alla stessa specie. Un secondo e pi\u00f9 completo esemplare fu pi\u00f9 tardi scoperto nel villaggio di Sangiran, nella provincia di Giava Centrale, 18\u00a0km a nord di Surakarta. Questo ritrovamento, una calotta cranica di taglia simile a quella trovata da Dubois, fu scoperta dal paleontologo tedesco Ralph von Koenigswald nel 1936.\n \nFino alla scoperta dei resti umani ritrovati nella Rift Valley in Kenya, gli esemplari di Dubois e Koenigswald erano gli ominidi pi\u00f9 antichi mai rinvenuti. Oggi alcuni scienziati suggeriscono che l'uomo di Giava sia una potenziale forma intermedia tra l'uomo moderno e l'antenato comune che condividiamo con le altre grandi scimmie. Tuttavia la maggior parte degli antropologi ritiene che il diretto antenato dei moderni esseri umani sia stata la popolazione africana di \"Homo ergaster\", piuttosto che le popolazioni asiatiche rappresentate dall'uomo di Giava e l'uomo di Pechino."}
{"id": "555127", "revid": "1318658", "url": "https://it.wikipedia.org/wiki?curid=555127", "title": "Arrondissement di Mont-de-Marsan", "text": "L\"arrondissement\" di Mont-de-Marsan \u00e8 una suddivisione amministrativa francese, situata nel dipartimento delle Landes e la regione dell'Aquitania.\nComposizione.\nL'arondissement di Mont-de-Marsan raggruppa 178 comuni in 17 cantoni"}
{"id": "555146", "revid": "1573940", "url": "https://it.wikipedia.org/wiki?curid=555146", "title": "Chiesa di Saint-Pierre-de-Montmartre", "text": "La chiesa di Saint-Pierre-de-Montmartre (in francese: \"\u00c9glise Saint-Pierre de Montmartre\") \u00e8 la meno conosciuta delle due chiese principali situate a Montmartre, l'altra \u00e8 la basilica del Sacro Cuore.\nStoria.\nStoricamente, \u00e8 la pi\u00f9 importante ed \u00e8 una delle pi\u00f9 antiche chiese di Parigi. Secondo la tradizione cattolica, la chiesa venne eretta nel luogo dove fu fondata la Compagnia di Ges\u00f9 comunemente nota come i gesuiti, sulla Place du Tertre.\nRisalente ad una fondazione di San Dionigi del III secolo, nel 1147 alla presenza di Luigi VI e Bernardo di Chiaravalle, il papa Eugenio III la consacr\u00f2.\nDurante la rivoluzione francese cadde in rovina e si vide sormontata, nel 1794, dal primo ripetitore telegrafico di \"Chappe\" fatto installare dalla Convenzione Nazionale. In seguito ai restauri durati dal 1899 al 1905 sub\u00ec diversi cambiamenti.\nDal 1923, la chiesa \u00e8 monumento storico di Francia.\nDescrizione.\nL'esterno della chiesa conserva il suo aspetto medioevale in tutto fuorch\u00e9 nella facciata barocca, costruita nel XVIII secolo. A salienti, ha tre portali in bronzo realizzati da Tommaso Gismondi nel 1975.\nIn prossimit\u00e0 dell'abside, sul lato sinistro, si eleva la torre campanaria romanica con due ordini di bifore della cella campanaria.\nL'interno, in stile gotico, \u00e8 del tutto spoglio di decorazioni ed \u00e8 a tre navate separate da pilatri. Si possono ammirare quattro colonne di marmo, a capitelli, provenienti, forse, da un tempio romano e le ogive pi\u00f9 antiche di Parigi risalenti al 1147.\nLe quattro facce dell'altare maggiore, coperte da lastre smaltate, furono realizzate da Froideaux nel 1977.\nTra le numerose pietre tombali, presenti nella chiesa, quella della regina di Francia Adelaide di Savoia, sposa di Luigi VI \"il Grosso\" e fondatrice, nel 1133, dell'abbazia delle Benedettine del Sacro Cuore di Montmartre.\nProprio sul luogo dove sorgeva l'abbazia di questa congregazione si trova, con ingresso dalla chiesa, il Giardino del Calvario.\nL'organo a canne della chiesa fu costruito nel 1869 da Aristide Cavaill\u00e9-Coll ed \u00e8 situato sulla cantoria in controfacciata. A trasmissione meccanica, ha 12 registri, distribuiti su due manuali e pedale."}
{"id": "555148", "revid": "14480", "url": "https://it.wikipedia.org/wiki?curid=555148", "title": "Ilienses", "text": ""}
{"id": "555149", "revid": "599013", "url": "https://it.wikipedia.org/wiki?curid=555149", "title": "Don Larsen", "text": "Il suo record in carriera, 81 vittorie e 91 sconfitte, passa in secondo piano di fronte al perfect game che lanci\u00f2 l'8 ottobre 1956, l'unico mai realizzato in una partita di World Series.\nLa carriera.\nIn 14 stagioni di permanenza nella Major League, dal suo debutto il 18 aprile 1953, al Briggs Stadium di Detroit contro i Detroit Tigers, all'ultima partita giocata il 7 luglio 1967, Don Larsen ha giocato per sette diverse squadre, per la maggior parte degli anni ricoprendo il ruolo di \"lanciatore di rilievo\", occasionalmente di \"lanciatore partente\". Il suo record di carriera, 81 vittorie e 91 sconfitte, \u00e8 comunque in massima parte determinato dalla stagione 1954, trascorsa ai Baltimore Orioles, franchigia al primo anno ufficiale nella MLB, in cui vinse solo 3 partite, a fronte di 21 sconfitte.\nPer sua fortuna, e per quella del suo record, al termine della stagione fu ceduto ai New York Yankees, dove in 5 stagioni in una delle squadre pi\u00f9 vincenti della storia del baseball moderno ebbe modo di vincere 45 partite, con solo 21 sconfitte, e due World Series. La sua migliore stagione, che culmin\u00f2 nel \"perfect game\", \u00e8 stata il 1956, con un record di 11 vittorie e 5 sconfitte, e record di carriera per strikeout (107) e media PGL (3,26).\nCeduto ai Kansas City Athletics dopo la stagione 1959, in uno scambio che port\u00f2 agli Yankees Roger Maris, Larsen ebbe un'ottima stagione nel 1962, anno in cui vinse il titolo della National League con i San Francisco Giants, che ottennero ben 103 vittorie nella stagione. Per lui, per\u00f2, nella serie finale contro gli Yankees non riusc\u00ec ad ottenere la rivincita contro la sua ex squadra, che vinse il titolo per 4 partite a 3, vincendo 1-0 l'ultima partita.\nL'ultima stagione di Larsen fu la 1967, anno in cui lanci\u00f2 per i Chicago Cubs.\n\u00c8 scomparso il 1\u00ba gennaio 2020 all'et\u00e0 di 90 anni\nLa partita perfetta.\nL'8 ottobre 1956, Larsen scrisse una pagina di storia del baseball lanciando l'unico \"perfect game\" di una World Series, nella quinta partita dell'ultimo scontro diretto tra le due grandi rivali di New York, gli Yankees e i Brooklyn Dodgers, che l'anno successivo si sarebbero trasferiti a Los Angeles. \nGi\u00e0 apparso in gara 2 della serie, e tolto dal campo dopo soli 2 inning in cui aveva concesso 4 punti ai Dodgers, Larsen fu scelto come partente dell'importantissima gara 5 della serie, che vedeva le due rivali in parit\u00e0. Ma al contrario della precedente prestazione, in cui aveva concesso anche 4 basi su ball, il controllo di Larsen nel suo giorno perfetto fu impeccabile.\nLa difesa aiut\u00f2 Larsen in due giochi chiave: nel corso del secondo inning, una battuta del seconda base dei Dodgers, Jackie Robinson, fu deviata dal guantone del terza base degli Yankees, Andy Carey, proprio sull'interbase Gil McDougald, che riusc\u00ec ad eliminare Robinson proprio all'ultimo momento. Nel quinto inning, Mickey Mantle realizz\u00f2 una spettacolare presa al volo per negare una valida che sembrava sicura a Gil Hodges: in precedenza, Mantle aveva portato in vantaggio gli Yankees con un fuoricampo millimetrico, la prima valida concessa dal lanciatore partente dei Dodgers, Sal Maglie, dopo 11 eliminazioni consecutive di giocatori degli Yankees.\nCon due eliminati nel nono inning, Larsen fronteggi\u00f2 Dale Mitchell, portandosi in vantaggio con un \"ball\" e due \"strike\": poi il lancio numero 97 della sua partita fu chiamato ancora \"strike\", e Larsen si guadagn\u00f2 un posto sul libri di storia del baseball, subito portato in trionfo dal ricevitore della partita, Yogi Berra. La prestazione di quel giorno, decisiva in una serie poi chiusa sul 4 a 3, valse a Larsen anche il titolo di miglior giocatore delle World Series."}
{"id": "555151", "revid": "512021", "url": "https://it.wikipedia.org/wiki?curid=555151", "title": "Iliesi", "text": ""}
{"id": "555152", "revid": "932277", "url": "https://it.wikipedia.org/wiki?curid=555152", "title": "Metodo probabilistico", "text": "Un metodo probabilistico, nell'ambito dell'ingegneria, \u00e8 uno strumento di progettazione basato sulla teoria della probabilit\u00e0.\nViene applicato ad esempio per:\nLa progettazione basata su questi criteri conduce ad un dimensionamento cautelativo nei confronti dei valori di resistenza e sollecitazione pi\u00f9 probabili mediante l'uso di opportuni coefficienti di sicurezza, come ad esempio accade nel metodo degli stati limite.\nCome risultato puramente statistico, si accetta che una sola struttura su 10\u00a0000 possa essere soggetta ad un collasso, totale o parziale. Questo si verifica quando sollecitazioni inaspettate superano nettamente le resistenze strutturali.\nSe i legislatori avessero optato per accettare un crollo ogni 100\u00a0000 strutture, questo avrebbe evidentemente comportato spese di costruzione di gran lunga superiori ma non avrebbe comunque potuto conferire ad esse la sicurezza dell'immunit\u00e0 assoluta. Si tratta quindi, in termini molto semplici, di un rischio che si accetta di subire, per realizzare un progetto con un onere accettabile.\nNella pratica progettuale, per la stima delle sollecitazioni e resistenze, si fa ricorso al calcolo di un valore caratteristico, individuando anche un fratt\u00ecle. I coefficienti di sicurezza impongono di cautelarsi rispetto ai valori caratteristici, fornendo il livello pi\u00f9 probabile di sicurezza."}
{"id": "555153", "revid": "599013", "url": "https://it.wikipedia.org/wiki?curid=555153", "title": "Claude D\u00e9bussy", "text": ""}
{"id": "555161", "revid": "767487", "url": "https://it.wikipedia.org/wiki?curid=555161", "title": "Gaspard Le Roux", "text": "Il poco che si sa di Le Roux \u00e8 che viene menzionato in una lista di professori parigini e un'unica raccolta di sue suite per due clavicembali datata \"1705\". Le sue composizioni, come stile, fanno parte della tradizione clavicembalistica francese, assieme ai lavori di altri compositori pi\u00f9 famosi, come Jean-Henri d'Anglebert e Fran\u00e7ois Couperin.\nLe Roux fu il primo compositore a scrivere pezzi per due clavicembali. Infatti all'epoca la maggior parte dei compositori scriveva per una tastiera soltanto."}
{"id": "555165", "revid": "762947", "url": "https://it.wikipedia.org/wiki?curid=555165", "title": "I racconti di Hoffmann", "text": "Les contes d'Hoffmann (in italiano: I racconti di Hoffmann) \u00e8 un'opera fantastica in cinque atti di Jacques Offenbach su libretto di Jules Barbier, tratto da una \"pi\u00e8ce\" scritta nel 1851 assieme a Michel Carr\u00e9.\n\u00c8 la seconda opera composta da Offenbach, compositore dedito al genere dell'operetta, che tuttavia mor\u00ec prima di completarne la strumentazione, terminata in seguito da Ernest Guiraud. La prima rappresentazione assoluta avvenne all'Op\u00e9ra-Comique di Parigi il 10 febbraio 1881.\nFonti letterarie.\nLa \"pi\u00e8ce\" di Michel Carr\u00e9 e Jules Barbier, cos\u00ec come il libretto dell'opera, sono ispirati principalmente a tre racconti dello scrittore e compositore romantico E.T.A. Hoffmann:\nSi possono per\u00f2 trovare riferimenti anche ad altre opere di Hoffmann. Ad esempio la \"canzone di Kleinzach\", intonata dal protagonista nel primo atto, \u00e8 un ritratto grottesco dell'eroe del romanzo breve \"Klein Zaches, genannt Zinnober\" (\"Il piccolo Zaccheo detto Cinabro\"); Pittichinaccio, spasimante di Giulietta nell'atto a lei dedicato, \u00e8 ispirato all'omonimo personaggio del racconto \"Signor Formica\" (\"I confratelli di Serapione\", quarta parte). Infine il capitolo delle \"Fantasie alla maniera di Jacques Callot\" consacrato al \"Don Giovanni\" di Mozart, nel quale la cantante che interpreta Donna Anna muore per aver troppo cantato, \u00e8 fonte di ispirazione sia per Stella (atti I e V) che per l'epilogo del terzo atto.\nI librettisti hanno unito queste differenti storie di Hoffmann utilizzando lo scrittore stesso, protagonista dell'opera, come anello di congiunzione.\nTrama.\nL'azione si sviluppa in diverse citt\u00e0 durante i primi anni del XIX secolo.\nIl prologo e l'epilogo sono ambientati a Norimberga; gli atti II, III e IV si svolgono rispettivamente a Parigi, Monaco e Venezia.\nAtto I: Prologo.\nNella taverna di mastro Luther, situata in prossimit\u00e0 del teatro dell'opera di Norimberga, si parla della famosa cantante di nome Stella la quale interpreta il ruolo di Donna Anna nel \"Don Giovanni\". La donna ha risvegliato l'amore di due personaggi: Hoffmann, un poeta la cui passione per la cantante l'ha portato ad abusare dell'alcol, e il consigliere municipale Lindorf, un uomo sposato che la corteggia.\nMentre i clienti ordinano le loro consumazioni, entra in scena Lindorf. Il consigliere ha corrotto Andrea, un servitore di Stella, perch\u00e9 gli consegni una lettera che la cantante ha inviato a Hoffmann, con la chiave delle sue stanze. In questo modo, il consigliere potr\u00e0 sostituirsi al poeta.\nLuther, il taverniere, entra seguito da vari camerieri e si accinge a riordinare una parte della locanda prima che arrivino gli studenti. Questi fanno il loro ingresso cantando, diretti da due di loro, Hermann e Nathaniel. Gli studenti chiedono a Luther di Hoffmann, che giunge proprio in quel momento accompagnato dal suo fedele amico Nicklausse.\nIl compagno del poeta paragona la storia amorosa di Hoffmann con quella di Don Giovanni, alludendo al testo dell'aria di Leporello \"Notte e giorno faticar\". Il poeta sembra pensieroso al cospetto delle persone riunite, per\u00f2, cedendo alle richieste dei suoi amici, decide di intrattenerli cantando un'aria comica su un nano di nome \"Kleinzach\".\nTuttavia, durante la narrazione, lo spirito romantico dello scrittore lo porta ad allontanarsi da quel soggetto per trattare dell'amore. Poco dopo Hoffmann si incontra con Lindorf, che si burla del poeta. Questi, per\u00f2, crede di riconoscere nel consigliere le forze del male che sempre l'hanno tormentato. La tensione fra i due personaggi sfocia in un reciproco scambio di insulti.\nDopodich\u00e9, Hoffmann torna a conversare con gli studenti e inizia a raccontare loro le sue esperienze con tre amori del passato, Olympia, Giulietta e Antonia, le cui caratteristiche si trovano riunite in Stella. I giovani si dispongono ad ascoltare il poeta trascurando l'avvertimento di Luther, che li informa che il sipario si sta alzando per il successivo atto dell'opera.\nAtto II.\nL'atto II \u00e8 dedicato a Olympia e si svolge a Parigi.\nIl fisico e inventore Spalanzani si inorgoglisce della sua creazione, una bambola meccanica chiamata Olympia. Entra in scena Hoffmann, che \u00e8 stato suo allievo ed \u00e8 perdutamente innamorato della fanciulla, credendo che si tratti di una donna vera. L'inventore d\u00e0 istruzioni al suo assistente Cochenille e lascia Hoffmann da solo. Il poeta \u00e8 rapito dalla visione, attraverso una tendina, della bella Olympia, che sembra addormentata.\nAppare quindi Nicklausse, che rivela al suo amico che l'unico interesse di Spalanzani \u00e8 la scienza, e aggiunge che l'inventore costruisce bambole, fra cui la stessa Olympia, che sembrano vere. Tuttavia, il contrariato Hoffmann si rifiuta di credere a questa affermazione.\nEntra in scena Coppelius, un rivale di Spalanzani. Dopo aver fatto pubblicit\u00e0 alle proprie invenzioni, il curioso scienziato vende a Hoffmann alcune lenti che consentono una visione ideale degli oggetti. In questo modo il poeta potr\u00e0 godere, con i suoi nuovi occhi, di una visione ancora pi\u00f9 perfetta della bella Olympia.\nSenza che Hoffmann se ne accorga, torna Spalanzani, al quale Coppelius chiede di saldare il debito per la fabbricazione degli occhi di Olympia. Il creatore della bella automa consegna al suo rivale un assegno.\nCominciano ad arrivare gli invitati alla festa organizzata da Spalanzani per presentare la sua creazione. Fra questi vi sono anche Hoffmann e Nicklausse, desiderosi di vedere Olympia. Finalmente lo scienziato presenta, con grande piacere del poeta, la fanciulla e annuncia che lei andr\u00e0 ad interpretare un'aria di coloratura. Nel bel mezzo della presentazione dell'automa, Spalanzani deve avvicinarsi precipitosamente a lei per ricaricare il suo meccanismo e impedire che si interrompa la finzione.\nPer\u00f2 l'estasiato Hoffmann non sembra rendersi conto di quest'ennesima prova dell'artificialit\u00e0 della sua amata. Quando Olympia ha terminato la sua aria, il poeta cerca di invitare a cena la bambola meccanica, ma il suo creatore inventa una scusa. Lungi dal rinunciare ai suoi propositi, e mentre il resto degli invitati si dirige verso la sala da pranzo, il poeta dichiara il suo amore all'automa. Tuttavia, quando prende fra le sue la mano della fanciulla, Olympia si alza e, dopo essersi mossa in varie direzioni, esce dalla sala. Torna in quel momento Nicklausse, che insiste con il suo amico sulla natura meccanica dell'oggetto dei suoi desideri: anche questa volta, Hoffmann si rifiuta di ammetterlo.\nEntra quindi Coppelius, che ha verificato che l'assegno che gli ha dato Spalanzani non \u00e8 coperto. Con l'obiettivo di vendicarsi, il rivale del fabbricante di automi, si nasconde nella stanza di Olympia. Al ritorno degli invitati, ha inizio il ballo. Hoffmann comincia a danzare con Olympia, ma la sua compagna meccanica volteggia sempre pi\u00f9 velocemente, con grande sorpresa del poeta, finch\u00e9 il suo inventore si vede obbligato a darle un colpetto sulla spalla per farla smettere.\nDa parte sua, Hoffmann perde gli occhiali, mentre la fanciulla si allontana dalla stanza senza smettere di danzare. Una volta sparita dalla vista si ode un grande fracasso provenire dalla sua stanza: Coppelius ha compiuto la sua vendetta e ha distrutto Olympia, con grande orrore di Hoffmann, che finalmente si rende conto di essersi innamorato di una donna meccanica. Gli invitati si burlano del poeta afflitto, mentre Spalanzani e Coppelius si insultano a vicenda.\nAtto III.\nL'atto III ha come titolo il nome del nuovo amore di Hoffmann, Antonia, e si svolge a Monaco.\nAppare in scena l'amata del poeta, che canta, seduta al clavicembalo, un'aria triste. Giunge il liutaio Crespel, suo padre, che rimprovera la figlia di non avere mantenuto la promessa: la giovane ha giurato di non cantare, poich\u00e9 ha ereditato dalla madre non solo una bella voce, ma anche la tubercolosi. Antonia assicura al padre che non canter\u00e0 pi\u00f9 ed esce di scena. Sicuro che le insistenze del pretendente della figlia, Hoffmann, ne avrebbero debilitato la salute, Crespel prende una decisione: ordina al suo servitore sordo, Franz, che il poeta faccia visita alla giovane inferma.\nDopo un numero comico del servitore, arrivano Hoffmann e Nicklausse, che non trovano alcuna resistenza da parte del servo per entrare in casa di Crespel. Ha luogo quindi l'incontro fra il poeta e la giovane malata: Hoffmann d\u00e0 l'avvio al duetto amoroso ed entra in scena Antonia, che si getta appassionatamente fra le sue braccia. Una volta che Nicklausse ha abbandonato la scena, la donna rivela a Hoffmann che il padre le ha proibito di cantare a causa della sua malattia. Tuttavia, il suo innamorato la incoraggia a sedersi al pianoforte e a intonare con lui il loro duetto amoroso.\nAlla fine del pezzo, la giovane si sente male e, avvertendo il sopraggiungere del padre, si affretta a rifugiarsi nella sua camera mentre Hoffmann decide di nascondersi. Torna Crespel al quale il servitore Franz ha annunciato l'arrivo del dottor Miracle; tuttavia il padre di Antonia non desidera che il dottore visiti sua figlia, temendo che ci\u00f2 aggravi le sue sofferenze, cos\u00ec come era stato per la sua defunta moglie.\nPer mezzo delle arti magiche, Miracle fa la diagnosi della malattia di Antonia e desidera far cantare la giovane ma Crespel, in preda all'indignazione, scaccia il medico da casa sua. Quando Antonia torna in scena, si trova da sola con Hoffmann che, prima di andarsene, chiede all'amata di abbandonare per sempre il sogno di diventare cantante; la giovane promette di non cantare pi\u00f9.\nAppena Hoffmann si allontana riappare Miracle che loda la bellissima voce di Antonia e la convince che la attende un futuro straordinario come cantante professionista; confusa, Antonia, si avvicina al ritratto della madre.\nCon sua grande sorpresa, il ritratto prende vita e le consiglia di cantare, mentre il losco dottor Miracle impugna con entusiasmo un violino. Alla fine, il medico sparisce sotto il pavimento, il ritratto torna ad assumere il suo aspetto normale e la povera Antonia cade a terra, agonizzante.\nCrespel torna appena in tempo per dare l'estremo saluto alla figlia. Arriva in quel momento Hoffmann, che il liutaio accusa di essere la causa della morte della figlia. Il poeta chiede a Nicklausse di chiamare un medico. Stranamente torna il dottor Miracle, che alla fine constata la morte di Antonia.\nAtto IV.\nL'atto IV \u00e8 dedicato a Giulietta ed \u00e8 ambientato a Venezia.\nL'azione si svolge in un grande palazzo, dal quale si vede il Canal Grande. Nicklausse e una cortigiana di nome Giulietta cantano la celebre barcarola alla presenza di numerose persone. Quando finisce, Hoffmann intona un brindisi e lo dedica alla cortigiana della quale \u00e8 perdutamente innamorato. Giulietta presenta Hoffmann a altri due suoi ammiratori, Schlemil, con il quale la giovane ha una relazione, e Pitichinaccio, e propone loro di giocare una partita a carte.\nRimasti soli, Nicklausse consiglia a Hoffmann di non commettere sciocchezze, spinto dalla passione per Giulietta, ma l'avventato scrittore decide di non prestare attenzione agli avvertimenti dell'amico. Quando entrambi i personaggi hanno abbandonato la scena compare Dapertutto, uno stregone che si serve di Giulietta per manipolare la volont\u00e0 delle sue vittime. Lo strano personaggio, che \u00e8 gi\u00e0 riuscito a rendere schiavo dei suoi poteri Schlemihl, adesso vuole impadronirsi di Hoffmann.\nDapertutto esibisce sul palcoscenico il diamante con il quale circuir\u00e0 Giulietta perch\u00e9 segua i suoi ordini. In quel momento entra in scena la cortigiana, alla quale lo stregone chiede di sedurre Hoffmann allo scopo di rubargli l'anima catturando il suo riflesso in uno specchio. Una volta che il malefico personaggio \u00e8 uscito di scena, torna Hoffmann, che dichiara appassionatamente il suo amore per Giulietta. Seguendo gli ordini dello stregone, la sua amata gli fa sapere che i suoi sentimenti sono corrisposti e lo mette in guardia dal carattere geloso del suo amante, Schlemihl.\nDopodich\u00e9 invita il poeta a guardarsi in uno specchio per conservare la sua immagine riflessa una volta che se ne sar\u00e0 andato; Hoffmann, un po' sconcertato, acconsente al suo volere. Tornano in scena Schlemihl, Pitichinaccio, Nicklausse e Dapertutto in compagnia di altri personaggi e lo stregone mostra a Hoffmann uno specchio. Il poeta si accorge con orrore che nello specchio non viene riflessa la sua immagine e manifesta i suoi sentimenti contrastanti nei confronti di Giulietta, che ama e odia al tempo stesso.\nIn seguito Hoffmann chiede a Schlemihl la chiave della stanza della cortigiana, ma tale richiesta fa scoppiare una violenta lite fra i due che si conclude con la morte di Schlemihl per mano di Hoffmann, che usa la spada di Dapertutto per commettere il crimine. Dopo essersi impossessato della chiave di Giulietta corre verso casa sua, per tornare subito indietro perch\u00e9 si accorge che la giovane sta arrivando in gondola lungo il canale. Il sopraggiungere della cortigiana d\u00e0 un risultato sorprendente: lungi dall'accettare l'amore di Hoffmann, Giulietta sceglie il terzo dei suoi pretendenti, Pitichinaccio. Hoffmann, desolato, si allontana in compagnia del suo inseparabile Nicklausse.\nAtto V: Epilogo.\n\"L'epilogo si svolge ancora una volta a Norimberga, nella taverna di Luther.\"\nHoffmann ha terminato il suo racconto e Lindorf, vedendolo completamente ubriaco, pensa di avere ormai partita vinta. Nel vicino teatro dell'Opera, intanto, la rappresentazione del Don Giovanni \u00e8 finita tra gli applausi ed anche nella taverna tutti brindano al successo di Stella.\nLuther prepara il punch, mentre gli studenti riprendono uno dei cori del primo atto. La prima donna fa la sua entrata nel locale e si dirige subito verso Hoffmann ma il poeta \u00e8 in uno stato tale di ubriachezza che non pu\u00f2 impedire a Lindorf di accompagnare la diva.\nHoffmann canta un'ultima strofa della storia di Kleinzach, prima di crollare su di un tavolo. Rimasto solo, ha una visione nella quale gli appare la musa della poesia che gli consiglia di dedicarle tutta la sua vita; il poeta acconsente stregato.\nIn lontananza le voci degli studenti, che brindano di nuovo.\nAlla ricerca della versione originale.\nNel 1851 Offenbach aveva assistito al drame-fantastique Les Contes d'Hoffmann di Barbier e Carr\u00e9 all'Od\u00e9on di Parigi ed aveva immaginato che poteva essere un soggetto valido per un'opera.\nOffenbach inizi\u00f2 a comporre l'opera gi\u00e0 sul finire degli anni '70: un primo estratto venne infatti eseguito in forma di concerto nell'abitazione parigina del compositore gi\u00e0 il 18 maggio 1879. L'anno successivo lo spartito \u00e8 praticamente terminato, rimangono da completare il finale e l'orchestrazione di alcuni brani, cominciano dunque all\"Op\u00e8ra-Comique\" le prime prove. Il compositore si vide costretto ad effettuare diverse modifiche, dovute soprattutto all'inadeguatezza degli interpreti. Il 5 ottobre dello stesso anno i preparativi vengono bruscamente interrotti dall'improvvisa morte dell'autore.\nL'opera andr\u00e0 comunque in scena il 10 febbraio 1881, con successo ma in forma ridotta. Il direttore dell\"Opera-Comique\", L\u00e9on Carvalho, affida a Ernest Guiraud (gi\u00e0 autore del rimaneggiamento della \"Carmen\" di George Bizet) il compito di curare la messa in scena. Quest'ultimo effettua numerosi tagli, in particolare sopprimendo l'atto quarto, o atto di Venezia, per eccessiva lunghezza e difficolt\u00e0 sceniche; i dialoghi parlati vengono sostituiti con recitativi (utilizzando, anticipandola, musica della stessa opera, vanificandone, di conseguenza, l'originalit\u00e0 e la forza). Viene inoltre eliminato il personaggio della Musa, spezzata in due l'aria di Hoffmann nell'atto di Olympia, semplifica l'orchestrazione e talvolta trasportata la tonalit\u00e0 (l'aria di Olympia, ad esempio, viene privata delle colorature e abbassata al Fa maggiore). Sempre nel Th\u00e9\u00e2tre National de l'Op\u00e9ra-Comique il 15 dicembre dello stesso anno avviene la centesima rappresentazione ed il 3 marzo 1927 avviene la cinquecentesima.\nContemporaneamente Choudens pubblica ben quattro edizioni dell'opera, a cui ne succeder\u00e0 una quinta (nel 1887), ulteriormente rimaneggiata.\nFortunatamente, il manoscritto originale di Offenbach viene messo in una scatola, salvandosi, a quanto pare, dall'incendio dell'Op\u00e9ra-Comique avvenuto nel 1887. In seguito, verr\u00e0 smembrato fra diversi proprietari e disperso in pi\u00f9 luoghi.\nNel 1904 l'opera viene riproposta all'Op\u00e9ra di Monte Carlo, dove il direttore Raoul de Gunsbourg e Andr\u00e9 Bloch (che ne cur\u00f2 la riorchestrazione) effettuano proprie modifiche, integrando l'atto quarto, o di Giulietta, dopo il secondo atto (Olympia) ed aggiungendo proprie composizioni (aria di Dappertutto \"Scintille, diamant; \"settetto su tema della barcarola, \"Perte du reflet\") seppur basate su musica di Offenbach. Con la pubblicazione nel 1907, dal solito Choudens, dell'edizione Gunsbourg, l'opera assume la veste che, considerata come definitiva, verr\u00e0 adottata nei teatri di tutto il mondo sino agli anni '70. Sempre su questa versione si basa l'edizione Gregor, edita da Peters nel 1905 in tedesco, la versione standard adottata nei paesi di lingua germanica.\nBonynge prepara nel 1971 una nuova fondamentale edizione: accanto al ripristino dei dialoghi (esperimento gi\u00e0 tentato da Felsenstein nel 1958) e del fondamentale personaggio della Musa, viene per\u00f2 mantenuta la forzata suddivisione dell'aria di Hoffmann in due parti, l'apocrifa \"Scintille, diamant\", ma soprattutto la disposizione scorretta degli atti (quello di Antonia dopo quello di Giulietta), atto comunque destinatario di nuovi numerosi tagli e rielaborazioni.\nIl fortuito ritrovamento da parte di Antonio de Almeida del manoscritto dell'atto quarto presso un castello di Cormatin, residenza di Raoul de Gunsbourg, che si era procurato le parti soppresse da Carvalho in vista della rappresentazione del 1904 a Monte-Carlo,\nGrazie alle ben 1.250 pagine (comprendenti anche alcuni schizzi preparatori, il materiale relativo al concerto privato del 1879, lo spartito realizzato dai copisti di Offenbach in vista delle prove e l'originale partitura per orchestra della versione Guiraud dell'atto di Giulietta), Fritz Oeser pubblica nel 1976 la prima edizione critica de \"Les Contes d'Hoffmann\". Viene innanzitutto ripristinato l'ordine corretto degli atti, il ruolo di Nicklausse assume spessore musicale e psicologico mentre i ruoli malefici sono previsti per un solo interprete cos\u00ec come quello dei differenti amori.\nNel 1984 dell'ulteriore materiale (circa 350 pagine autografe, contenenti lo straordinario rond\u00f2 di Giulietta \"L'amour lui dit: la belle\" e gran parte dell'atto veneziano prima delle manomissioni di Guiraud) viene venduto all'asta a Londra; lo acquista un miliardario statunitense che lo ceder\u00e0 all'Universit\u00e0 Yale. Il musicologo Michael Kaye, che ha accesso al manoscritto e ne detiene una fotocopia, prepara una nuova edizione.\nNel 1987 Joseph Heinzelmann scopre, presso l'Archivio Nazionale Francese, il libretto dell'opera che venne consegnato alla censura statale per l'approvazione in occasione della rappresentazione del 1881. Il musicologo Jean-Christophe Keck, confrontando il libretto con la copia dell'atto quarto, deduce l'esistenza di un finale dell'atto ma mancante nel manoscritto depositato all'Universit\u00e0 Yale.\nLe parti mancanti del finale quarto (24 pagine) vengono successivamente ritrovate sempre presso il castello di Cormatin e vengono acquistate da un amico di Keck; a seguito della sua morte, il manoscritto diventa per\u00f2 inaccessibile fino a quando lo Stato Francese decide \u2013 nel 2002 \u2013 di metterlo all'asta. Keck lo acquista per 160.000 euro.\nNel 1999 l'editore musicale Schott Musik International pubblica una nuova versione della partitura, comprendente sia l'atto quarto sia il finale quarto, ottenuto tramite fotocopia. Questa partitura verr\u00e0 utilizzata per varie rappresentazioni in Europa e negli Stati Uniti d'America.\nNel febbraio 2003 Marc Minkowski dirige al Th\u00e9\u00e2tre Municipal di Losanna, con la regia di Laurent Pelly, \"Les Contes d'Hoffmann\", cercando, in collaborazione con Keck, di attenersi il pi\u00f9 possibile alla versione prevista da Offenbach. I ruoli di Olympia, Antonia, Giulietta e Stella vengono sostenuti tutti da Mireille Delunsch, mentre Laurent Naouri canta tutte le parti di Lindorf, Coppelius, Dr. Miracle e Dapertutto. Il ruolo di Hoffmann \u00e8 sostenuto da Marlin Miller.\nKeck, nel 2009, pubblica insieme a Kaye il risultato delle proprie ricerche. Quest'ultima edizione, oltre a ritoccare l'orchestrazione sulla base dei nuovi ritrovamenti, fornisce, per la prima volta, tutti i brani alternativi composti da Offenbach, tutte le redazioni successive e tutti gli aggiusti; ma soprattutto include nuovi brani: da singole misure a intere frasi, perse nel corso delle successive redazioni (e quindi ricostruite dai curatori che si sono avvicendati) e, finalmente, riportate nella loro forma pi\u00f9 autentica.\nVersioni.\nRiassumendo, Offenbach sembra dunque avere terminato la composizione dell'opera lasciando incompleta l'orchestrazione. Di seguito le principali ricostruzioni ed edizioni critiche:\nDa notare che parti del manoscritto, relativi al primo e al secondo atto, non sono state ritrovate, rendendo ancora difficoltoso distinguere l'originale previsto da Offenbach da parti non autentiche, soprattutto per quanto riguarda l'orchestrazione.\nInfine, essendo la prima rappresentazione avvenuta postuma, non si potr\u00e0 mai sapere quale sarebbe stata la versione ufficiale che Offenbach avrebbe proposto al pubblico in quell'occasione, essendo costume apportare modifiche nel corso delle prove.\nLa barcarola.\nTra le arie pi\u00f9 famose dell'opera c'\u00e8 sicuramente la barcarola che apre l'atto veneziano: \"Belle nuit, \u00f4 nuit d'amour/Bella notte, oh notte d'amore\". Curiosamente l'aria non fu composta da Offenbach pensando a \"Les contes d'Hoffmann\", ma come \"canzone degli Elfi\"\u2019 per l'opera \"Die Rheinnixen\" (\"Le fate del Reno\"), rappresentata per la prima volta a Vienna l'8 febbraio 1864.\nFu Ernest Guiraud, incaricato di terminare l'orchestrazione alla morte del collega, a decidere di inserire la barcarola nella nuova opera.\n\"Belle nuit, \u00f4 nuit d'amour/Bella notte, oh notte d'amore\", oltre ad aver ispirato al compositore inglese Kaikhosru Shapurji Sorabji una \"Passeggiata veneziana sopra la Barcarola di Offenbach\" (1955\u201356) e \"Tonight Is So Right For Love/Stasera \u00e8 cos\u00ec giusto per amore\" ad Elvis Presley (1960), \u00e8 stata utilizzata in molti film, fra i quali \"Titanic\" (1997), \"La vita \u00e8 bella\" (1997), \"Midnight in Paris\" (2011)."}
{"id": "555170", "revid": "106456", "url": "https://it.wikipedia.org/wiki?curid=555170", "title": "\u00cd\u00f1igo L\u00f3pez de Mendoza", "text": "Biografia.\nI\u00f1igo L\u00f3pez de Hurtado de Mendoza era figlio di Diego Hurtado de Mendoza, grande ammiraglio di Castiglia, che mor\u00ec nel 1405 (quando il poeta aveva solo 7 anni), e Do\u00f1a Leonor de la Vega, donna dal forte carattere che lo crebbe e lo istru\u00ec in seguito alla morte del padre. A 18 anni divenne una personalit\u00e0 di spicco alla corte di Giovanni II di Castiglia, distinguendosi nel servizio sia civile sia militare. In seguito fu nominato marchese di Santillana e conte del Real di Manzanarre, e con questi titoli prese parte alla battaglia di Olmedo (19 maggio 1445). Nella lotta dei nobili castigliani contro l'influenza di \u00c1lvaro de Luna, Mendoza si piazz\u00f2 inizialmente in una posizione moderata, ma nel 1452 si un\u00ec alla coalizione che rovesci\u00f2 Luna l'anno successivo. Dopo la morte di Giovanni II nel 1454, partecip\u00f2 di meno agli affari pubblici, concentrandosi e perseguendo maggiormente la letteratura e la meditazione negli ultimi anni di vita, fino alla morte sopraggiunta nel suo palazzo a Guadalajara il 25 marzo del 1458. La sua salma riposa, insieme a quella della consorte, nella Chiesa di San Gin\u00e9s a Guadalajara.\nMatrimonio e discendenza.\nNel 1412 don \u00cd\u00f1igo spos\u00f2 una ricca ereditiera, Catarina Su\u00e1rez de Figueroa, dalla quale ebbe:\nOpere letterarie.\nMendoza fu il primo autore ad introdurre in Castiglia il sonetto in maniera consapevolmente innovatrice, grazie all'influenza nei suoi studi delle opere di Dante Alighieri (di cui fu un grande ammiratore) e sulla scia del suo predecessore Francisco Imperial. Il poeta, inoltre, viene ricordato specialmente per aver scritto \"serranillas\" (componimenti simili alle pastorali provenzali). Le sue opere principali furono:"}
{"id": "555171", "revid": "287204", "url": "https://it.wikipedia.org/wiki?curid=555171", "title": "Liquidambar styraciflua", "text": "Lo storace americano (Liquidambar styraciflua () \u00e8 una pianta arborea di taglia medio-grande appartenente alla famiglia delle Altingiacee.\nCaratteristiche.\n\u00c8 un albero di origine nordamericana, con tronco slanciato.\nLe foglie sono caduche, a fillotassi alterna (a differenza di quelle, opposte, degli aceri a cui assomigliano), lungamente picciolate di colore verde e forma per lo pi\u00f9 pentalobata; divengono gialle, rosse e arancio in autunno. \nPu\u00f2 raggiungere un'altezza di oltre 25\u201335 m e la sua chioma (piramidale o arrotondata, a seconda dell'et\u00e0) un diametro di m 10. \nI fiori sono unisessuali riuniti in infiorescenze maschili e femminili separate, la pianta \u00e8 monoica. \nI fiori maschili sono privi di perianzio con molti stami, quelli femminili hanno solo il calice e ovario infero. \nIl frutto \u00e8 una infruttescenza globosa legnosa, grande fino a 4\u00a0cm, che contiene diverse decine di capsule. Ogni capsula contiene 1 o 2 semi. L'infruttescenza, dapprima verde, diventa legnosa ed \u00e8 spinescente per la persistenza degli stili.\nResiste al freddo; vive bene nei terreni acidi.\nDistribuzione e habitat.\nLa pianta \u00e8 originaria degli Stati Uniti sud-orientali con propaggini anche in America centrale, dove \u00e8 tipica della foresta nebulosa.\nUsi.\nGeneralmente viene piantata a scopo ornamentale ai lati dei viali, o isolata all'interno di giardini.\nDalla pianta si estrae una resina profumata, chiamata storace (da storace americano, altro nome del liquidambar styraciflua) , dall'aspetto di torba di colore nero. Tale resina, morbida al tatto, pu\u00f2 essere posta su carboncini ardenti. Il fumo che si forma \u00e8 bianco e profumato e una volta dissolto si continua a percepirne per ore la fragranza."}
{"id": "555172", "revid": "66908", "url": "https://it.wikipedia.org/wiki?curid=555172", "title": "Horcrux", "text": ""}
{"id": "555174", "revid": "486946", "url": "https://it.wikipedia.org/wiki?curid=555174", "title": "Marqu\u00e9s de Santillana", "text": ""}
{"id": "555177", "revid": "1762097", "url": "https://it.wikipedia.org/wiki?curid=555177", "title": "Test di personalit\u00e0", "text": "I test di personalit\u00e0, detti anche test di prestazione tipica o test non cognitivi, sono strumenti di misurazione che si propongono di definire il profilo della personalit\u00e0 del soggetto che vi si sottopone.\nTali test possono misurare un solo aspetto della personalit\u00e0 (test \"monofasici\") o pi\u00f9 dimensioni contemporaneamente (test \"multifasici\"). Solitamente il grado di attendibilit\u00e0 e di validit\u00e0 di questi strumenti \u00e8 stabilito attraverso tecniche di valutazione standardizzata ed \u00e8 indicato nel manuale del test stesso.\nPrincipali test psicologici di personalit\u00e0.\nI test di personalit\u00e0 vengono solitamente suddivisi in due grandi gruppi: i \"test psicologici obiettivi\" ed i \"test psicologici proiettivi\".\nTest obiettivi di personalit\u00e0.\nI test obiettivi pi\u00f9 noti sono per lo pi\u00f9 di origine statunitense. Sono noti anche come \"test strutturati\", in quanto sono caratterizzati dal fatto che al soggetto vengono presentati stimoli strutturati e univoci. Lo stimolo consiste in domande a risposta singola, multipla o, pi\u00f9 frequentemente, il soggetto deve indicare il proprio grado di adesione secondo una gradazione in scala Likert. La \"obiettivit\u00e0\" del test consiste nel fatto che l'assegnazione dei punteggi (siglatura o \"scoring\") \u00e8 stabilita nel manuale in modo rigido. L'interpretazione dei risultati, tuttavia, richiede la conoscenza delle dinamiche psicologiche e della teoria alla base del test, per cui la stesura del referto richiede abilit\u00e0 e contiene comunque un margine di arbitrariet\u00e0. Questi - indicati in ordine alfabetico di sigla - sono i pi\u00f9 noti ed utilizzati nella pratica clinica:\nUn caso particolare \u00e8 rappresentato dall'Itapi, un test di personalit\u00e0 sviluppato attraverso criteri di tipo open source.\nTest proiettivi di personalit\u00e0.\nI test proiettivi si propongono di cogliere i processi spontanei del soggetto. Mentre i test obiettivi misurano la deviazione del soggetto rispetto alla media, i test proiettivi ne esplorano il vissuto psichico individuale. Al soggetto vengono sottoposte situazioni-stimolo ambigue (non strutturate o parzialmente strutturate) alle quali egli risponde in funzione del significato psicologico personale. I test proiettivi, quindi, consentono di delineare \"indirettamente\" le caratteristiche strutturali della vita psichica e delle dinamiche cognitive ed affettive del soggetto.\nTra i pi\u00f9 noti Test Proiettivi (o Reattivi) vi sono il Rorschach e il TAT.\nIl Test di Rorschach rappresenta un tipo di test proiettivo \"strutturale\" (ovvero basato sull'elicitazione di contenuti interni del soggetto, in base all'appercezione di una struttura formalmente ambigua), ed ha conosciuto un'ampia diffusione in tutto il mondo. Il suo uso \u00e8 prevalentemente clinico-psicopatologico, e ne esistono differenti sistemi interpretativi.\nIl TAT, o Thematic Apperception Test, \u00e8 invece un test proiettivo \"tematico\" (ovvero, basato sull'elicitazione dei contenuti interni in base alla presentazione di \"scene tematiche\" ben riconoscibili, ma sufficientemente ambigue da permettere al soggetto di interpretarle e leggerle in base a criteri personali).\nAnche se il Rorschach e il TAT sono i due test proiettivi pi\u00f9 studiati e diffusi, esistono comunque molti altri tipi di test proiettivi, usati in vari ambiti psicologici (clinici o personologici). Questi - indicati in ordine alfabetico - sono i pi\u00f9 noti ed utilizzati:\nI metodi d'indagine della personalit\u00e0 in psicologia.\nLa personalit\u00e0 rappresenta forse la variabile psicologica caratterizzata dal maggior grado di complessit\u00e0, poich\u00e9 richiama simultaneamente elementi propri del pensiero, dei processi di apprendimento, della sfera emotiva, della motivazione, della percezione, etc.\nLa valutazione della personalit\u00e0 pu\u00f2 avvenire sia in contesti di tipo clinico e terapeutico, sia in contesti organizzativi. Ovviamente al variare della finalit\u00e0 della valutazione varieranno gli strumenti adoperati per costruirla.\nNell'ambito clinico, emergono strumenti di valutazione soggettivi, come per esempio il test Rorschach, oppure il Test di appercezione tematica, maggiormente orientato all'approfondimento delle dinamiche motivazionali. In maniera complementare in ambito clinico sono largamente adoperati strumenti oggettivi per la valutazione della personalit\u00e0, tra i quali emerge per importanza l'MMPI.\nPer quanto riguarda la testistica adoperata nei contesti organizzativi, per lo pi\u00f9 durante i processi di selezione del personale, emerge il 16PF di Cattell per la semplicit\u00e0 di compilazione e per la completezza del dato in output, tra l'altro adoperabile anche in contesti di tipo clinico. Ad introdurre il 16 PF forma C in Italia, curandone la traduzione e la standardizzazione furono Silvio Graziadio Cusin e Marcello Novaga. In particolare S.G. Cusin fu il primo ad introdurre il test nella selezione del personale presso la Pirelli.Oltre al 16PF emerge per chiarezza, semplicit\u00e0 e sintesi il Big Five Questionnaire, questionario basato sulla teoria dei cinque grandi fattori. In entrambi i contesti, sia clinico che organizzativo, emerge l'importanza del colloquio, oltre che dei test soggettivi ed oggettivi, per una corretta valutazione della personalit\u00e0. Il colloquio infatti riveste un duplice scopo:\nPer la gestione efficace di una relazione consulente-cliente, \u00e8 possibile fare riferimento agli elementi identificati da Carl Rogers che stimolano un cambiamento nella personalit\u00e0 del cliente: la congruenza, l'accettazione incondizionata e l'empatia.\nL'utilizzo dei test di personalit\u00e0 nei processi di selezione e valutazione del personale.\nLe variabili disposizionali della personalit\u00e0 sono state spesso oggetto di valutazioni discordanti, relativamente alla previsione e alla diagnosi del comportamento organizzativo. Si sottolinea come i tratti, dopo un primo periodo in cui si sono, forse esageratamente, utilizzati per la previsione del successo organizzativo, intorno agli anni sessanta e nei primi anni settanta siano stati messi in discussione insieme alla nozione stessa di \"disposizione personale\". Durante questa fase di incertezza, Mischel (1968) ha argomentato numerose perplessit\u00e0 sulla effettiva consistenza del costrutto di personalit\u00e0, e sulla sua capacit\u00e0 di predire le azioni degli individui.\nNegli ultimi 15 anni si \u00e8 invece assistito ad una riabilitazione della psicologia della personalit\u00e0, e con essa anche parzialmente alla sua valutazione in termini di tratti, anche nei contesti organizzativi. Uno dei motivi di questo rilancio disciplinare si identifica nell'emergenza di un modello della struttura della personalit\u00e0 unitario e condiviso, come quello fornito dalla teoria dei Big Five."}
{"id": "555179", "revid": "75345", "url": "https://it.wikipedia.org/wiki?curid=555179", "title": "Test psicologici di personalit\u00e0", "text": ""}
{"id": "555180", "revid": "729019", "url": "https://it.wikipedia.org/wiki?curid=555180", "title": "\u00c1llamv\u00e9delmi Hat\u00f3s\u00e1g", "text": "\u00c1llamv\u00e9delmi Hat\u00f3s\u00e1g o \u00c1VH (\"Autorit\u00e0 per la Protezione dello Stato\") fu il nome dato alla polizia segreta ungherese dal 1945 al 1956.\nConcepita essenzialmente come appendice esterna degli apparati di sicurezza dell'Unione Sovietica, ottenne una certa notoriet\u00e0 anche all'estero per la brutalit\u00e0 dei suoi metodi utilizzati a partire dal 1948 durante una serie di purghe, intensificate nel 1949 e terminate nel 1953 alla morte di Josif Stalin e con la nomina a Primo Ministro di Imre Nagy (un riformatore moderato). A partire dal primo Governo Nagy, dal 1953 al 1955, l'attivit\u00e0 dell'\u00c1VH venne gradualmente frenata e nel 1956 venne sciolta, i compiti furono trasferiti al Ministero dell'Interno.\nL'\u00c1VH (talvolta detta anche \u00c1VO) fu una delle pi\u00f9 spietate polizie segrete istituite dai regimi autoritari del XX secolo. Gli appartenenti all'\u00c1VH erano dotati di un'uniforme caratterizzata dal tipico colletto blu, ma gli agenti operativi preferivano non rendersi riconoscibili cos\u00ec da potersi confondere pi\u00f9 facilmente tra la gente. La maggior parte delle istruttorie dell'\u00c1VH venivano avviate a seguito di intercettazioni telefoniche, delazioni private o su ordine di membri dell'apparato dirigente comunista che volevano sbarazzarsi di colleghi poco ossequiosi o non graditi. Le confessioni erano estorte con violenza e torture, con lo scopo di far ammettere al malcapitato di turno colpe in relazione a fatti il pi\u00f9 delle volte mai commessi (l'autoaccusa pi\u00f9 frequente era quella di dichiarare di essere una spia della C.I.A. americana). Gli accusati finivano per dichiarare qualsiasi cosa pur di mettere fine ai loro supplizi. Sulla base delle dichiarazioni estorte venivano celebrati processi farsa alla fine dei quali il malcapitato era condannato alla reclusione o, nei casi di persone particolarmente invise al sistema, inviati nei campi di concentramento o impiccati nel cortile adiacente alla sede dell'\u00c1VH, in Andr\u00e1ssy \u00fat a Budapest.\nCasa del Terrore.\nPoco dopo essere stata abbandonata dal partito delle Croci Frecciate (Nyilaskeresztes P\u00e1rt), l'edificio al numero 60 di \"Andr\u00e1ssy \u00fat\" divenne il Quartier Generale dell'\u00c1VH. L'edificio \u00e8 oggi un museo chiamato la \"Casa del Terrore\" e commemora le vittime di entrambi i regimi."}
{"id": "555181", "revid": "1654832", "url": "https://it.wikipedia.org/wiki?curid=555181", "title": "Teatro Niccolini (Firenze)", "text": "Il Teatro Niccolini \u00e8 un edificio storico del centro di Firenze, situato in via Ricasoli 3-5, a pochi passi dal Duomo.\nStoria.\nIl teatro, che fino ai primi del Novecento si chiamava \"teatro del Cocomero\", come il nome antico della via in cui si trova, ha una lunga storia alle spalle.\nNel 1648 don Lorenzo de' Medici fu tra i fondatori dell'Accademia drammatica, il primo esempio di scuola e compagnia stabile di teatro di prosa in citt\u00e0, che aveva la sua sede in via del Parione e che da l\u00ec fu presto traslocata quando nella zona fu costruito il palazzo Corsini al Parione. Con la protezione del cardinale Giovan Carlo de' Medici si inizi\u00f2 a usare il teatro del Cocomero, che era stato da poco costruito da Niccol\u00f2 degli Ughi e nel quale furono rappresentate tragedie e commedie classiche, nobile svago di aristocratici e della stessa famiglia granducale.\nIn quel periodo si assisteva ad un gran fiorire di accademie e associazioni, e presto si ebbe una filiazione del gruppo dei teatranti che si divise e una parte del quale inizi\u00f2 il sodalizio del teatro alla Pergola, dove principalmente si rappresentavano i nuovissimi melodrammi.\nLa parte rimasta al teatro Niccolini prese il nome di Accademia degli infocati, con il motto \"a tempo infocato\" e come simbolo una bomba, che ancora si pu\u00f2 vedere sopra la lunetta dell'accesso principale al teatro; alla Pergola invece nacque l'Accademia degli immobili con il motto \"in sua movenza \u00e8 fermo\" e questi opposti paradigmi possono dare una chiara idea di come fossero eterogeneamente distinti i due schieramenti.\nNel 1657 avvenne la prima assoluta di \"Scipione in Cartagine\" e nel 1674 di \"Tacere et amare\" di Jacopo Melani, nel 1707 di \"Vincer se stesso \u00e8 la maggior vittoria\" del giovane H\u00e4ndel.\nIl teatro in via del Cocomero cos\u00ec prese anche la denominazione di \"teatro degli Infocati\", mentre nel 1861 acquist\u00f2 la denominazione di \"teatro Niccolini\" in onore a Giovanni Battista Niccolini, grande tragediografo pisano scomparso in quell'anno.\nTra gli anni '70 e '80 del Novecento fu il vero teatro stabile dedicato alla prosa a Firenze, grazie all'impegno del fiorentino Roberto Toni, con alcune compagnie teatrali che producevano da Firenze le loro rappresentazioni. Tra gli spettacoli ospitati al Niccolini, vanno ricordati quelli di Ingmar Bergman, del Living Theatre, di Carmelo Bene, di Vittorio Gassman...\nIl teatro fu attivo fino alla fine degli anni ottanta, quando la prosa venne spostata al teatro della Pergola. Ad oggi anche al teatro Verdi, al teatro Comunale e al teatro Goldoni vengono rappresentati spettacoli di prosa ma non con continuit\u00e0.\nNel 2003 il teatro fu occupato per tre giorni da un network di giovani attivisti locali, diventando cos\u00ec una zona temporaneamente autonoma (TAZ), dove si svolsero feste e dibattiti, il cui scopo era sensibilizzare sul disuso in cui versavano molti spazi fiorentini deputati alla cultura e alle arti, tra cui lo stesso teatro Niccolini.\nNel 2007 sono iniziati dei lavori di adeguamento e ristrutturazione del teatro, acquistato nel 2006 da Mauro Pagliai proprietario della casa Editrice Polistampa di Firenze, con riapertura prevista a fine 2015. Di giorno il teatro sar\u00e0 usato dall'Opera del duomo per proiettare video di preparazione dei visitatori del complesso del Duomo, Campanile, Battistero e Museo dell'Opera; di notte sar\u00e0 sede di eventi gestiti dalla Fondazione teatro della Toscana (che gestisce anche lo storico teatro della Pergola). In occasione della riapertura \u00e8 stata anche rifondata, da Pagliai, l'Accademia degli Infuocati, che si occuper\u00e0 dell'organizzazione di eventi culturali nel teatro.\nL'inaugurazione del nuovo Teatro Niccolini \u00e8 avvenuta l'8 gennaio 2016 dopo quasi vent'anni di restauro, con lo spettacolo \"Teatrino\" di Paolo Poli, che negli anni 1980 aveva pi\u00f9 volte recitato su quel palcoscenico. Attualmente \u00e8 un centro polivalente."}
{"id": "555184", "revid": "287204", "url": "https://it.wikipedia.org/wiki?curid=555184", "title": "Vujadin Boskov", "text": ""}
{"id": "555186", "revid": "289247", "url": "https://it.wikipedia.org/wiki?curid=555186", "title": "Teatro del Cocomero", "text": ""}
{"id": "555188", "revid": "289247", "url": "https://it.wikipedia.org/wiki?curid=555188", "title": "Teatro degli Infocati", "text": ""}
{"id": "555192", "revid": "713168", "url": "https://it.wikipedia.org/wiki?curid=555192", "title": "Sagra dell'uva (Marino)", "text": "La Sagra dell'uva di Marino (\"'a Sagra\" per antonomasia in dialetto marinese) \u00e8 una nota festa tradizionale, che ricorre ogni prima domenica di ottobre a Marino, cittadina in provincia di Roma.\nFu istituita nel 1925 per iniziativa del poeta Leone Ciprelli e da allora \u00e8 stata puntualmente organizzata ogni anno. L'Opera Nazionale Dopolavoro concesse all'evento il titolo di \"Sagra\", di cui potevano fregiarsi solo pochi altri simili eventi in Italia. Le sue radici tuttavia affondano in accadimenti storici precedenti: in coincidenza con la festa profana si tiene infatti la festa della Madonna del Rosario, celebrata per commemorare la vittoria della \"Lega Santa\" contro l'Impero ottomano nella battaglia di Lepanto del 7 ottobre 1571.\nStoria.\nOrigini della festa religiosa.\nIl 7 ottobre 1571 le forze congiunte di Spagna, Stato Pontificio, Repubblica di Genova, Repubblica di Venezia, Ducato di Savoia e dei Cavalieri di Malta sconfissero nella battaglia di Lepanto, nell'Istmo di Corinto in Grecia, le forze navali ottomane comandate da Muezzinzade Al\u00ec Pasci\u00e0. I cristiani, riunitisi per l'occasione nella \"Lega Santa\", erano comandati da don Giovanni d'Austria, mentre il contingente pontificio era guidato da Marcantonio II Colonna, signore di diversi feudi del Lazio fra cui Marino.\nDopo la vittoria, i comandanti cristiani tornarono nelle proprie nazioni: Marcantonio Colonna sbarc\u00f2 a Gaeta e si rec\u00f2 immediatamente a Marino, dove a Palazzo Colonna alloggiavano la moglie Felice Orsini ed i figli. L'ingresso del comandante vittorioso a Marino avvenne il 4 novembre 1571, e la sua permanenza dur\u00f2 fino al 4 dicembre, data dell'ingresso trionfale in Roma che papa Pio V volle concedere all'ammiraglio.\nLa spedizione, conclusasi con esito vittorioso, era stata posta sotto la protezione della Madonna del Rosario raffigurata nello Stendardo di Lepanto, ora conservato nella Cattedrale di Gaeta dove venne depositato proprio da Marcantonio Colonna al momento del suo sbarco. Pertanto, papa Pio V proclam\u00f2 la Madonna del Rosario protettrice dello Stato Pontificio ed ordin\u00f2 che in tutte le localit\u00e0 sottoposte al suo dominio temporale si festeggiasse, il 7 ottobre di ogni anno, la solennit\u00e0 della Madonna del Rosario. Ovviamente, anche a Marino subentr\u00f2 questa pratica, sicuramente incentivata dai Colonna. Marcantonio inoltre deposit\u00f2 nel feudo diversi cimeli di guerra sottratti agli Ottomani, depositati in seguito nella Basilica di San Barnaba: oggi rimane solo uno scudo turco sopravvissuto allo spoglio francese del 1798.\nCon l'istituzione della Sagra dell'Uva nel 1924 e la fissazione della data dell'evento alla prima domenica d'ottobre, di fatto a Marino la festa religiosa della Madonna del Rosario si celebra generalmente in una data differente da quella prefissata dalla Chiesa cattolica, a meno che la prima domenica d'ottobre non cada di 7 ottobre.\nOrigini della festa profana.\nLa produzione vitivinicola nel territorio di Marino affonda le sue radici gi\u00e0 in et\u00e0 romana: gli antichi autori infatti conoscevano e apprezzavano buona parte del vino bianco prodotto nell'area dei Colli Albani col nome di \"Albanum\", dal nome dell'antica citt\u00e0 di \"Alba Longa\", leggendaria citt\u00e0-madre di Roma che sorgeva appunto sulle sponde del lago Albano. Durante il Medioevo e poi nell'et\u00e0 moderna la viticoltura rappresent\u00f2 la principale fonte di occupazione a Marino e nel suo territorio, cos\u00ec come anche in tutti i comuni vicini.\nNel 1536 l'imperatore Carlo V d'Asburgo, in visita a Roma, durante un banchetto ebbe occasione di bere il vino di Marino, e a quanto dicono le cronache espresse apprezzamento al riguardo.\nI marinesi erano molto legati alla viticoltura, tanto che in varie occasioni si rivolsero alla protezione della \"Madonna del Popolo\", una miracolosa effigie duecentesca conservata nella Basilica di San Barnaba, perch\u00e9 scampasse le campagne da grandinate o piogge \ninopportune. Addirittura nel 1611 la Comunit\u00e0 in un'assemblea straordinaria il giorno 2 febbraio scelse di adottare come santo patrono \"appresso Sua Divina Maest\u00e0\" San Barnaba, perch\u00e9 proteggesse il feudo da alcune continue grandinate che si erano verificate nei tre anni precedenti.\nAll'inizio del XX secolo nacque l'idea di creare una festivit\u00e0 per sponsorizzare il prodotto delle vigne marinesi ed attirare in citt\u00e0 visitatori provenienti da Roma: le comunicazioni erano state notevolmente facilitate grazie al completamento della ferrovia Roma-Albano nel 1889; il completamento progressivo delle Tramvie dei Castelli Romani, che collegavano capillarmente quasi tutte le localit\u00e0 castellane con la Capitale, non pot\u00e9 che giovare al tipico turismo fuori porta dei romani.\nIn seguito ad una grave crisi della produzione, causata da una serie di calamit\u00e0 naturali, l'Amministrazione comunale pens\u00f2 nel 1904 di attirare l'attenzione sul vino locale con un grande evento: le Feste Castromenie. I festeggiamenti si svolsero tra l'11 settembre ed il 10 ottobre 1904; non risulta che furono riproposti negli anni seguenti, finch\u00e9 il poeta romanesco di origini marinesi Leone Ciprelli non ide\u00f2 la Sagra dell'Uva, nel 1925.\nGli anni Venti.\nIl Comitato dei Festeggiamenti incaricato dell'organizzazione della prima Sagra era presieduto da Luigi Capri Cruciani, il quale offr\u00ec anche buona parte del vino distribuito dalle fontane alle ore 19 di domenica 4 ottobre 1925. Fra gli eventi della prima edizione, una corsa di cavalli organizzata lungo via Castrimeniense, un monumentale sistema di illuminazione a luci colorate e l'elezione del \"Grande Magistrato dell'Uva\", che aveva l'incarico di scegliere il miglior grappolo. Alle ore 18 sfilarono i carri allegorici a tema.\nDurante la seconda edizione, domenica 3 ottobre 1926, fu eletta per la prima volta la \"reginetta della vendemmia\", in piazza San Barnaba, secondo modalit\u00e0 non dissimili da un moderno concorso di bellezza; alla sfilata dei carri allegorici partecip\u00f2 l'attore Bruto Castellani. Si tenne inoltre il \"I Concorso Poetico Musicale\", con la giuria presieduta dal poeta romanesco Trilussa. L'edizione del 1926 cadde in contemporanea con i festeggiamenti del VII centenario della morte di San Francesco d'Assisi che si tenevano nella vicina Albano Laziale: n\u00e9 le autorit\u00e0 di Albano n\u00e9 quelle di Marino acconsentirono a spostare le rispettive manifestazioni.\nLa terza edizione, domenica 2 ottobre 1927, fu accompagnata da un tempo sfavorevole: tuttavia il presidente del Comitato dei Festeggiamenti, Barnaba Ingami, comunic\u00f2 alla stampa che \"le fontane di Marino pur sott'acqua gettan vino\". Visto che il sindaco di Londra, sir Rowland Blades, era in visita a Roma, i marinesi lo invitarono a vedere la Sagra, dichiarandosi disposti a replicare il \"miracolo delle fontane\" il marted\u00ec successivo. Tuttavia sir Blades non si rec\u00f2 a Marino.\nIn occasione della quarta edizione, domenica 7 ottobre 1928, l'abate parroco monsignor Guglielmo Grassi decise di portare nella processione religiosa per la prima volta anche lo scudo turco conservato nella Basilica di San Barnaba, bottino della battaglia di Lepanto. Alla stessa edizione della Sagra risale un dissidio tra il podest\u00e0 Ugo Gatti e l'abate parroco: il podest\u00e0 pretendeva che si ripetesse una seconda volta la scena della supplica alla Madonna di Pompei per farla riprendere alla \"troupe\" ritardataria dell'Istituto Luce: monsignor Grassi rifiut\u00f2.\nNella quinta edizione si tenne per la prima volta il corteo storico in costume, su iniziativa di Leone Ciprelli. Sul giornale \"La Tribuna\", un articolo anonimo polemizzava per la prima volta sui danni che potevano verificarsi alla seicentesca fontana dei Quattro Mori, annualmente soffocata da installazioni in cartongesso.\nLo studioso Ugo Onorati ha dimostrato che in questi anni, grossomodo tra il 1926 ed il 1936, la Sagra marinese fu il secondo cuore della canzone romanesca dopo la grande manifestazione di San Giovanni. Grazie alla promozione di Leone Ciprelli i concorsi poetico-musicali organizzati a Marino nei giorni della Sagra attirarono l'attenzione dei pi\u00f9 grandi esponenti della poesia e della canzone dialettale, da Trilussa e Petrolini a Romolo Balzani e Giuseppe Micheli.\nGli anni Trenta.\nIl 28 settembre 1930, per ordine del governo fascista centrale, in tutti i comuni d'Italia si celebr\u00f2 una \"Festa dell'Uva\". A Marino, questa ricorrenza fu solo l'anteprima della tradizionale Sagra che si tenne domenica 5 ottobre. Per l'occasione, venne aperta nei locali al piano terra di Palazzo Colonna la prima \"Bottega del Vino\" in Italia.\nPer la Sagra del 1931 \"Il Piccolo\" calcol\u00f2 un'affluenza di quasi 50.000 persone. In occasione invece della Sagra del 1932 venne nuovamente portato in processione lo scudo turco conservato nella Basilica di San Barnaba. In occasione della nona edizione della Sagra, domenica 1\u00ba ottobre 1933, le Ferrovie dello Stato e le Tranvie dei Castelli Romani concessero l'applicazione della tariffa popolare ridotta per le tratte tra Roma e Marino.\nDomenica 6 ottobre 1934, per l'undicesima edizione della Sagra, l'EIAR, ente radiofonico di Stato, dichiarava di aver installato alcuni microfoni a Marino per la trasmissione delle varie fasi della festa. Nel 1936, a causa della guerra d'Etiopia, i festeggiamenti della Sagra si svolsero sotto tono e furono ignorati dalla stampa nazionale. In compenso, le Sagre degli anni successivi divennero una specie di vetrina per l'autarchia imposta dal regime fascista. Nel 1940, per la sedicesima edizione della Sagra, l'ultima celebrata in grande stile sotto il regime fascista, vennero versati quasi 2000 litri di vino dalle fontane.\nGli anni Quaranta.\nNegli anni difficili della guerra i festeggiamenti per la Sagra furono estremamente limitati a causa della seconda guerra mondiale. Marino fu colpita pi\u00f9 volte dai bombardamenti aerei e dai cannoneggiamenti, a partire dal devastante bombardamento del 2 febbraio 1944. Palazzo Colonna e la fontana dei Quattro Mori furono completamente distrutti dalle bombe, e la basilica di San Barnaba fu gravemente danneggiata. Oltre duecento civili persero la vita nei bombardamenti angloamericani.\nLa prima Sagra del secondo dopoguerra, la ventunesima edizione, si tenne domenica 7 ottobre 1945, ancora una volta sotto la supervisione di Leone Ciprelli, tra le macerie della guerra. Molti marinesi volevano far cessare questa tradizione, vista come una rimanenza del cessato regime fascista, ma il Ciprelli riusc\u00ec a convincere tutti della bont\u00e0 della Sagra, che apparteneva a nessun altro se non ai marinesi.\nPer la ventunesima Sagra, nel 1946, il sindaco \"pro tempore\" Zaccaria Negroni, Leone Ciprelli e i 49 membri del Comitato dei Festeggiamenti ripresero a costruire le strutture di cartongesso attorno alla fontane da cui doveva sgorgare il vino. Domenica 5 ottobre 1947, per la ventiduesima edizione, fu anche riportato in precessione lo scudo turco.\nNel 1945 era stata fondata la Cantina Sociale Gotto d'Oro, che all'epoca aveva la denominazione di \"Goccia d'Oro\", cambiata in seguito per analogia con una cantina pugliese: dalla Sagra del 1948 la nuova istituzione inizi\u00f2 a collaborare attivamente nell'organizzazione dell'evento, distribuendo vino dalla \"fontana dei Quattro Mori\" semi-distrutta. In occasione della Sagra del 1949 fecero la loro prima apparizione le scenografiche luminarie ad archi dislocate lungo Corso Trieste.\nGli anni Cinquanta.\nDurante la ventinovesima Sagra dell'Uva, domenica 4 ottobre 1953, il Comitato dei Festeggiamenti, le autorit\u00e0 e alcuni giornalisti organizzarono una commemorazione in memoria di Leone Ciprelli, deceduto il 30 gennaio dello stesso anno. Presenti tra gli altri il senatore Zaccaria Negroni e l'abate parroco Giovanni Lovrovich.\nPer l'organizzazione della trentunesima edizione, domenica 2 ottobre 1955, si costitu\u00ec la Pro Loco di Marino, con lo scopo di curare anno per anno con continuit\u00e0 l'organizzazione dell'evento. Per la Sagra del 1956 cos\u00ec vennero stilati i registri delle spese: sono entrate \u00a3 4.221.153 ed uscite \u00a3 4.187.172. Iniziarono inoltre la loro attivit\u00e0 numerose associazioni e bande folcloristiche come la \"Volemose Bene\", ancora attiva, o la storica \"Marino Brinda\".\nPer la trentatreesima Sagra del 1957, il senatore Zaccaria Negroni propose al commissario prefettizio Nicola Marini d'Armenia di riaprire la \"Bottega del Vino\", di fascista apertura, per darla in gestione alla Pro Loco. Dopo la Sagra del 1959 invece una delegazione di marinesi si rec\u00f2 da papa Giovanni XXIII per offrire un simbolico dono di uva e vino: il papa ricambi\u00f2 la visita a Marino nell'agosto 1962.\nGli anni Sessanta.\nIn occasione della trentaseiesima edizione, domenica 2 ottobre 1960, l'aria era ancora permeata dagli strascichi della XVII Olimpiade tenutasi a Roma: numerosi sportivi e visitatori stranieri colsero l'occasione per venire a Marino in vista dei festeggiamenti. Tra le presenze illustri registrate a Marino in quell'edizione, quella dell'attore statunitense Charlton Heston, assediato dalla folla e costretto alla fuga.\nPer la trentasettesima edizione del 1\u00ba ottobre 1961, il sindaco Giulio Santarelli invit\u00f2 come ospiti d'onore l'attrice Sophia Loren con il marito regista Carlo Ponti: la coppia possedeva infatti una storica villa lungo la via dei Laghi, in territorio marinese. Madrina d'onore dell'evento fu Virna Lisi. Luned\u00ec 2 ottobre 1961 in piazza San Barnaba si svolse un concerto con la partecipazione di Carla Boni, Gino Latilla, Little Tony, Jenny Luna, Alighiero Noschese, Nunzio Gallo e Wolmer Beltrami.\nL'anno successivo, 1962, fu organizzato uno spettacolo d'arte varia con la partecipazione di Domenico Modugno ed Edoardo Vianello. Inoltre si svolsero il \"III Concorso Ippico Regionale\" e la \"XIX Mostra dei vini e dell'uva\". Nell'ambito degli eventi della trentanovesima edizione dell'evento, nel 1963, la salma di Leone Ciprelli fu traslata da Roma presso il cimitero comunale di Marino.\nDurante la quarantunesima edizione, domenica 3 ottobre 1965, Marino fu partenza e arrivo del \"Giro del Lazio\", competizione ciclistica della durata di 250\u00a0km. Nel 1967, giunti alla quarantatreesima edizione, la fontana dei Quattro Mori era stata spostata dalla collocazione originaria in piazza Lepanto e sistemata nella sua attuale collocazione di piazza Matteotti: inoltre nella stessa edizione fu ripresa l'usanza di addobbare a festa i balconi di Corso Trieste.\nNel 1969, in occasione della quarantacinquesima edizione della Sagra, il gruppo \"Storia ed Arte\" riprese ad organizzare il corteo storico in costume che era stato un po' dimenticato nel corso degli anni.\nGli anni Settanta.\nPer la Sagra dell'Uva di domenica 4 ottobre 1970, quarantaseiesima edizione, si svolse il concerto serale del Banco del Mutuo Soccorso, gruppo \"progressive rock\" fondato dal marinese Vittorio Nocenzi. La quarantasettesima edizione della Sagra dell'Uva fu caratterizzata da un ingorgo di traffico. Le principali cronache locali riferiscono dell'imponente traffico da e per Roma che paralizz\u00f2 tre strade consolari. \"Momento Sera\" del 4 ottobre 1971 dichiar\u00f2 addirittura: \"l'ottobrata dei romani ha fatto impallidire la buonanima di Napoleone che dopo la Beresina cercava di raggiungere Parigi\".\nIl concerto dell'edizione 1973 vide come protagonisti i \"Ricchi e Poveri\" e Pippo Baudo, e la sfilata del corteo storico si svolse eccezionalmente anche nelle frazioni di Frattocchie e Santa Maria delle Mole, in costante crescita urbanistica. Il cinquantenario della Sagra, domenica 6 ottobre 1974, pass\u00f2 quasi inosservato a causa della crisi in cui Marino era caduta dopo la separazione della frazione di Ciampino, divenuta comune autonomo nel mese di luglio: l'organizzazione dell'evento era tornata alla Pro Loco. I carri allegorici sfilarono anche per le strade delle frazioni.\nNelle edizioni degli anni Settanta si svolsero numerose rappresentazioni teatrali in dialetto o di autori locali, segno della vitalit\u00e0 del teatro marinese. Per la cinquantaquattresima edizione del 1978, la spesa globale per l'organizzazione fu pari a \u00a3 17.150.000. Domenica 7 ottobre 1979, in occasione della cinquantacinquesima edizione si svolse la \"II Mostra Biennale dell'Artigianato di Marino\" all'interno del parco pubblico di Villa Desideri. Il Comitato dei Festeggiamenti dichiar\u00f2 che erano stati ordinati 100 quintali di uva e 3500 bottiglie di vino.\nGli anni Ottanta.\nDomenica 5 ottobre 1980 ricorreva la cinquantaseiesima edizione della Sagra. L'amministrazione comunale sigl\u00f2 i gemellaggi con i comuni di Zaanstad (Paesi Bassi) e Neuk\u00f6lln (Repubblica Federale Tedesca). In citt\u00e0 si svolse un importante raduno bandistico con il Concerto Filarmonico \"Enrico Ugolini\" e altre bande del Lazio. L'evento pi\u00f9 atteso tuttavia fu sicuramente il concerto serale di Ivan Graziani, costato \u00a3 5.280.000 agli organizzatori.\nNel 1981, per la cinquantasettesima edizione fu effettuata una raccolta pubblica di fondi tra i cittadini, che rese \u00a3 7.820.000. Tra gli eventi, il concerto del \"Banco del Mutuo Soccorso\" presso lo Stadio Comunale e il ricevimento dei rappresentanti delle cinque citt\u00e0 gemellate a Palazzo Colonna.\nDomenica 3 ottobre 1982 il programma televisivo della RAI \"Domenica in\", condotto da Pippo Baudo, dedic\u00f2 uno spazio alla cinquantottesima Sagra dell'Uva. Durante la Sagra 1983 fu ricollocato nel cortile di Palazzo Colonna un busto di Leone Ciprelli. Nello stesso anno, oltre sessanta cantine del Lazio parteciparono alla \"Mostra dei vini tipici dei Castelli Romani\". Vi fu anche l'emissione del primo annullo speciale figurato per la Sagra dell'Uva da parte delle Poste Italiane.\nLa locandina della sessantesima edizione, domenica 7 ottobre 1984, era firmata da Umberto Mastroianni, che risiede da alcuni anni stabilmente a Marino presso il prestigioso Casino Colonna. Durante questa edizione si sollevarono alcune proteste, guidate dall'abate parroco Giovanni Lovrovich, per drappeggiare le nudit\u00e0 di un enorme Dioniso nudo in cartongesso che troneggia nella centralissima piazza Pompeo Castiglia.\nIn vista della sessantaduesima edizione, domenica 5 ottobre 1986, il sindaco Giulio Santarelli cre\u00f2 l\"Ente Sagra dell'Uva\", che assunse l'incarico di organizzare l'evento in maniera professionale allontanando ogni contributo volontario. I festeggiamenti per questa edizione ebbero inizio il 20 settembre con la partenza del \"Giro del Lazio\" e continuarono tra mostre, eventi culturali e convegni fino allo spettacolo della sera di luned\u00ec 6 ottobre, con la partecipazione di Gigi Sabani ed Anna Oxa.\nDopo le polemiche legate all'edizione 1987, in cui l\"'Ente Sagra\" non organizz\u00f2 il corteo storico in costume per evitare le onerose spese di noleggio, le associazioni di volontariato e la Pro Loco decisero di realizzare un po' per volta gli abiti storici che ancora oggi sono l'attrazione del corteo. Pippo Franco fu mattatore dello spettacolo conclusivo della sessantatreesima edizione.\nNel 1988, per la sessantaquattresima edizione l'Ente Sagra organizz\u00f2 il \"I Stage Internazionale della Pietra\", mentre luned\u00ec 3 ottobre, giorno della \"Sagretta\", Rai 2 riprese lo spettacolo d'arte varia \"Marino Star\" tenutosi in piazzale degli Eroi.\nIl 1989 fu l'anno del gemellaggio con Irving (Stati Uniti d'America), solennizzato durante la sessantacinquesima edizione della Sagra dell'Uva. In occasione della stessa edizione, un omaggio di vino e uva viene portato dai marinesi a papa Giovanni Paolo II durante l'udienza generale in Vaticano.\nGli anni Novanta.\nCon la sessantottesima edizione della Sagra, domenica 4 ottobre 1992, fu decretata la fine dell'Ente Sagra, i cui poteri organizzativi vennero attribuiti al sindaco e alla Pro Loco. In quella edizione si tennero il \"II Incontro Polifonico Citt\u00e0 di Marino\", rassegna di cori sacri nella basilica di San Barnaba, il concerto del cantante africano Rasely Hassou (Elia &amp; Evolution Time) e il concerto del Banco del Mutuo Soccorso. In quell'anno si tenne anche la prima edizione del \"Palio della Quintana\" organizzato dal rione Vascarelle assieme agli altri rioni e quartieri cittadini.\nNel 1993, per la sessantanovesima edizione fu omaggiata la memoria di Leone Ciprelli nel quarantesimo anniversario della sua scomparsa, con la recita della sua commedia \"La Parrocchietta\". Domenica 2 ottobre 1994, sotto la gestione del commissario prefettizio dottor Guglielmo Iozzia si tenne la settantesima edizione della Sagra dell'Uva: fu organizzata una mostra fotografica curata da Vittorio Rufo, \"70 anni di Sagra\", e una mostra dei vini a Denominazione di Origine Controllata della provincia di Roma.\nIn occasione della settantaduesima edizione, domenica 6 ottobre 1996, furono riaperti i locali, seppur non ancora restaurati, dell'ex-convento dei padri agostiniani presso la chiesa di Santa Maria delle Grazie nel quartiere Borgo Garibaldi, per la presentazione di un\"'enoteca comprensoriale\" con la partecipazione dell'allora sindaco di Roma Francesco Rutelli. Lo stesso anno la Cantina Sociale Gotto d'Oro festeggiava i suoi cinquant'anni di attivit\u00e0 con la distribuzione di 12.000 bottiglie di spumante locale. Allo Stadio comunale, tra la squadra titolare della Societ\u00e0 Sportiva Lazio e una rappresentativa di giovani locali, si tenne una partita di calcio finita 10-0 in vantaggio per i bianco-celesti.\nPer l'edizione del 1996 furono distribuiti 5000 litri di vino e 12.000 tonnellate di uva: 70.000 i partecipanti secondo le stime della Questura di Roma. Nel 1997, settantatreesima edizione, si svolse una mostra delle opere del maestro Umberto Mastroianni, mentre veniva proposta per la prima volta una \"Sagra dei Piccoli\".\nLa locandina dell'edizione 1998 era firmata dal disegnatore Giorgio Forattini, e ritraeva tutti i pi\u00f9 noti personaggi politici dell'epoca -da Oscar Luigi Scalfaro a Giulio Andreotti- imbottigliati in una bottiglia di vino bianco: per la stessa edizione, venne fatta giungere da Spelonga, frazione di Arquata del Tronto, Marche, una bandiera turca cimelio della battaglia di Lepanto del 1571.\nIl Duemila.\nGli \"anni Zero\".\nPer la settantaseiesima edizione della Sagra dell'Uva la locandina era realizzata da Gina Lollobrigida, madrina dell'evento. Fra i nomi di spicco dei presenti nella giornata di domenica ci sono il presidente della Regione Lazio Francesco Storace, il presidente della Provincia di Roma Silvano Moffa, oltre alla presenza internazionale del ministro per lo sviluppo economico dello Stato di New York Charles Gargano.\nNel 2001 si registra un fatto storico: la Sagra, per la prima volta nella sua ormai lunga storia, deve essere spostata per ordine del prefetto di Roma, a causa del referendum costituzionale sul federalismo del 7 ottobre. Pertanto, l'evento slitta alla seconda domenica del mese, il 14 ottobre. La madrina della settantasettesima edizione \u00e8 Barbara Bouchet; i festeggiamenti si protraggono per oltre una settimana, fino alla successiva domenica 22 ottobre. Verranno stimate oltre 200.000 presenze tra cui il neo vicepresidente del Consiglio dei ministri Gianfranco Fini in visita ufficiale.\nLa pioggia rovin\u00f2 in parte la settantanovesima edizione, domenica 5 ottobre 2003, con la partecipazione di Enzo De Caro e Flavia Vento al corteo storico in costume. Il neo-sindaco Ugo Onorati rese noto che erano stati spesi 146.597,56 euro.\nDomenica 3 ottobre 2004 si celebr\u00f2 la storica ottantesima edizione della Sagra: vennero installate lungo corso Trieste ottanta -una per ogni edizione- fontanelle di ghisa che dovevano gettare vino all'ora stabilita per il \"miracolo delle fontane che danno vino\". Nel corso della stessa edizione vennero riallacciati i rapporti con le citt\u00e0 europee gemellate, con la proclamazione di un nuovo gemellaggio con la citt\u00e0 greca di Lepanto. I festeggiamenti si tennero anche alle frazioni di Marino.\nNel 2006 durante le celebrazioni della Sagra viene insignito della cittadinanza onoraria marinese Hans Werner Henze, il compositore tedesco che aveva da poco deciso di stabilirsi a Marino.\nNel 2007, domenica 7 ottobre, l'ottantatreesima edizione della Sagra vide nella serata finale un concerto di Gigi d'Alessio in piazza San Barnaba, in occasione del quale venne montato anche un maxi-schermo in piazzale degli Eroi. La locandina di questa edizione \u00e8 realizzata da Loredana Zelinotti.\nDomenica 5 ottobre 2008 si \u00e8 tenuta l'ottantaquattresima edizione della Sagra dell'Uva, che ha visto la partecipazione del comico Roberto Ciufoli -nella parte di Marcantonio II Colonna durante il corteo storico della domenica- e di Enrico Montesano nella serata del luned\u00ec. Sabato 4 ottobre \u00e8 stata ricevuta a Palazzo Colonna una delegazione della cittadina spagnola gemellata di Paterna; la spesa resa nota per l'edizione si \u00e8 aggirata sui 70.000 euro e le presenze nel pomeriggio della domenica sono state calcolate in 80.000 persone. L'ottantaquattresima edizione passer\u00e0 alla storia anche per un clamoroso incidente: al momento di far scaturire il vino dalle fontane, nel pomeriggio della domenica, gli addetti hanno commesso un errore per cui il vino per alcuni minuti \u00e8 sgorgato dai rubinetti delle case del centro storico e non dalla \"fontana dei Quattro Mori\". L'errore ha avuto una grande eco sulla stampa nazionale ed anche internazionale, tanto che il noto quotidiano britannico \"The Times\" ha dedicato un articolo all'insolito episodio\nAnche la British Broadcasting Corporation, maggior emittente televisiva britannica, ha diffuso la notizia del \"miracolo sbagliato\".\nGli anni Dieci.\nL'ottantaseiesima edizione si \u00e8 tenuta dal 1\u00b0 al 4 ottobre 2010. Alla processione religiosa sono intervenuti diversi politici, anche in vista delle elezioni amministrative del marzo 2011: la presidente della Regione Lazio Renata Polverini (Popolo della Libert\u00e0), il presidente della Provincia di Roma Nicola Zingaretti (Partito Democratico), il vicepresidente del Consiglio regionale Luciano Ciocchetti (Unione di Centro) e l'assessore regionale Luca Malcotti, il consigliere regionale Bruno Astorre. Durante il ricevimento a palazzo Colonna, ha fatto anche una comparsata il presidente della Camera dei deputati Gianfranco Fini, all'epoca reduce di fresco dalla scissione di Futuro e Libert\u00e0 dal Popolo della Libert\u00e0 e dalla sua rottura con Silvio Berlusconi. Lo spettacolo finale \u00e8 stato animato da Fabrizio Corona e Valeria Marini.\nL'edizione del 2011 si \u00e8 tenuta dal 29 settembre al 3 ottobre. Sono intervenuti Raimondo Todaro e Sara Santostasi nei ruoli di Marcantonio Colonna e Felice Orsini, Mario Biondi e Max Giusti nelle serate di intrattenimento del sabato e del luned\u00ec.\nLa presentazione dell'edizione del 2012 avviene presso il Museo nazionale delle arti e tradizioni popolari di Roma, all'EUR. Il grande concerto finale dell'88\u00aa Sagra \u00e8 tenuto dai Tiromancino. L'anno seguente (89\u00aa edizione, 4-7 ottobre 2013) si svolge una mostra sulle figure dei Servi di Dio Zaccaria Negroni e Guglielmo Grassi, a cura dell'associazione Pro beatificazione. I concerti serali sono quelli di Giuliano Palma e l'orchestra di Zelig ed Alex Britti.\nPer la novantesima edizione (3-6 ottobre 2014) la locandina \u00e8 firmata dal maestro siciliano Turi Sottile, a cui \u00e8 dedicata una mostra al Museo civico. Eventi in programma quelli di Enrico Ruggeri, i comici Ale e Franz ed Edoardo Bennato.\nPer la novantaduesima edizione (1-3 ottobre 2016) la locandina \u00e8 stata realizzata dall'artista locale Vito Lolli. Un logo speciale per questa edizione \u00e8 stato realizzato dal consorzio di eccellenze produttive del territorio \"Sua Eccellenza Marino\", su disegno di Emiliano Fabi. Per il concerto di chiusura del luned\u00ec sera \u00e8 stato chiamato il gruppo rock-progressive Banco del Mutuo Soccorso, vera e propria istituzione musicale marinese. Per la prima volta, il corteo storico in costume cinquecentesco \u00e8 stato proposto anche per le strade della frazione di Santa Maria delle Mole, nel pomeriggio di venerd\u00ec 30 settembre.\nProgramma.\nIl programma della Sagra dell'Uva di Marino \u00e8 frutto di ottant'anni di esperienza, di esperimenti e di cambiamenti. Generalmente, ormai da diversi anni, si segue un programma prestabilito senza apportare significative variazioni. Il nucleo centrale della festa \u00e8 la domenica pomeriggio, con la ricorrenza profana e il \"miracolo\", tuttavia a seconda dei cambiamenti delle giunte comunali e delle disponibilit\u00e0 economiche, i festeggiamenti possono incominciare un mese prima come non incominciare affatto. Negli ultimi anni, l'animazione inizia il gioved\u00ec o il venerd\u00ec e si protrae non oltre il luned\u00ec della \"Sagretta\", usanza voluta dai marinesi come replica meno affollata della festa tanto amata. Oltre agli eventi della domenica, ci sono altri eventi fissi stabiliti il sabato della vigilia e il luned\u00ec della \"Sagretta\".\nSabato della vigilia.\nNel pomeriggio del sabato della vigilia, generalmente verso le ore 18, per le vie del centro storico si assiste alla rievocazione storica dell'annuncio della vittoria cristiana nella battaglia di Lepanto del 7 ottobre 1571. Un araldo a cavallo, accompagnato da trombettieri, tamburini e sbandieratori, percorre corso Vittoria Colonna e corso Trieste leggendo il proclama che convoca il popolo davanti a Palazzo Colonna. Quindi, figuranti in costume cinquecentesco che interpretano il governatore e i notabili del feudo si affacciano alla balconata del palazzo che affaccia su piazza della Repubblica e danno l'annuncio della vittoria cristiana e soprattutto della vittoria del feudatario Marcantonio II Colonna, rendendo noto che l'indomani questi rientrer\u00e0 solennemente nel suo feudo.\nNegli ultimi anni, il tono del proclama \u00e8 stato reso pi\u00f9 pacifico, evitando di rimarcare le enormi perdite inflitte al nemico turco e il numero dei prigionieri catturati, che comunque fanno ancora bella mostra di s\u00e9, scolpiti nel peperino, legati alla \"fontana dei Quattrio Mori\".\nDomenica della Sagra.\nLa domenica \u00e8 il fulcro e la ragion d'essere della Sagra dell'Uva di Marino. Vi si concentrano tutti gli eventi pi\u00f9 importanti ed attesi, dalla processione religioso alla supplica alla Madonna di Pompei, dal corteo storico in costume alla sfilata dei carri allegorici e al \"miracolo delle fontane che danno vino\".\nLa processione religiosa.\nLa domenica mattina si tiene nella basilica di San Barnaba una messa solenne presieduta dal vescovo di Albano e dall'abate parroco. Alla funzione religiosa assistono le autorit\u00e0 civili e militari, il sindaco e i rappresentanti dei comuni limitrofi o gemellati.\nAl termine della funzione, si inizia a snodare per le vie del centro storico la processione in onore della Madonna del Rosario. I membri delle confraternite portano in processione due grandi arazzi seicenteschi (cui si sono aggiunti due arazzi moderni raffiguranti i Servi di Dio Zaccaria Negroni e Guglielmo Grassi) e altri oggetti di fabbricazione sei-settecentesca, mentre i membri del Sodalizio Madonna del Santissimo Rosario al grido di \"EVVIVA MARIA\" portano a spalla, avvicendandosi, la pesante macchina processionale di c.a. 600 Kg., su cui \u00e8 innalzata la statua lignea della Madonna del Rosario. Questa usanza, faticosissima specialmente nei tratti in forte dislivello o in salita, \u00e8 stata ripresa da poco ed ufficializzata con la costituzione del Sodalizio Madonna del Santissimo Rosario nel 2002.\nLa processione percorre tutte le strade e le piazze principali del centro storico, ovvero piazza San Barnaba, via Roma,ove viene fatto il saluto del sodalizio alla \"gemellata\" Madonna de u Sassu, via Cavour, Matteotti e corso Trieste, seguendo un itinerario circolare che riporta il corteo davanti alla Basilica di San Barnaba per la supplica alla Madonna di Pompei.\nLa supplica alla Madonna di Pompei.\nUna volta che la processione religiosa \u00e8 tornata in piazza San Barnaba, davanti alla Basilica di San Barnaba i portatori della \"Confraternita del Rosario\" posano la statua della Madonna del Rosario su un trabiccolo e l'abate parroco, alla presenza delle autorit\u00e0 con i gagliardetti delle rispettive istituzioni e di tutta la folla, recita il testo della supplica alla Madonna del Santissimo Rosario di Pompei.\nAl termine della recita, dei bambini in costume tradizionale portano simbolicamente alla statua un omaggio di vino ed uva a nome di tutta la comunit\u00e0 marinese. Quindi, i portatori riportano la statua all'interno della Basilica, dove rimarr\u00e0 alcuni giorni esposta a fianco dell'altar maggiore. A questo punto, la ricorrenza religiosa pu\u00f2 dirsi conclusa.\nIl corteo storico.\nNel primo pomeriggio della domenica la folla di visitatori e marinesi si accalca ai lati di Corso Vittoria Colonna e di corso Trieste per poter assistere al corteo storico in costume cinquecentesco. Il corteo, svoltosi per la prima volta nell'edizione 1929 per iniziativa dello stesso Leone Ciprelli, fu efficacemente ripreso a partire dal 1970 grazie a una serie di associazioni di volontariato che si occupano di fabbricare i pregiati costumi e di custodirli. Nel corso degli anni, la ricchezza del guardaroba \u00e8 cresciuta in maniera esponenziale, ma anche la partecipazione popolare. I vestiti pi\u00f9 gettonati sono ovviamente quelli della nobilt\u00e0, mentre l'abito tradizionale da semplice popolano \u00e8 ovviamente meno gettonato. Con gli anni, l'evento si \u00e8 arricchito della partecipazione di gruppi di rievocazione storica di altre parti d'Italia, come gli sbandieratori di Cori, il gruppo storico de lo Certame di Popoli ed i frombolieri di Ischia.\nIl corteo dovrebbe ripercorrere l'ingresso trionfale di Marcantonio II Colonna, vincitore della battaglia di Lepanto, nel suo castello di Marino, e il suo primo incontro con la moglie Felice Orsini ed i figli, che durante la sua assenza risiederono proprio a Palazzo Colonna. La data storica dell'ingresso di Marcantonio Colonna nel castello \u00e8 4 novembre 1571: dalle cronache storiche non risulta alcun ingresso trionfale, anzi possiamo immaginare il fastidio arrecato ai marinesi dal bivacco dei soldati che probabilmente il Colonna aveva portato con s\u00e9. Il vero ingresso trionfale di Marcantonio Colonna avvenne il 4 dicembre 1571 a Roma, per volere di papa Paolo V: come un condottiero romano, il Colonna entr\u00f2 da porta San Sebastiano ed arriv\u00f2 alla basilica di Santa Maria in Ara Coeli passando attraverso il Foro Romano. Una prima osservazione critica riguardo al corteo storico venne fatta gi\u00e0 nel 1935 dal giornale parrocchiale \"Il Campanile\", che il 10 novembre 1935 avrebbe voluto che il corteo storico coprisse la distanza tra Marino e Roma, per essere pi\u00f9 fedele all'originale storico.\nAd ogni modo, il corteo \u00e8 stato negli ultimi anni sviluppato in due tronconi: il corteo con Marcantonio Colonna e il suo seguito parte dal parco pubblico di Villa Desideri e percorre Corso Vittoria Colonna, mentre il corteo di Felice Orsini e della nobilt\u00e0 parte da Palazzo Colonna e percorre corso Trieste. I due tronconi del corteo si incontrano in piazza Giacomo Matteotti, dove il governatore consegna le chiavi del castello al suo signore; al Marcantonio Colonna da alcuni anni viene fatto leggere un appello alla pace e alla fratellanza tra i popoli, e poi il corteo riunificato si avvia verso Palazzo Colonna per ricevere il saluto delle autorit\u00e0, sia in costume che non.\nPer la prima volta nel 2016 il corteo storico \u00e8 stato ripetuto, sotto forma di \"corteo bellico\", lungo via della Repubblica a Santa Maria delle Mole, la strada principale della popolosa frazione del comune di Marino, altrimenti esclusa dai festeggiamenti.\nFra le apparizioni pi\u00f9 importanti nel corteo, i suggestivi vestiti della nobilt\u00e0, specialmente quelli delle dame. Agli abiti dei prigionieri turchi da alcuni anni sono state tolte le catene e restituite le scimitarre, un segno \"politically correct\" di distensione. Nel corteo sono inclusi i gruppi autoctoni di sbandieratori \"Colonnae Signifer\" e \"Citt\u00e0 di Marino\". Generalmente, in linea con le disponibilit\u00e0 economiche delle amministrazioni comunali, la parte di Marcantonio Colonna e della consorte Felice Orsini viene interpretata da attori ed attrici di fama nazionale: tra gli altri, Andrea Giordana (1998), Giuliano Gemma (1999), Orso Maria Guerrini (2000) ed Enzo De Caro con Flavia Vento (2003), Ascanio Pacelli e la moglie Katia Pacelli (2007), Roberto Ciufoli (2008). La pesante corazza del Colonna \u00e8 stata del resto dipinta dal maestro Umberto Mastroianni.\nLa sfilata dei carri allegorici.\nLa sfilata dei carri allegorici \u00e8 l'evento coreografico che fino all'invenzione del corteo storico raccoglieva tutti gli entusiasmi degli organizzatori e dei visitatori. A Marino il Carnevale \u00e8 sempre stato organizzato in maniera accurata, soprattutto dal forte schieramento anticlericale che ogni mercoled\u00ec delle Ceneri organizzava il \"Carnevalone\", evento che richiamava migliaia di persone dai Castelli Romani e da Roma. Il regime fascista, non appena salito al potere, ritenne opportuno sopprimere questo evento, di chiara matrice repubblicana e antifascista, ma lo stesso entusiasmo che si rivolgeva al \"Carnevalone\" venne rivolto dal 1925 alla sfilata dei carri allegorici, una sorta di carnevale autunnale.\nDurante tutto il periodo delle Sagre fasciste i carri seguivano e sviluppavano un tema unico, magari biblico -l'amore di No\u00e8 per il vino (1925), Mos\u00e8 tocca la roccia ed esce vino (1926)- o storico. In seguito, compatibilmente con le disponibilit\u00e0 economiche, vennero realizzati pure carri imponenti, ma l'iniziativa and\u00f2 scemando via via nel corso degli anni. Oggi non restano che pochi carri, organizzati dalla Cantina Sociale Gotto d'Oro o dall'Oratorio Parrocchiale San Barnaba, seguiti dai pochissimi carretti a vino rimasti in efficienza.\nAssieme ai carri allegorici, sfilano anche le bande musicali cittadine o castellane: il \"Concerto Filarmonico \"Enrico Ugolini\"\", la \"Societ\u00e0 di Divertimento \"Volemose Bene\"\" e la \"Banda Musicale \"Ferentum\"\", uniche rimaste delle molte societ\u00e0 di divertimento che una volta si adoperavano durante la Sagra.\nIl \"miracolo delle fontane che danno vino\".\n\u00c8 l'evento fondamentale della Sagra dell'Uva. Che le fontane diano vino invece che acqua non \u00e8 una cosa inventata a Marino nel 1925: a Roma gi\u00e0 in due occasioni, nel 1644 per l'elezione di papa Innocenzo X e nel 1670 per l'elezione di papa Clemente X, le fontane alla base della scalinata del Campidoglio diedero vino alla folla meravigliata. In Francia, nella cittadina alsaziana di Wangen, ogni 3 luglio una fontana distribuisce vino. Tuttavia, il \"miracolo\" di Marino \u00e8 il pi\u00f9 famoso in Italia ed \u00e8, a quanto sembra, rimasto inimitato in Italia.\nProceduralmente il \"miracolo\" \u00e8 molto semplice: nelle condutture delle fontane cittadine vienne fatto scorrere vino mentre l'erogazione di acqua \u00e8 sospesa. La fontana-simbolo del miracolo \u00e8 quella \"dei Quattro Mori\" (propriamente denominata \"degli Schiavi\"), edificata nel 1636 su progetto di Pompeo Castiglia per volere del principe Filippo I Colonna che voleva commemorare la vittoria sui Turchi ottenuta dal suo avo Marcantonio II Colonna: infatti nella fontana compaiono otto turchi o mori, uomini e donne, denudati e incatenati ad una colonna di marmo, simbolo araldico della famiglia Colonna.\nTuttavia, per motivi di ordine pubblico fin dalla prima edizione dell'evento la distribuzione avviene in pi\u00f9 fontane: tra le pi\u00f9 importanti la \"fontana del Tritone\" in piazza San Barnaba, eretta nel 1889 su disegno di Michele Tripisciano; il \"Fontanile Comunale\", eretto alla fine dell'Ottocento lungo la via Castrimeniense, e la moderna fontana realizzata per i mondiali del 1990 lungo il muro di cinta del parco di Villa Desideri in corso Vittoria Colonna. Talvolta vengono montate delle fontane posticce nelle strade: l'ultima volta accadde nel 2004, quando una serie di \"beverini\" posticci furono collocati lungo corso Trieste.\nPrevedibilmente pu\u00f2 accadere che vi siano persone alticce a causa di eccessi alcolici, ed in passato si sono verificati talora incidenti, mai per\u00f2 di gravit\u00e0 tale da oscurare completamente la festa. Per questo negli ultimi anni viene predisposto un importante schieramento di forze dell'ordine e di addetti alla sicurezza, e l'organizzazione tende ad evitare la possibilit\u00e0 che la festa degeneri.\nLa \"vendemmiata\".\nLa \"vendemmiata\" \u00e8 una tradizione ormai caduta praticamente in disuso alla Sagra dell'Uva: fin dagli anni venti dai balconi di Corso Trieste venivano calati dei fili a cui erano legati grappoli d'uva, che la folla doveva raccogliere, \"vendemmiare\", appunto. In seguito, vennero elaborate altre varianti della \"vendemmiata\": la raccolta dei grappoli d'uva dai balconi o dalle finestre pi\u00f9 basse; per finalit\u00e0 organizzative oggi si preferisce distribuire l'uva dai punti di distribuzione del vino.\nLuned\u00ec della Sagretta.\nIl giorno seguente alla domenica della Sagra vera e propria, \u00e8 invalsa l'usanza, a partire dal secondo dopoguerra, di replicare il programma della festa profana per un pubblico in genere pi\u00f9 ristretto. Non vengono svolte ovviamente la processione e la supplica alla Madonna di Pompei, ma solo il corteo storico, per\u00f2 senza la partecipazione dei personaggi famosi o dei gruppi forestieri, la sfilata dei carri allegorici e il \"miracolo delle fontane che danno vino\".\nQuesta replica della Sagra in versione pi\u00f9 dimessa e \"familiare\" prende nome di \"Sagretta\", o \"Sagra dei marinesi\", ed \u00e8 ormai un appuntamento fisso nel programma di ogni edizione.\nLa sera del luned\u00ec si svolge un concerto di chiusura, generalmente in piazza San Barnaba, ed a conclusione della festa vengono sparati fuochi d'artificio dallo stadio comunale Domenico Fiore."}
{"id": "555193", "revid": "1305772", "url": "https://it.wikipedia.org/wiki?curid=555193", "title": "Sedano (disambigua)", "text": ""}
{"id": "555200", "revid": "1318658", "url": "https://it.wikipedia.org/wiki?curid=555200", "title": "Arrondissement di Briey", "text": "L\"arrondissement\" di Briey \u00e8 una suddivisione amministrativa francese, situata nel dipartimento della Meurthe e Mosella e nella regione del Grand Est.\nComposizione.\nL\"arrondissement\" di Briey raggruppa 130 comuni in 10 cantoni:"}
{"id": "555203", "revid": "2215986", "url": "https://it.wikipedia.org/wiki?curid=555203", "title": "Fudbalski klub Vojvodina", "text": "Il Fudbalski klub Vojvodina, meglio nota come Vojvodina, \u00e8 una societ\u00e0 calcistica serba con sede nella citt\u00e0 di Novi Sad, in Voivodina. Gioca le partite di casa nello stadio Kara\u0111or\u0111e di Novi Sad.\nLa formazione della Vojvodina possiede anche una divisione di calcio a 5, che durante la stagione 2007-2008 ha disputato il campionato serbo di calcio a 5.\nLa squadra occupa la 192\u00aa posizione del Ranking UEFA.\nStoria.\nFondato nel 1914, ha conseguito i maggiori successi vincendo il campionato jugoslavo del 1966 e del 1989, vittorie cui si aggiungono i secondi posti nelle stagioni 1957, 1962 e 1975. Ha inoltre raggiunto la finale della Coppa di Jugoslavia 1951 e 1997 e della Coppa di Serbia 2007, vincendola nel 2014.\nNell'edizione 1966-1967 della Coppa dei Campioni raggiunge i quarti di finale.\nA livello internazionale il trofeo pi\u00f9 importante che campeggia nella bacheca del club \u00e8 la Coppa Mitropa del 1977.\nLa societ\u00e0 si posiziona al 5\u00ba posto nella classifica perpetua della Prva Liga Jugoslava.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "555208", "revid": "1318658", "url": "https://it.wikipedia.org/wiki?curid=555208", "title": "Arrondissement di Lun\u00e9ville", "text": "L\"arrondissement\" di Lun\u00e9ville \u00e8 una suddivisione amministrativa francese, situata nel dipartimento della Meurthe e Mosella e nella regione del Grand Est.\nComposizione.\nL\"arrondissement\" di Lun\u00e9ville raggruppa 164 comuni in 9 cantoni:"}
{"id": "555212", "revid": "404449", "url": "https://it.wikipedia.org/wiki?curid=555212", "title": "Rocchette di Fazio", "text": "Rocchette di Fazio \u00e8 una frazione del comune italiano di Semproniano, nella provincia di Grosseto, in Toscana.\nGeografia fisica.\nSituata ad ovest del centro del capoluogo comunale, rispetto al quale dista circa 3\u00a0km, l'abitato \u00e8 un caratteristico e scenografico borgo medievale che sorge su una pittoresca rupe calcarea, alle porte della Riserva naturale Bosco dei Rocconi.\nStoria.\nLa localit\u00e0, gi\u00e0 citata con il nome di \"Rocchetta\" prima dell'anno mille, divenne nel XIII secolo un possedimento della famiglia Aldobrandeschi e, alla fine del secolo, pass\u00f2 sotto il controllo di Fazio Cacciaconti, figlio del signore di Trequanda, che ne diede l'attuale denominazione. Durante il XIV secolo, il luogo venne prima conquistato dai Baschi di Orvieto e poi dagli Orsini di Pitigliano, entrando a far parte per un breve periodo di tempo dell'omonima contea.\nNel corso del XV secolo il centro venne conquistato da Siena, seguendone le sorti fino alla caduta della Repubblica avvenuta a met\u00e0 del XVI secolo. Da allora, il paese and\u00f2 incontro ad un lunghissimo periodo di declino, nonostante fosse entrato a far parte del Granducato di Toscana.\nNella seconda met\u00e0 del XX secolo hanno avuto inizio una serie di restauri per il recupero del centro storico, che si sono conclusi nel 1998 con il rifacimento della pavimentazione in gran parte del borgo.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Rocchette di Fazio. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "555219", "revid": "1318658", "url": "https://it.wikipedia.org/wiki?curid=555219", "title": "Arrondissement di Toul", "text": "L\"arrondissement\" di Toul \u00e8 una suddivisione amministrativa francese, situata nel dipartimento della Meurthe e Mosella e nella regione del Grand Est.\nComposizione.\nL\"arrondissement\" di Toul raggruppa 112 comuni in 5 cantoni:"}
{"id": "555222", "revid": "78273", "url": "https://it.wikipedia.org/wiki?curid=555222", "title": "Incidente di Milano-Linate", "text": ""}
{"id": "555227", "revid": "36426", "url": "https://it.wikipedia.org/wiki?curid=555227", "title": "Pio Monte della Misericordia", "text": "Il Pio Monte della Misericordia \u00e8 un edificio monumentale di Napoli situato in piazza Riario Sforza, lungo il decumano maggiore.\nNato come istituzione benefica laica, tra le pi\u00f9 antiche e attive della citt\u00e0, ospita al suo interno una chiesa seicentesca dov'\u00e8 conservata la tela delle \"Sette opere di Misericordia\" del Caravaggio, tra le pi\u00f9 importanti pitture del Seicento italiano, e altri prestigiosi dipinti dello stesso secolo appartenenti alla scuola napoletana.\nL'intero edificio \u00e8 stato musealizzato nel 2005; alcune sale istituzionali dell'ente al primo piano espongono documenti d'archivio storici fondamentali nella vita dell'istituto e inoltre ospitano la Quadreria del Pio Monte della Misericordia, una delle pi\u00f9 importanti raccolte private d'Italia aperte al pubblico.\nStoria.\nFondazione e statuto delle Capitolazioni (inizi del XVII secolo).\nIl periodo della Controriforma fa da cornice storica alla nascita del Pio Monte, nato per volont\u00e0 di un gruppo di sette giovani nobili composti da Cesare Sersale, Giovan Andrea Gambacorta, Girolamo Lagni, Astorgio Agnese, Giovan Battista d\u2019Alessandro, Giovan Vincenzo Piscicelli e Giovanni Battista Manso i quali, a partire dal 1601, erano soliti riunirsi tutti i venerd\u00ec all'ospedale degli Incurabili per mettere in atto a loro spese un programma di opere assistenziali che avevano l'obiettivo di dare cibo agli ammalati. Col tempo le opere caritatevoli aumentarono fino ad accumulare anche un cospicuo capitale a fondo benefico, che ammontava a 6.328 ducati, da destinare ai non abbienti.\nNel 1602 fu fondato per questi motivi il Pio Monte della Misericordia, ente istituzionale che si occup\u00f2 da quel momento di far convergere le risorse e di organizzare le attivit\u00e0 benefiche, che consistevano in quel momento nel soccorrere gli indigenti, assistere gli infermi, riscattare gli schiavi cristiani dagli infedeli, assistere i carcerati, liberare i detenuti per debiti e dare alloggio ai pellegrini. Nel 1603 venne redatto lo statuto del Pio Monte con approvazione dapprima del vicer\u00e9 Giovanni Alfonso Pimetel de Herrera, nel 1604, e poi con l'avallo di papa Paolo V, avvenuto quest'ultimo nel 1605.\nLo statuto disciplina e regolamenta da pi\u00f9 di quattrocento anni i meccanismi di controllo, gestione dei fondi ed elezione dei governatori dell'ente. Questo si compone di 33 articoli costituenti le cosiddette Capitolazioni e sin dall'origine era finanziato solo da laici. Il buon governo era invece garantito attraverso la rotazione semestrale di sette governatori impegnati nelle diverse opere, al fine di assicurare la massima correttezza nell'uso dei fondi benefici. Questi si riunivano due volte alla settimana nella sala dell'Udienza per stabilire i compiti e come organizzare le attivit\u00e0 da svolgere. La camera si componeva di un tavolo a sette lati dove in ogni spicchio era intarsiata la frase \"Fluent ad eum omnes gentes\" e un'opera della misericordia che ricadeva sul governatore che sedeva in quella porzione di tavolo e che doveva prendere in carico. Secondo un meccanismo di rotazione semestrale ben definito accadeva che ognuno dei governatori eletti ruotasse di volta in volta per assumere alla fine tutte e sette le attivit\u00e0 previste: al primo eletto veniva affidato il compito di visitare gli infermi, dopo sei mesi passava all'attivit\u00e0 di seppellire i morti, poi a quella di visitare i carcerati, poi di redimere i prigionieri, di soccorrere i poveri vergognosi, di dare alloggio ai pellegrini e infine, l'ultima carica prevista, di gestire il fondo capitale del Pio Monte.\nI sette governatori provenivano dalla nobilt\u00e0 napoletana ed erano di et\u00e0 superiore ai 25 anni; venivano inoltre eletti ogni tre anni e mezzo. La nomina dei sette governatori avveniva attraverso un meccanismo di votazione che interessava una giunta composta da circa ottanta membri di et\u00e0 superiore ai 18 anni, scelti sempre con particolari meccanismi stabiliti dalle Capitolazioni.\nLa prima sede di Giovan Giacomo di Conforto (prima met\u00e0 del XVII secolo).\nIn un primo momento la sede dell'istituzione fu in una piccola chiesa costruita tra il 1607 e il 1621 da Giovan Giacomo di Conforto,che per il progetto fu pagato 25 ducati. A questo periodo risalgono inoltre le commissioni di tutte le tele che decorano l'interno della chiesa; al 1607 risulta infatti il pagamento di 400 ducati al Caravaggio per l'esecuzione delle \"Sette opere di Misericordia\", dipinto destinato al presbiterio e primo in ordine cronologico di tutto l'ambiente religioso.\nL'opera di Caravaggio piacque talmente tanto ai governatori del Pio Monte che nel 1613 gli stessi applicarono una prima condizione al dipinto che lo obbligava ad insistere nella cappella per la quale era stato concepito senza alcuna possibilit\u00e0 di rimozione da tale luogo, neanche per gli anni successivi, e vietandone anche una sua eventuale cessione; successivamente poi una seconda postilla sanc\u00ec anche il divieto di riproduzione e copia del quadro.\nNel 1621 le tele degli altri altari vennero richieste ad artisti come Giovan Vincenzo da Forli, tra il 1607-08, con il \"Buon samaritano\"; a Giovanni Baglione fu chiesta nel 1608 la \"Deposizione di Cristo\"; a Fabrizio Santafede il \"San Pietro che resuscita Tabitha\", datato 1611, e il \"Cristo in casa di Marta e Maria\", del 1612; a Battistello Caracciolo venne commissionata in cambio di un compenso di 100 ducati la \"Liberazione di san Pietro\" nel 1615; e per ultima, poco posteriore a queste, \u00e8 infine la tela di Giovanni Bernardo Azzolino raffigurante \"San Paolino che libera lo schiavo\" del 1626-30.\nSeppur nata con ideologie laiche, il Pio Monte sin dalla sua fondazione ha da sempre instaurato un rapporto \"collaborativo\" con l'ordine dei Gesuiti, per i quali furono stanziati in pi\u00f9 occasioni nel corso del tempo dei fondi per costruire varie strutture da loro gestite. Durante tutto il secondo decennio del Seicento, nonostante i costi sostenuti per la costruzione della sede napoletana, il Pio Monte si dimostr\u00f2 comunque sin da subito particolarmente attivo nello svolgimento delle attivit\u00e0 prefissate, come per esempio ad Ischia, nella zona di Casamicciola, dove sotto la guida dello stesso di Conforto fu realizzato un ospizio che potesse accogliere fino a 300 persone indigenti annue.\nLa nuova sede di Francesco Picchiatti (seconda met\u00e0 del XVII secolo).\nNel 1653 la chiesa dell'edificio fu demolita per essere ricostruita integralmente e dal 1658 al 1678 il complesso fu riorganizzato in uno stabile pi\u00f9 grande, grazie anche all'acquisto di circa 10 costruzioni limitrofi, in quanto quello precedente divenne insufficiente per le cresciute esigenze dell'ente. Della prima chiesa non si ha alcuna testimonianza dalla quale \u00e8 possibile carpire quale fosse la sua forma e architettura, tuttavia grazie alla mappa della citt\u00e0 di Alessandro Baratta della met\u00e0 del XVII secolo si evince che questa avesse forma considerevolmente pi\u00f9 ridotta rispetto all'attuale, con tetto privo di cupola e con pianta rettangolare, forse con tre cappelle per lato entro le quali erano collocate le tele e l'altare maggiore su quella frontale dov'era il dipinto del Caravaggio.\nIl nuovo progetto edilizio fu affidato dopo un primo rifiuto di Cosimo Fanzago, in esubero di lavori gi\u00e0 precedentemente accettati, all'architetto Francesco Antonio Picchiatti, che percep\u00ec per la stesura del disegno preparatorio un compenso di 30 ducati pi\u00f9 altri 80 annui durante tutto il periodo di costruzione. Con il Picchiatti l'edificio del Pio Monte e l'annessa chiesa assumeranno l'aspetto che ancora oggi hanno.\nIntanto nel 1666 invece terminarono i lavori della grande cupola della chiesa mentre nello stesso anno furono commissionate ad Andrea Falcone le sculture del porticato esterno, originariamente commissionate a Gianlorenzo Bernini, che per\u00f2 rifiut\u00f2 per via di altri impegni presi in precedenza, e che in un secondo momento furono girate al Falcone il quale avrebbe dovuto eseguire le statue sotto la supervisione del Fanzago e che invece molto probabilmente comp\u00ec in piena autonomia, in quanto l'architetto e scultore bergamasco non compare in nessun documento che attesti un suo lavoro all'interno del cantiere. Tra il 1668 e il 1671 inoltre furono completate dal Falcone le due acquasantiere della chiesa, disegnate dal Picchiatti, e le balaustre, gli altari marmorei e gli altri elementi decorativi delle cappelle interne, lavori questi che esegu\u00ec con l'ausilio di Pietro Pelliccia. Al 1671 risale anche la \"Deposizione di Cristo\" commissionata dietro compenso di 200 ducati a Luca Giordano col fine di sostituire quella del Baglione in cappella, pagata 120 ducati, poi ricollocata all'interno degli ambienti del palazzo del Pio Monte costituenti la quadreria. Nel 1674 furono infine commissionate ancora al Falcone altre quattro sculture da inserire all'interno dell'aula della chiesa, tra le quali un \"San Gioacchino\", un \"San Giuseppe\" e due \"profeti\"; tuttavia a causa della morte dello scultore, questi riusc\u00ec a finire nel 1675 solo la statua del profeta \"David\", che fu poi collocata sullo scalone monumentale che porta alle sale del primo piano del complesso.\nTra il 1678 e il 1680, infine, Bonaventura Presti, allievo del Picchiatti, \u00e8 documentato all'interno del cantiere per completare le sale al terzo piano.\nAttivit\u00e0 dal XVIII secolo a oggi.\nAllinizio del Settecento e fino al 1720 l'edificio fu interessato da lavori di restauro guidati da Giovanni Battista Manni; altri lavori si ebbero poi nel 1763.\nNel 1782 Francesco De Mura don\u00f2 in eredit\u00e0 all'istituzione 180 dipinti da lui eseguiti e destinati secondo il suo volere ad essere venduti all'asta per aiutare il Pio Monte a far fronte alle opere assistenziali da mettere in atto; delle tele donate ne sono rimaste in sede 33.\nA partire dal 1914 il Pio Monte sancisce il divieto assoluto di cessione delle sue opere d'arte e nel 1973 su volont\u00e0 dell'allora soprintendente dell'ente, Tommaso Leonetti conte di Santo Janni, venne istituita la Quadreria.\nNel 2005 viene invece musealizzato l'intero complesso creando un circuito nel quale entrano a far parte sia la chiesa che le sale del primo piano del palazzo organizzate per l'esposizione di alcuni documenti d'archivio che la collezione pittorica della fondazione.\nTutt'oggi il Pio Monte della Misericordia presta la sua opera di beneficenza per una serie di istituzioni locali; la chiesa \u00e8 inoltre ancora consacrata.\nChiesa del Pio Monte.\nEsterno.\nL'edificio del Pio Monte insiste a pochi metri dalla scala che conduce alla navata destra del Duomo, di fronte alla reale cappella del Tesoro di san Gennaro e alla guglia dello stesso santo.\nLa chiesa \u00e8 inglobata all'interno del palazzo e pertanto \u00e8 priva di facciata. L'ingresso avviene dunque attraverso un portale sito entro il portico in piperno con cinque arcate che caratterizza la parte inferiore della facciata principale dell'edificio, quest'ultima lunga 33 metri e scandita su tre livelli, dove al pian terreno \u00e8 appunto il porticato con pilastri di ordine ionico, opera di Salomone Rapi, al primo piano, destinato agli uffici e caratterizzato dal fregio sul fronte recante il verso di Isaia \u00ab\"Fluent ad eum omnes gentes\"\u00bb che divenne motto del Pio Monte, i pilastri sono di ordine corinzio e in quello superiore, destinato ai funzionari dell'istituzione, i capitelli sono compositi.\nLa parete dentro il portico \u00e8 decorata da un complesso scultoreo raffigurante al centro la \"Madonna della Misericordia\" (in corrispondenza della terza arcata) sotto la quale \u00e8 una targa marmorea su cui \u00e8 inciso il verso \u00ab\"Civis | concivivm miseri\u00e6 crevere in montem | patritiorum pietas | vt prosterneret misericordi\u00e6 montem ecitavit | anno M\u00b7D\u00b7C\u00b7I. | deipara protegente piorvm mvnificentia mirifice crevit | egestates mvlta hic opportvna habent avxilia | et ideo hvnc ampliorem locvm mseris | primatvm coetvs erexit | anno MDCLXXI\"\u00bb. Ai lati del porticato (sotto la prima e quinta arcata) sono invece entro due nicchie addossate alla parete due figure \"allegoriche\" che riassumono le opere di carit\u00e0 corporale. Tutte e tre le statue furono eseguite da Andrea Falcone, figlio del pi\u00f9 celebre Aniello, forse su disegno di Cosimo Fanzago.\nL'ingresso in chiesa \u00e8 in linea con la seconda arcata, da destra a sinistra, del palazzo, mentre il portale sulla quarta arcata apre verso un atrio che conduce al cortile interno dell'edificio, al centro del quale \u00e8 un pozzo seicentesco in piperno mentre tutt'intorno si snodano i corpi di fabbrica destinati alla sede dell'istituzione. Sulla scalinata che conduce al primo piano \u00e8 infine collocata la statua del \"Re David\" di Andrea Falcone.\nInterno.\nLa chiesa \u00e8 a pianta ottagonale con cupola imponente e luminosa e con sei cappelle laterali.\nL'interno vede alle pareti decorazioni sobrie in stucco e marmo bianco e grigio. Le sei cappelle laterali, cos\u00ec come il presbiterio, sono caratterizzate da balaustre che delimitano gli ambienti, da altari e da cornici con fregi marmorei, tutte opere di Andrea Falcone e Pietro Pelliccia. Le cappelle si alternano tra le quattro maggiori (all'ingresso, al fronte dell'aula e alle due laterali) e le quattro minori (quelle angolari), dove sopra quest'ultime si aprono delle nicchie entro cui sono dei balconcini ai quali si accede tramite gli ambienti del primo piano del palazzo, mentre sopra l'arco d'ingresso in chiesa si apre un'altra nicchia che consentiva ai governatori di poter ammirare la tela del Caravaggio all'altare maggiore, stando nella sala del coretto, sita sempre al primo piano dell'edificio.\nConsiderando le geometrie dello spazio interno, delle cappelle laterali, cos\u00ec come della cupola, nel suo insieme la chiesa assume una rilevanza strutturale architettonica assimilabile a quella della vicina reale cappella del Tesoro di san Gennaro, progettata da Francesco Grimaldi nel 1608.\nIl pavimento della chiesa \u00e8 in marmi policromi e cotto, sempre del Falcone; ai lati dell'ingresso sono invece due acquasantiere disegnate dal Picchiatti ma eseguite ancora dal Falcone, particolari per la bizzarria delle forme.\nIl presbiterio presenta alle pareti laterali una \"Sant'Anna\" del 1665 circa di Giacomo Di Castro e una \"Madonna della Purit\u00e0\" del 1670 circa di Andrea Malinconico, mentre al centro \u00e8 un altare barocco dietro il quale domina la grande tela del 1607 di Caravaggio raffigurante le \"Sette opere di Misericordia\". Sulla controfacciata sopra la porta d'ingresso \u00e8 invece collocata una copia fedele del \"Cristo e l'adultera\" di Luca Giordano del 1660 circa. Nelle cappelle laterali trovano invece spazio dipinti raffiguranti storie evangeliche utilizzate come allegorie per rappresentare le opere di misericordia corporali singolarmente descritte.\nI dipinti a destra sono, dalla prima cappella andando verso il presbiterio: il \"San Paolino che libera lo schiavo\" (1626-1630) di Giovanni Bernardino Azzolino, che descrive l'azione di riscattare gli schiavi; il \"Cristo in casa di Marta e Maria\" (1612) di Fabrizio Santafede, che identifica il dare ospitalit\u00e0 ai pellegrini; infine il \"Buon samaritano\" (1607-08) di Giovanni Vincenzo Forl\u00ec, che raffigura l'atto del visitare gli infermi. Le tele di sinistra sono invece, dalla prima cappella andando verso il presbiterio: la \"Liberazione di san Pietro\" (1615) di Battistello Caracciolo, che rappresenta l'atto di liberare i carcerati; la \"Deposizione di Cristo\" (1671) di Luca Giordano, che racconta l'opera del seppellire i morti; infine il \"San Pietro che resuscita Tabitha\" (1611) di Fabrizio Santafede, che descrive le gesta di dar da mangiare agli affamati, da bere agli assetati e vestire gli ignudi.\nBiblioteca e archivio storico.\nIn un'ala del palazzo si trovano la biblioteca e l'archivio storico del Pio Monte della Misericordia.\nLa biblioteca \u00e8 coeva alla fondazione dell'istituzione e si \u00e8 formata con donazioni e lasciti testamentari. La sala contiene circa 17.000 volumi, in prevalenza libri di storia, meridionalistica, araldica e storia dell'arte.\nL'archivio documentaristico \u00e8 uno dei pi\u00f9 ricchi di Napoli e narra attraverso i suoi documenti tutta la storia in dettaglio del Pio Monte. Tra questi sono una copia dell'atto costitutivo del 1602, il documento di approvazione della prima capitolazione del re Filippo III firmato del vicer\u00e9 Giovanni Alfonso Pimentel de Herrera del 1604 e la copia \"Breve\" di Papa Paolo V del 1605 con il quale \u00ab\"[...] veniva concesso l'avallo alla costituzione del Pio Monte [...]\"\u00bb. Sono inoltre custoditi i contratti stipulati con gli autori che hanno eseguito le tele in chiesa, tutti gli atti di pagamento e di progettazione dei lavori del Picchiatti e il testamento di Francesco De Mura col quale rilasci\u00f2 all'ente in eredit\u00e0 180 suoi dipinti da vendere all'asta, cos\u00ec da disporre di capitale per sostenere le attivit\u00e0 benefiche.\nQuadreria.\nDal portale di sinistra nel portico della facciata si accede, salendo al primo piano, agli ambienti storici del complesso, dove trovano alloggio anche le raccolte pittoriche del Pio Monte, considerate una delle pi\u00f9 importanti di Napoli.\nLa Quadreria del Pio Monte della Misericordia si compone di 140 tele, seppur ne sono esposte nelle sale circa 122, che vanno dal Cinquecento all'Ottocento, per lo pi\u00f9 frutto di donazioni fatte a beneficio all'ente, tra cui spicca la cospicua collezione lasciata nel 1782 dal pittore Francesco De Mura, che originariamente contava 180 sue opere. Altro importante nucleo di opere d'arte riguarda la donazione proveniente dal patrimonio di Gennaro Marciano, del 1802, e da quello di Maria Sofia Capece Galeota, avvenuta nel 1933.\nNelle sale museali del palazzo sono conservati anche paramenti sacri del XVII e XVIII secolo, altri pezzi di arte applicata, alcuni documenti di archivio ed i mobili originali del complesso, tra cui lo storico tavolo a sette lati usato per le riunioni dei governatori, realizzato da anonimi intagliatori del Seicento e che \u00e8 esposto nella seconda anticamera, e il finto armadio alla parete della sala del coretto che nasconde un'apertura grazie alla quale era consentito ai governatori di poter ammirare la tela del Caravaggio sull'altare maggiore della chiesa."}
{"id": "555231", "revid": "92723", "url": "https://it.wikipedia.org/wiki?curid=555231", "title": "Tolomeo Gallio", "text": "Fu nominato cardinale da papa Pio IV, e fu uno dei due principali consacranti del cardinale Carlo Borromeo, Arcivescovo di Milano e del papa Clemente VII.\nBiografia.\nLa famiglia Gallio apparteneva alla nobilt\u00e0 di Como. Il giovane Tolomeo (il vero nome era Bartolomeo) si dedic\u00f2 agli studi classici sotto la guida di Benedetto Giovio, che lo invi\u00f2 poi a Roma presso suo fratello Paolo, vescovo di Nocera. Nella sede dei Papi fu al servizio del cardinale Trivulzio, (famiglia che - assieme ai Borromeo - avr\u00e0 molte contiguit\u00e0 con i Gallio), poi del cardinale Taddeo Gaddi, e infine il cardinale Gian Angelo Medici, il futuro Pio IV che, anche dopo essere salito al Soglio di Pietro, lo tenne come suo segretario.\nNel 1560 Tolomeo Gallio divenne vescovo di Martorano, e due anni dopo, il 6 luglio 1562 divenne arcivescovo di Manfredonia. Il 15 marzo 1565 fu proclamato cardinale da papa Pio IV. Il vescovo della diocesi di Terracina, Priverno e Sezze, mons. Francesco Beltramini, concesse in enfiteusi i terreni privernati di San Martino, in cui egli fece costruire la Villa Gallio o Castello di San Martino (tuttora esistente), sua residenza estiva, tanto amata dal Cardinale come testimonia la corrispondenza che teneva con Carlo Borromeo. Tra le ragioni che spinsero il cardinale Gallio a costruire la villa si pensa possa esserci il tentativo di dominare i disordini che insorgevano nelle \"provincie di Marittima e Campagna\". In realt\u00e0 le testimonianze circa la costruzione di Villa Tolomeo Gallio sono molto esigue, tra le ipotesi pi\u00f9 accreditate c'\u00e8 la volont\u00e0 da parte del cardinale di godere di un luogo di riposo imponente e sontuoso, a testimonianza del prestigio che egli aveva raggiunto negli ultimi anni.\nL'anno successivo, alla morte di Pio IV, il cardinale rientr\u00f2 alla diocesi di Manfredonia.\nNel 1572 avvenne la nomina a Segretario di Stato da Papa Gregorio XIII, il bolognese Ugo Boncompagni, e per 13 anni, fino al 1585, Tolomeo Gallio fu Segretario di Stato della Sede Apostolica. Nel 1575 commission\u00f2 all'architetto Pellegrino Tibaldi la costruzione a Cernobbio, suo paese natale, di quella che poi verr\u00e0 chiamata Villa d'Este, oggi sede di congressi internazionali di altissimo livello.\nDall'8 gennaio 1581 al 9 gennaio 1582 fu Camerlengo del Sacro Collegio.\nNel 1583, il 15 ottobre, a Como, venne fondato il Pontificio Collegio Gallio con bolla papale \"Immensa Dei providentia\". Ancora oggi, dopo oltre 400 anni, il Collegio Gallio opera nel settore dell'istruzione. Nel 1580 venne investito da Filippo II della Contea delle \"Tre Pievi\" (Gravedona, Sorico e Dongo). Nel 1586 sulle rive del lago di Como, sopra i resti di una fortezza distrutta nel XII secolo fece edificare la sua \"casa di delizia\"; \u00e8 Palazzo Gallio a Gravedona dove secondo un'incerta tradizione si sarebbe dovuto tenere il Concilio Ecumenico che fu poi il famoso Concilio di Trento.\nNel 1587 fu creato cardinale vescovo di Albano. Nel 1595 acquist\u00f2 la contea di Alvito, che in seguito diventer\u00e0 il Ducato di Alvito, dando peraltro inizio alla costruzione di Palazzo Gallio, terminato nel 1633 dal nipote, Francesco I, il quale fonder\u00e0 una dinastia che regger\u00e0 detto ducato per circa 200 anni fino al periodo napoleonico. Gli anni dal 1603 al 1607 videro il cardinale Gallio quale Decano del Sacro Collegio.\nTolomeo Gallio mor\u00ec a Roma nella notte tra il 3 e 4 febbraio del 1607 all'et\u00e0 di 79 anni. Fu sepolto in Santa Maria della Scala, una delle chiese fatte restaurare dal lui stesso.\nSuccessione apostolica.\nLa successione apostolica \u00e8:"}
{"id": "555232", "revid": "125662947", "url": "https://it.wikipedia.org/wiki?curid=555232", "title": "Sedevacantismo", "text": "Il sedevacantismo (termine derivato dall'espressione \"sede vacante\") \u00e8 una posizione teologica, propria di una corrente estrema del cattolicesimo tradizionalista, secondo cui l'ultimo legittimo Vicario di Cristo sarebbe stato papa Pio XII (o, secondo qualcuno, Giovanni XXIII); i loro successori dunque non sarebbero papi veri e legittimi, ma abusivi, o antipapi, avendo essi sposato l'eresia del modernismo, in seguito al Concilio Vaticano II.\nI sedevacantisti credono nell'infallibilit\u00e0 pontificia e nel primato del Sommo pontefice ma, evidentemente, non riconoscono questi attributi ai successori di Pio XII.\nStoria.\nNon appena nel corso del Concilio Vaticano II (1962-1965) furono approvati documenti che - a detta di alcuni cattolici - contraddicevano il magistero precedente, gruppi sia di laici sia di preti, un po' di tutto il mondo ma in specie dell'America Latina, cominciarono a parlare di perdita del papato da parte dei vertici della Chiesa cattolica. Vennero al riguardo stampati molti opuscoli, volantini e il libro \"Complotto contro la Chiesa\" che furono recapitati anche agli stessi padri conciliari. Il primo, per\u00f2, a parlare esplicitamente di \"sede vacante\" fu il gesuita messicano padre Joaqu\u00edn S\u00e1enz y Arriaga (scomunicato nel 1972), che cos\u00ec intitol\u00f2 nel suo libro del 1973 \"Sede Vacante. Paulo VI no es legittimo Papa\".\nLe varie differenze fra gli altri tradizionalisti sono espresse nella voce cattolici tradizionalisti da cui derivano i \"sedevacantisti\".\nMagistero della Chiesa cattolica in cui si basano i sedevacantisti.\nL'accusa principale sostenuta dai sedevacantisti \u00e8 che i pontefici del post-concilio fossero tutti in odore di eresia gi\u00e0 da prima dell'elezione, oppure abbiano sostenuto eresie pubblicamente durante il pontificato. Queste tesi sono state espresse da alcuni autori, che portano a loro sostegno alcuni documenti della Chiesa cattolica o considerazioni scritte da alcuni Santi, teologi e Dottori della Chiesa nei secoli scorsi, ad esempio:\nNe consegue che, in base a questi assiomi, per i sedevacantisti i pontefici del post-Vaticano II, pur essendo stati eletti da conclavi presunti validi (sebbene non tutti i sedevacantisti li presumano validi), o non sarebbero mai divenuti papi, o avrebbero perso il pontificato compiendo atti di tenore manifestamente eretico."}
{"id": "555233", "revid": "773636", "url": "https://it.wikipedia.org/wiki?curid=555233", "title": "Pieve di Santa Cristina (Semproniano)", "text": "La pieve di Santa Cristina \u00e8 una chiesa situata a Rocchette di Fazio, localit\u00e0 del comune di Semproniano (GR).\nStoria.\nLa chiesa in epoca medievale nella parte alta del borgo, all'interno del castello aldobrandesco, tra il palazzo Pretorio e la \"Rocca\" (quest'ultima si presenta attualmente sotto forma di ruderi). L'edificio religioso, appartenuto all'Ordine dei templari fino al loro scioglimento, \u00e8 andato incontro ad un lento ed inesorabile declino che si \u00e8 accentuato notevolmente dal Seicento in poi.\nLa definitiva sconsacrazione \u00e8 avvenuta verso la met\u00e0 del secolo scorso, quando il fabbricato venne diviso su pi\u00f9 livelli e adibito ad uso privato.\nAspetto attuale.\nLa pieve di Santa Cristina, oramai sconsacrata da molti anni, si raggiunge attraverso una scalinata che conduce direttamente al portone d'ingresso che si apre nella parte di sinistra della facciata principale. Sopra il portale, caratterizzato da un arco a tutto sesto, \u00e8 ben visibile una croce templare; molto caratteristico \u00e8 il rosone che si apre nella parte alta della facciata, fuori asse rispetto al portale sottostante.\nNel complesso, l'edificio si presenta in stile romanico e, per lo stato in cui versa attualmente, meriterebbe un attento restauro.\nLeggenda templare.\nSecondo una leggenda, nei pressi della chiesa sarebbe stato sepolto un cavaliere templare assieme al suo cavallo e alla sua spada, probabilmente nell'antica cripta della chiesa; la medesima leggenda narra che, in qualche punto del paese, sia nascosto anche un ingente tesoro appartenuto all'Ordine dei templari."}
{"id": "555235", "revid": "123695914", "url": "https://it.wikipedia.org/wiki?curid=555235", "title": "Wiltshire", "text": "Il Wiltshire (pronuncia o , in passato , abbreviato Wilts) \u00e8 una contea dell'Inghilterra sud-occidentale.\nGeografia fisica.\nLa contea confina a nord-ovest e a nord con il Gloucestershire, a nord-est con l'Oxfordshire, a est con il Berkshire, a est e a sud-est con l'Hampshire, a sud-ovest con il Dorset ed a ovest con il Somerset. \nIl territorio \u00e8 caratterizzato da ampie vallate. In particolare a centro-sud si estende la \"Valle di Salisbury\" in cui \u00e8 posta la citt\u00e0 omonima con l'imponente cattedrale. Questa parte della contea \u00e8 drenata dal fiume Avon che scende verso la Manica.\nNel sud-ovest si elevano le catene collinose delle \"Cranborne Chase\" e delle \"West Wiltshire Downs\". Queste catene di basse colline proseguono irregolarmente in direzione nord-ovest fino alle \"Malbourough Downs\" prolungamento delle \"Berkshire Downs\". Nella parte centrale della contea, tra queste catene collinose, si estende la \"Vale of Pewsey\", drenata dal fiume Kennet. Nel nord-est la contea digrada nuovamente in un'ampia area pianeggiante drenata dall'Avon nelle cui vicinanze \u00e8 situata Trowbridge, il capoluogo di contea. Nell'estremo nord la contea \u00e8 drenata dal Tamigi.\nLa contea ha un carattere prevalentemente rurale ad eccezione di Swindon, il pi\u00f9 grande agglomerato urbano, nel nord-est.\nGeografia antropica.\nSuddivisioni amministrative.\nLa contea \u00e8 divisa:\nIl distretto di \"Thamesdown\", nato nel 1974, \u00e8 divenuto un'autorit\u00e0 unitaria che comprende il borough di Swindon il primo aprile 1997.\nI distretti di Kennet, North Wiltshire, Salisbury e West Wiltshire sono divenuti un'autorit\u00e0 unitaria, il Consiglio del Wiltshire, il primo aprile 2009.\nStemma.\nNel suo stemma \u00e8 raffigurata l'otarda maggiore, che fino agli inizi dell'Ottocento era molto diffuso nelle Isole Britanniche."}
{"id": "555240", "revid": "17654", "url": "https://it.wikipedia.org/wiki?curid=555240", "title": "Tanith", "text": ""}
{"id": "555241", "revid": "287204", "url": "https://it.wikipedia.org/wiki?curid=555241", "title": "La mia vita nelle grandi pianure", "text": "La mia vita nelle grandi pianure \u00e8 un libro autobiografico che raccoglie, sotto forma di diario, gli articoli scritti da George Armstrong Custer per la rivista \"Galaxy\" tra il gennaio del 1872 e l'ottobre del 1874.\nIn esso l'autore narra le sue esperienze al comando del 7\u00ba Cavalleggeri facendo trasparire in modo chiaro le sue posizioni nei confronti dei nativi americani e delle persone che si opponevano ad una guerra contro di loro."}
{"id": "555243", "revid": "110157", "url": "https://it.wikipedia.org/wiki?curid=555243", "title": "Cantone di Annemasse-Nord", "text": "Il Cantone di Annemasse-Nord era un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Annemasse e i comuni di:"}
{"id": "555244", "revid": "124486168", "url": "https://it.wikipedia.org/wiki?curid=555244", "title": "Universit\u00e0 Johns Hopkins", "text": "L'Universit\u00e0 Johns Hopkins (in inglese: Johns Hopkins University) \u00e8 un'universit\u00e0 degli Stati Uniti. Si tratta di un istituto universitario privato di Baltimora nel Maryland, fondato nel 1876 durante la presidenza di Ulysses S. Grant, grazie al lascito di 7 milioni di dollari donati dall'uomo d'affari statunitense Johns Hopkins. Successivamente, nel 1893, lo stesso lascito finanzi\u00f2 l'apertura del Johns Hopkins Hospital destinato anche a una facolt\u00e0 di medicina. L'Universit\u00e0 Johns Hopkins \u00e8 organizzata in 10 divisioni: nei campus nel Maryland e Washington, con centri internazionali in Italia, Cina e Singapore.\nL'istituzione \u00e8 definita come la prima \"universit\u00e0 di ricerca\" del paese. All'inizio della sua storia l'universit\u00e0 \u00e8 sempre stata ispirata principalmente dall'Universit\u00e0 di Heidelberg e dal modello di insegnamento tedesco secondo Wilhelm von Humboldt.\nIl Johns Hopkins Hospital e la Johns Hopkins University School of Medicine.\nLa Johns Hopkins University School of Medicine.\nQuando fu istituita nel 1876, la JHU figurava quale prima istituzione di alto livello negli Stati Uniti a dare importanza alla \u201cgraduate education\u201d. Sotto la direzione del preside Daniel Coit Gilman, la possibilit\u00e0 di laurearsi e fare pratica all'interno di un ambiente dedito alla ricerca port\u00f2 a nuovi approcci all'insegnamento, dal momento che i principi del \u201cself-education\u201d e del \u201clearning by doing\u201d toglievano gli studenti dalle sale di lettura e li portavano nei laboratori e nei reparti.\nLa JHUSofM conta numerosi primati tra le sue conquiste dei primi anni: fu la prima grande scuola di medicina negli Stati Uniti ad ammettere le donne; la prima a usare i guanti di lattice per gli interventi chirurgici; la prima a sviluppare la dialisi renale e la rianimazione cardiopolmonare. Pi\u00f9 vicino ai giorni nostri, due avanzati studi furono condotti presso la JHU: la scoperta della restrizione degli enzimi, che diede vita all'industria dell'ingegneria genetica; la scoperta dei narcotici naturali del cervello, che ha, invece, incrementato l'interesse per neurotrasmettitori e loro funzioni.\nAltre conquiste includono l'identificazione di tre tipi di virus polio e la prima operazione \u201cblue baby\u201d, che ha aperto le porte alla moderna cardiochirurgia. La JHUSofM poi fu luogo di nascita di molte specialit\u00e0 mediche, tra cui la neurochirurgia, l'urologia, l'endocrinologia e la pediatria.\nUn modello nel suo genere.\nIl lascito di Johns Hopkins permise, a livello pratico, una serie di innovazioni all'interno della nascente School of Medicine presso la JHU; tuttavia il contributo di Johns Hopkins non fu meramente finanziario, in quanto assicur\u00f2 la filosofia di base di tutte le istituzioni mediche del JH. Cruciale, in tal senso, fu la scelta di finanziare sia un ospedale, sia una facolt\u00e0 di Medicina e di unificarne la struttura amministrativa. Cos\u00ec Johns Hopkins cre\u00f2 un complesso dotato di un'influenza durevole nel settore della cura, dell'educazione e della ricerca medica negli Stati Uniti.\nQuesta insistenza sull'eccellenza intellettuale fu perseguita dal comitato di fondazione della scuola medica, nato nel 1883, per cui l'ammissione alla facolt\u00e0 era possibile dimostrando abilit\u00e0 linguistiche (francese e tedesco) e conoscenze di fisica, chimica, biologia, fisiologia e istologia. Le materie di corso dovevano incoraggiare la ricerca e si approfondiva attraverso laboratori lo studio di fisiologia, anatomia patologica, istologia, farmacologia e salute pubblica. \nIl percorso scolastico consisteva, infatti, in un nuovo programma che prestava attenzione alle \u201cpreclinical sciences\u201d e esortava gli studenti a mettersi alla prova nei reparti dell'ospedale. La disposizione dello stesso Johns Hopkins che l'ospedale fosse parte della JHUSofM si rivel\u00f2 un'idea perspicace e assicur\u00f2 la cooperazione tra ospedale e scuola medica e, di conseguenza, tra la pratica e lo studio della medicina.\nLearning by doing e Curriculum studiorum.\nLa frase \u201clearning by doing\u201d si associa a John Dewey e agli esponenti della \u201cprogressive education\u201d. Secondo una prospettiva pragmatica e progressista, si tentava di portare la scuola nel mondo reale: ci\u00f2 implicava che lo studente non si limitasse a ricevere conoscenze passivamente e l'educazione sembrava la soluzione pi\u00f9 adatta ai problemi sociali della rivoluzione industriale.\nI primi due anni alla JHUSofM, infatti, erano dedicati allo studio delle scienze da laboratorio: anatomia, fisiologia e chimica fisiologica al primo anno; anatomia, farmacologia, patologia e batteriologia al secondo. L'innovativo curriculum scolastico introduceva gli studenti alla medicina clinica verso la fine del secondo anno e negli ultimi due anni dispensario e reparti godevano dello stesso rilievo dei laboratori nel primo e secondo anno. Studenti del terzo e del quarto anno partecipavano inoltre ai laboratori clinici, nei quali era insegnato come applicare la microscopia e la chimica alla diagnosi e allo studio clinico della malattia.\nIl pi\u00f9 grande evento di insegnamento di gruppo era il sabato mattina nell'Anfiteatro, dove tutti gli studenti del terzo e del quarto anno, tutto lo staff residente, dottori dell'ospedale e dottori della citt\u00e0 venivano riuniti; ai collaboratori della clinica si chiedeva di informare l'audience brevemente, a memoria, sui punti focali della storia dei pazienti. La tecnica pedagogica era semplice, ma di rilievo: lo studente doveva conoscere tutti gli aspetti della malattia del paziente per fornire al dottore un riassunto breve e ben organizzato, cos\u00ec da individuare la corretta diagnosi e il trattamento.\nNel 1921 fu inaugurato il \"Curriculum Committee\" con John Howland, direttore di Pediatria, alla sua direzione.\nCervelli in fuga dalla JHUSofM.\nL'esportazione di donne e uomini \"fitted to make research\" era la punta di diamante della nuova JHUSofM. I laureati della JHU infatti erano qualificati in modo unico nel loro genere per insegnare e praticare medicina e chirurgia su basi scientifiche.\nPiuttosto che trattenere i propri laureati, John Shaw Billings e i suoi colleghi mirarono a esportare le innovazioni sviluppate alla JHU alle altre scuole di medicina nel paese. Questo col tempo port\u00f2 a perdere l'unicit\u00e0 della JHUSofM. Tale atteggiamento di apertura \u00e8 da confrontare, in particolare, con il provincialismo accademico dell'America di un tempo: si tendeva a selezionare gli insegnanti all'interno della stessa sede universitaria ed era difficoltoso o insolito ottenere professori da altre comunit\u00e0.\nLe divisioni di cardiologia pediatrica ed endocrinologia pediatrica illustrano il processo di esportazione di medici con un preparazione altamente specializzata dalla JHUSofM. Edwards A. Park, direttore di pediatria, nel 1930 mise a capo della nuova clinica pediatrica la ventinovenne Helen Taussig, istruendola a studiare ogni paziente con la nuova macchina clinica, il fluoroscopio; il risultato dei suoi studi port\u00f2 alla \u201cblue baby operation\u201d eseguita per la prima volta nel 1944.\nLa JHUSofM e la \"comunit\u00e0\".\nLa lettera di istruzioni di Johns Hopkins ai fiduciari nel 1873 stipul\u00f2 che l'ospedale e la scuola di medicina che portano il suo nome offrissero servizi alla comunit\u00e0. Per \"comunit\u00e0\" Johns Hopkins intendeva non solo gli abitanti dell'ospedale, ma della citt\u00e0 di Baltimora e dello State of Maryland. In particolare, la Clinica Diagnostica proposta da Winford Smitt nel 1921 fu il primo programma ideato specificatamente per il beneficio della comunit\u00e0, offrendo cure a bassi costi e mettendo a disposizione dei medici locali strumenti diagnostici e terapie moderne. Dal 1889 l'ospedale si era fatto carico totalmente delle spese per i pazienti pi\u00f9 poveri, tuttavia con la crescita della citt\u00e0 il costo era diventato eccessivo e nel 1947 il dipartimento sanitario della citt\u00e0 di Baltimora cre\u00f2 un nuovo programma di cura medica, affidandon la gestione alla JHUSofM.\nNel 1964 la JHU aiut\u00f2 l'avvio e l'organizzazione del Columbia Medical Plan che incominci\u00f2 la propria attivit\u00e0 nel 1969 e col tempo si giunse a costituire una nuova entit\u00e0, la Columbia Hospital and Clinic Foundation.\nEntro il 1969, infine, la JH e la comunit\u00e0 nera della zona raggiunsero un accordo riguardo alla formazione di una Health Maintenance Organization e di un centro di salute. La comunit\u00e0, infatti, non era soddisfatta all'interno dell'esistente ospedale clinico (il trattamento, le lunghe attese, la barriera del colore) e sulla scia delle proteste del 1968, i leader della comunit\u00e0 richiesero migliori servizi sanitari. Da una parte, il piano avrebbe fornito un sistema di cura pi\u00f9 consono alle necessit\u00e0 della citt\u00e0, come era tradizionale responsabilit\u00e0 della JH Medical Insitutions; dall'altra avrebbe sviluppato un modello realistico di cura della salute nella citt\u00e0, nella quale medici e altro personale sanitario si sarebbero potuti formare.\nDonne alla JHUSofM.\nUltimato l'ospedale, la JHUSofM dovette aspettare ancora quattro anni per aprire i battenti: il fallimento del \"Baltimore and Ohio Railroad\", la cui propriet\u00e0 rappresentava la met\u00e0 delle donazioni di Johns Hopkins, diminu\u00ec la disponibilit\u00e0 di denaro per l'universit\u00e0. Fu invece la sostanziosa offerta del Women's Fund Committee, diretto da M. Carey Thomas e Mary Garrett, che permise di aprire la scuola medica nel 1893. Questa donazione arriv\u00f2 assieme ad altre importanti condizioni contrattuali: le donne dovevano essere ammesse secondo le stesse condizioni degli uomini e a tutti gli studenti di medicina si richiedeva un baccellierato e la conoscenza di francese e tedesco.\nI prerequisiti erano stati stabiliti da Welch qualche anno prima dell'apertura della School of Medicine in un documento per Gilman e altri fiduciari. Furono per\u00f2 ripresi dal Women's Fund Committee, in quanto rappresentavano una garanzia per le donne beneducate nell'evitare una futura esclusione dalla scuola.\nFin dal 1860 vari gruppi femminili avevano tentato di assicurare l'ammissione di ragazze alle scuole mediche, tuttavia la JHUSofM fu la prima ad accettare un simile accordo; anche per questo la scelta di accettare il finanziamento e le clausole a esso connesse scaten\u00f2 accesi dibattiti, in cui l'avversione all'ammissione di donne rifletteva il tenore dei tempi.\nIl primo anno frequentarono la JHUSofM tre donne: Mabel S. Glover, Cornelia O. Church e Mary S. Packard. Entro il 1900, quattordici dei quarantatr\u00e9 laureati alla JHUSofM furono donne e un incremento nelle iscrizioni si ebbe dopo la seconda guerra mondiale: in carenza di personale medico, le ragazze erano ben accette alla Johns Hopkins University School of Medicine. Da allora tale percentuale ha continuato a crescere, seguendo sostanzialmente la tendenza nazionale: Welch scrisse che la \"coeducation\" rientrava tra i successi della facolt\u00e0. Le donne alla JHUSofM non furono ben rappresentate fino agli anni ottanta allorquando nacque la Women's Medical Alumnae Association.\nSport.\nLo sport principale \u00e8 il lacrosse, la squadra maschile vanta 44 titoli nazionali vinti"}
{"id": "555246", "revid": "110157", "url": "https://it.wikipedia.org/wiki?curid=555246", "title": "Cantone di Annemasse-Sud", "text": "Il Cantone di Annemasse-Sud era un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Annemasse e i comuni di:"}
{"id": "555247", "revid": "92723", "url": "https://it.wikipedia.org/wiki?curid=555247", "title": "Eparchia siriana di Beirut", "text": ""}
{"id": "555249", "revid": "110157", "url": "https://it.wikipedia.org/wiki?curid=555249", "title": "Cantone di Cruseilles", "text": "Il Cantone di Cruseilles era un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555251", "revid": "110157", "url": "https://it.wikipedia.org/wiki?curid=555251", "title": "Cantone di Frangy", "text": "Il Cantone di Frangy era un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555252", "revid": "287204", "url": "https://it.wikipedia.org/wiki?curid=555252", "title": "Cratere Palisa", "text": "Palisa \u00e8 un cratere lunare intitolato all'astronomo austriaco Johann Palisa (1848-1925); \u00e8 collocato ad ovest del cratere Ptolemaeus ed a nord-nordest del cratere Davy; \u00e8 in effetti collegato al cratere satellite 'Davy Y' da una larga interruzione a sud-ovest della parete rocciosa che lo delimita.\nQuesta parete \u00e8 profondamente erosa e presenta, specialmente sul lato ovest, molte interruzioni che connettono il fondo del cratere al Mare Nubium. L'interno \u00e8 quasi completamente piatto fatta eccezione per due piccoli crateri nell'interruzione a sud-ovest, il pi\u00f9 grande dei quali \u00e8 denominato 'Palisa P'. Altri crateri correlati ('D', 'A' e 'W') giacciono invece subito oltre la parete di nord-est.\nCrateri correlati.\nAlcuni crateri minori situati in prossimit\u00e0 di Palisa sono convenzionalmente identificati, sulle mappe lunari, attraverso una lettera associata al nome e posta sul lato del loro punto centrale pi\u00f9 vicino al cratere principale."}
{"id": "555253", "revid": "110157", "url": "https://it.wikipedia.org/wiki?curid=555253", "title": "Cantone di Reignier-\u00c9sery", "text": "Il Cantone di Reignier-\u00c9sery (in precedenza cantone di Reigner) era un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555255", "revid": "228587", "url": "https://it.wikipedia.org/wiki?curid=555255", "title": "Cantone di Saint-Julien-en-Genevois", "text": "Il Cantone di Saint-Julien-en-Genevois \u00e8 un cantone francese dell'Arrondissement di Saint-Julien-en-Genevois.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 40 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 40:"}
{"id": "555259", "revid": "339392", "url": "https://it.wikipedia.org/wiki?curid=555259", "title": "Villa Medicea di Fiesole", "text": ""}
{"id": "555260", "revid": "287204", "url": "https://it.wikipedia.org/wiki?curid=555260", "title": "Cantone di Seyssel", "text": "Esistono due cantoni francesi con questo nome"}
{"id": "555262", "revid": "767487", "url": "https://it.wikipedia.org/wiki?curid=555262", "title": "Dahabeya", "text": "Dahabeya in lingua araba significa barca dorata, in effetti ai tempi erano sfarzose navi dipinte in oro che venivano utilizzare dai Faraoni prima, e dai sultani dei secoli 18\u00b0 e 19\u00b0, tipiche navi a 2 alberi a vela triangolare, che fu utilizzata anche dagli scienziati della spedizione di Napoleone e che vennero utilizzate anche dai vari viaggiatori dell'800 nei loro viaggi avventurosi e di scoperta lungo il Nilo.\nAl giorno d'oggi ne esistono alcune, nuove, dotate anche di potenti motori di riserva, che vengono utilizzate per compiere facoltose crociere sul Nilo ad altrettanti facoltosi turisti che desiderano compiere un viaggio indietro nel tempo."}
{"id": "555263", "revid": "767487", "url": "https://it.wikipedia.org/wiki?curid=555263", "title": "Z-buffer", "text": "Nella grafica computerizzata tridimensionale, lo z-buffering \u00e8 una tecnica di gestione della coordinata corrispondente alla profondit\u00e0 di un oggetto a livello di singolo pixel, ovvero della massima risoluzione possibile. Solitamente viene realizzata dall'hardware, ovvero dalla scheda grafica, che deve essere dotata di un'apposita area di memoria detta z-buffer; tuttavia, pu\u00f2 avere all'occorrenza anche un'implementazione totalmente software.\nLo z-buffering \u00e8 una delle strategie possibili per risolvere il problema della visibilit\u00e0 nel rendering tridimensionale, ovvero per stabilire quali parti degli oggetti sulla scena siano visibili e quali siano invece nascoste da altri elementi in primo piano. Nonostante sia una tecnica piuttosto semplice (e lenta), \u00e8 tuttavia sfruttata nella maggior parte dei motori grafici 3D commerciali.\nStabilire per tempo quali oggetti siano da visualizzare (temporal coherence) pu\u00f2 incrementare notevolmente le prestazioni in quanto ci\u00f2 consente di ottenere una maggiore efficienza evitando operazioni di rendering inutili. Alcune tecniche (come il tile based rendering) cercano di anticipare lo z-buffering nella pipeline 3D in modo da ottenere una maggiore efficienza. Altre tecniche riguardano l'occlusion culling. Sono stati proposti algoritmi che sfruttano uno z-buffer gerarchico per velocizzare le operazioni di occlusion culling.\nUn'altra tecnica molto usata, per quanto meno efficiente, \u00e8 l'algoritmo del pittore.\nDescrizione.\nQuando un oggetto viene renderizzato da una scheda grafica 3D, la profondit\u00e0 dei pixel che lo rappresentano (la \"coordinata z\") viene memorizzata nello z-buffer. Questo buffer \u00e8 solitamente strutturato come una matrice bidimensionale, con un elemento per ogni pixel dello schermo. Se un altro oggetto deve essere visualizzato nello stesso punto, la scheda grafica confronta le profondit\u00e0 dei due oggetti sovrapposti; se il nuovo oggetto \u00e8 pi\u00f9 vicino all'osservatore, i valori corrispondenti per il pixel sostituiscono quelli precedenti, e la cella corrispondente dello z-buffer viene anch'essa aggiornata con la nuova profondit\u00e0.\nLa granularit\u00e0 dello z-buffer influisce fortemente sulla qualit\u00e0 dell'immagine; uno z-buffer a 8 o 16 bit pu\u00f2 creare sgradevoli artefatti (detti informalmente \"lotta per lo z-buffer\") nel caso di due oggetti molto vicini. Questi artefatti diminuiscono se si portano i bit dello z-buffer a 24 o 32 bit.\nInoltre, la precisione nella memorizzazione delle distanze in uno z-buffer non \u00e8 costante rispetto al valore assoluto di tali distanze. In altre parole, lo z-buffer distingue molto meglio oggetti vicini che oggetti lontani. Sebbene questa sia una scelta voluta nella progettazione delle schede grafiche (essendo in generale preferibile), in alcuni contesti pu\u00f2 portare alla comparsa di artefatti visibili nel rendering di oggetti molto lontani (come in certi programmi di simulazione di volo). Una variante dello z-buffering che mantiene una precisione pi\u00f9 costante rispetto alla distanza viene chiamata w-buffering.\nAll'inizio di una nuova scena, lo z-buffer viene azzerato, generalmente assegnando il valore 1,0 a ogni cella. Poich\u00e9 la profondit\u00e0 viene memorizzata come un valore in virgola mobile compreso fra 0 e 1, 1,0 rappresenta la profondit\u00e0 degli oggetti assolutamente pi\u00f9 lontani.\nL'invenzione dello z-buffer viene generalmente attribuita a Edwin Catmull, sebbene Wolfgang Stra\u00dfer avesse descritto un'idea simile nella sua tesi di dottorato, nel 1974.\nZ-buffering nelle schede video moderne.\nNelle schede grafiche pi\u00f9 moderne, lo z-buffer usa una porzione significativa della larghezza di banda disponibile per l'accesso alla memoria. Molte tecniche sono state proposte per ridurre l'impatto dello z-buffering sull'uso delle risorse della scheda; per esempio il tile based rendering e tecniche di compressione senza perdita di informazione."}
{"id": "555265", "revid": "73322", "url": "https://it.wikipedia.org/wiki?curid=555265", "title": "Z-buffering", "text": ""}
{"id": "555267", "revid": "226458", "url": "https://it.wikipedia.org/wiki?curid=555267", "title": "Cantone di Seyssel (Alta Savoia)", "text": "Il Cantone di Seyssel era un cantone francese dell'Arrondissement di Saint-Julien-en-Genevois, situato sulla riva sinistra del Rodano.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555272", "revid": "767487", "url": "https://it.wikipedia.org/wiki?curid=555272", "title": "Cantone di Abondance", "text": "Il Cantone di Abondance era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555275", "revid": "123000927", "url": "https://it.wikipedia.org/wiki?curid=555275", "title": "Johns Hopkins Hospital", "text": "Il Johns Hopkins Hospital \u00e8 la struttura ospedaliera, destinata anche all'insegnamento della medicina, della Johns Hopkins University di Baltimora nel Maryland, USA, fondata nel 1876, grazie al lascito di 7 milioni di dollari del filantropo americano Johns Hopkins. Successivamente, nel 1893, esso consent\u00ec l'apertura del Johns Hopkins Hospital. \u00c8 un istituto prestigioso, considerato il primo degli USA per 21 anni consecutivi."}
{"id": "555276", "revid": "712828", "url": "https://it.wikipedia.org/wiki?curid=555276", "title": "Grindelwald (personaggio)", "text": ""}
{"id": "555277", "revid": "92723", "url": "https://it.wikipedia.org/wiki?curid=555277", "title": "Arcidiocesi siriana di Damasco", "text": ""}
{"id": "555278", "revid": "767487", "url": "https://it.wikipedia.org/wiki?curid=555278", "title": "Suessioni", "text": "I suessioni (o forse suessoni) erano una trib\u00f9 della Gallia Belgica del I secolo a.C. che viveva tra i fiumi Oise e Marna. Il loro territorio ruotava intorno all'odierna citt\u00e0 di Soissons. Furono conquistati nel 57 a.C. da Gaio Giulio Cesare.\nNel \"De bello Gallico\" Cesare racconta che nel 57 a.C. i suessioni erano governati da Galba e che un loro sovrano, Diviziaco, \u00abera stato l'uomo pi\u00f9 potente di tutta la Gallia, tanto che govern\u00f2 sia una gran parte di queste regioni sia della Britannia\u00bb. Stando a Cesare, la loro capitale era \"Noviodunum\" (cio\u00e8 \"Citt\u00e0 nuova\", forse l'odierna Soissons)."}
{"id": "555280", "revid": "110157", "url": "https://it.wikipedia.org/wiki?curid=555280", "title": "Cantone di Le Biot", "text": "Il Cantone di Le Biot era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555281", "revid": "110157", "url": "https://it.wikipedia.org/wiki?curid=555281", "title": "Cantone di Bo\u00ebge", "text": "Il Cantone di Bo\u00ebge era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555282", "revid": "110157", "url": "https://it.wikipedia.org/wiki?curid=555282", "title": "Cantone di Douvaine", "text": "Il Cantone di Douvaine era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555283", "revid": "36426", "url": "https://it.wikipedia.org/wiki?curid=555283", "title": "Villa Medici di Fiesole", "text": ""}
{"id": "555284", "revid": "297059", "url": "https://it.wikipedia.org/wiki?curid=555284", "title": "Dardani (popolo dei Balcani)", "text": "I Dardani (greco antico \u0394\u03b1\u03c1\u03b4\u03ac\u03bd\u03b9\u03bf\u03b9, \u0394\u03ac\u03c1\u03b4\u03b1\u03bd\u03bf\u03b9, \u0394\u03b1\u03c1\u03b4\u03b1\u03bd\u03af\u03c9\u03bd\u03b5\u03c2; latino: Dardani) furono una delle trib\u00f9 illiriche che si unirono come regno attorno al III secolo a.C. Essi si trovavano nell'antica regione della Dardania.\nLa loro unione fu di grande importanza per le trib\u00f9 illiriche, poich\u00e9 ebbero subito una gran potenza militare e, unendosi agli altri illiri come i Taulanti e Autariati, combatterono per decenni contro i Macedoni. Durante il loro re Bardylis arrivarono all'apice del loro potere battendo i Macedoni (circa 360 a.C.), causando 4000 morti tra i soldati nemici e la morte del re macedone Perdicca III, fratello di Filippo II. La morte di Perdicca port\u00f2 al potere il ventiduenne Filippo II, che nell'arco di un anno riorganizz\u00f2 il suo esercito, equipaggiandolo con un'arma di sua invenzione, la sarissa (lancia lunga pi\u00f9 di 5,5 metri), e riattacc\u00f2 i Dardani nel 358 a.C. nella battaglia della Lyncestide sconfiggendoli, ottenendo indietro i territori persi dalla sconfitta precedente e addirittura altri nuovi a spese dei Dardani; infine stipul\u00f2 una pace con il novantenne Bardylis sposandosi con Audata, una delle sue figlie.\nNel 335 a.C. i Dardani si mossero nuovamente contro i Macedoni, mentre Alessandro Magno stava conducendo la sua campagna contro i Traci, i Triballi e i Geti. Nonostante la loro alleanza con i Taulanti, Alessandro Magno li sconfisse e li sottomise.\nDopo la morte di Alessandro Magno i conflitti tra i Dardani e i Macedoni si riacutizzarono, si interruppero solo per qualche anno a partire dal 280 a.C. a causa dell'arrivo della trib\u00f9 celtica, che minacciava di occupare la Dardania, la Macedonia e la Grecia.\nUniti in causa, i Macedoni e i Dardani cacciarono via il nemico ma a loro volta continuarono la storica guerra. Anche dopo diverse campagne macedoni, i Dardani riuscirono a rimanere nei loro confini e non essere schiacciati. Infine, dopo che la Macedonia nel 146 a.C. divenne provincia romana, i Dardani furono ripetutamente sconfitti dai romani fino alla completa sottomissione tra il 76 e il 74 a.C. Un episodio di questi anni ci viene raccontano da Appiano di Alessandria, il quale dice che, verso la fine della prima guerra mitridatica (85 a.C.), il consolare Lucio Cornelio Silla, in attesa di ricevere una risposta da Mitridate VI sulla sua resa, condusse contro di loro e le vicine popolazioni di Eneti e Sinti, una campagna militare, devastandone i loro territori, poich\u00e9 in passato avevano invaso i territori romani della vicina provincia di Macedonia.\nFecero, infine, parte della provincia della Mesia."}
{"id": "555285", "revid": "287204", "url": "https://it.wikipedia.org/wiki?curid=555285", "title": "Cantone di \u00c9vian-les-Bains", "text": "Il Cantone di \u00c9vian-les-Bains \u00e8 un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 33 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "555288", "revid": "92723", "url": "https://it.wikipedia.org/wiki?curid=555288", "title": "Arcidiocesi siriana di Homs", "text": ""}
{"id": "555289", "revid": "226458", "url": "https://it.wikipedia.org/wiki?curid=555289", "title": "Cantone di Thonon-les-Bains-Est", "text": "Il Cantone di Thonon-les-Bains-Est era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Thonon-les-Bains e i comuni di:"}
{"id": "555290", "revid": "78273", "url": "https://it.wikipedia.org/wiki?curid=555290", "title": "Arcieparchia siriana di Alep", "text": ""}
{"id": "555291", "revid": "1665365", "url": "https://it.wikipedia.org/wiki?curid=555291", "title": "Psicotecnica", "text": "Psicotecnica (dal greco antico \"psyche\" (\u03c8\u03c5\u03c7\u03ae) = anima, mente e \"techne\" (\u03c4\u03ad\u03c7\u03bd\u03b7) = tecnica) \u00e8 un termine che \u00e8 stato usato in contesti diversi con diversi significati. Il suo significato prevalente \u00e8 quello di \"psicologia applicata alla tecnica\".\nPsicotecnica o tecnopsicologia.\nIl termine \"psicotecnica\", ma pi\u00f9 spesso nella forma di \"tecnopsicologia\", \u00e8 stato occasionalmente utilizzato, fra le due guerre, tra gli anni venti e gli anni quaranta del Novecento, per indicare la possibile applicazione della psicologia alla gestione e allo sfruttamento del lavoro industriale. Un autore che ha sviluppato e sistematizzato questa concezione della psicotecnica \u00e8 stato lo psicologo tedesco Hugo M\u00fcnsterberg.\nA partire dal secondo dopoguerra, tale modo di utilizzo dell'espressione \u00e8 tuttavia quasi scomparso, per essere sostituito da altre espressioni, quali psicologia applicata, orientamento professionale, ergonomia, psicologia industriale, psicologia del lavoro, ecc.\nUn'importante articolazione storica della psicotecnica, in Italia, \u00e8 legata anche alle attivit\u00e0 del Laboratorio (poi Istituto) di Psicologia dell'Universit\u00e0 Cattolica, dove per strutturarne formativamente la tradizione quarantennale di ricerca applicata in ambito psicotecnico nacque l'omonima scuola di specializzazione, funzionante dal 1960 al 1966: rappresentava una formazione generale in psicologia, con un riferimento tecnico agli strumenti allora in uso per la misura di alcune prestazioni mentali nei contesti di selezione, orientamento, ergonomia e psicologia del lavoro. In quanto tale, svolse un ruolo storico di rilievo nella formazione degli psicologi e delle prassi professionali psicologiche in Italia nel periodo precedente l'istituzione dei Corsi di Laurea in Psicologia (1971).\nPsicotecnica teatrale.\nLa psicotecnica \u00e8 stata anche riferita ad una certa tradizione teatrale che comprende il lavoro di Stanislavskij, Golfaden, Artaud, Moreno, Grotowski, Barba, Boal ecc. In particolare, quello che viene popolarmente indicato come metodo Stanislavskij in effetti veniva considerato dal suo presunto autore (che ha sempre negato di avere inventato un metodo) come un portato diretto degli studi psicologici, da Stanislavskij lungamente coltivati, di Ribot, di James e di Lange. Per cui, vista la derivazione diretta di quel metodo soprattutto dalla tradizione della memoria emotiva analizzata da Ribot e dalle tecniche di trance terapeutica della scuola personologica francese, pens\u00f2 appunto di riferirvisi con il termine classico di \"psicotecnica\"."}
{"id": "555292", "revid": "226458", "url": "https://it.wikipedia.org/wiki?curid=555292", "title": "Cantone di Thonon-les-Bains-Ovest", "text": "Il Cantone di Thonon-les-Bains-Ovest era un cantone francese dell'Arrondissement di Thonon-les-Bains.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Thonon-les-Bains e i comuni di:"}
{"id": "555295", "revid": "188116", "url": "https://it.wikipedia.org/wiki?curid=555295", "title": "Marcelo Caetano", "text": "Biografia.\nGli inizi della carriera politica e accademica.\nConseguita dapprima la Licenza e poi il dottorato in legge, divenne professore presso la Facolt\u00e0 di giurisprudenza dell'Universit\u00e0 di Lisbona, e successivamente Rettore della stessa.\nMosse i suoi primi passi nella politica come direttore della rivista ultraconservatrice e reazionaria \"Ordem Nova\" che diresse nel biennio 1926-1927 (il periodico in copertina si definiva \"antimoderno, antiliberale, antidemocratico, antiborghese e antibolscevico\" e \"controrivoluzionario, reazionario, cattolico[...], monarchico, intollerante e intransigente[...]\").\nCaetano entr\u00f2 a far parte del partito di Ant\u00f3nio de Oliveira Salazar che nel 1932 divenne capo del governo e divenne ben presto una figura di spicco dell\"'Estado Novo\". Nel 1940 fu nominato capo dell'organizzazione giovanile portoghese \"Mocidade Portuguesa\" ispirata all'Opera nazionale balilla italiana.\nMinistro.\nTra il 1944 e il 1947 ricopr\u00ec la carica di ministro delle Colonie mentre dal 1947 fu presidente del Comitato esecutivo del Sindacato Nazionale. Ha servito come presidente della Camera corporativa dal 1949 al 1955.\nDal 1955 al 1958 in qualit\u00e0 di ministro presso la Presidenza del Consiglio dei ministri, divenne l'uomo di governo pi\u00f9 importante dopo Salazar. Tornato alla carriera accademica in qualit\u00e0 di IX rettore dell'Universit\u00e0 di Lisbona, mantenne formalmente importanti funzioni politiche, come presidente esecutivo del Sindacato nazionale. La crisi universitaria del 1962 che sfoci\u00f2 in una violenta sommossa studentesca nel campus dell'Universit\u00e0 Lisbona, port\u00f2 a durissimi scontri con la Polizia che condussero Caetano alle dimissioni.\nPresidente del Consiglio dell'Estado Novo.\nNell'agosto del 1968, Salazar venne improvvisamente colpito da un \"ictus\" dopo essere caduto da una sedia, e dopo 36 anni come Primo ministro dell'Estado Novo, fu destituito dal potere. Il Presidente della Repubblica Am\u00e9rico Thomaz, dopo aver valutato una serie di scelte, nomin\u00f2 Marcelo Caetano nuovo Presidente del Consiglio il 27 settembre 1968.\nCaetano favor\u00ec la crescita economica ed apport\u00f2 piccoli miglioramenti sociali, come la concessione di una pensione mensile ai lavoratori rurali. Altri investimenti su larga scala vennero attuati a livello nazionale, come la costruzione di un importante centro di raffinazione del petrolio a Sines. L'economia nazionale reag\u00ec inizialmente in maniera positiva agli interventi governativi, ma la forte inflazione (a partire dal 1970) e la crisi petrolifera del 1973 crearono gravi danni all'economia statale.\nSul fronte politico Caetano sciolse la temuta polizia segreta PIDE trasformandola nella DGS (\"Direc\u00e7\u00e3o Geral de Seguran\u00e7a\", Direzione generale della sicurezza). \nCaetano convert\u00ec poi il partito unico salazarista \"Uni\u00e3o Nacional\" in \"Ac\u00e7\u00e3o Nacional Popular\" (Azione Nazionale Popolare). Ci fu un'apertura di facciata all'opposizione che, sebbene formalmente ammessa alle elezioni dal 1969, di fatto non pot\u00e9 vincere mai nessun seggio.\nSul piano della politica colonialista, fin dall'inizio del 1960 le province portoghesi in Africa iniziarono una lotta indipendentista ma vennero respinte dall'allora Presidente Salazar attraverso cospicui invii di truppe per combattere i ribelli. Nel 1970, la guerra in Africa stava consumando fino al 40% del bilancio portoghese e non vi era alcun segno di una soluzione politica definitiva. A livello militare, una parte della Guinea Portoghese divenne \"de facto\" indipendente dal 1973, nonostante la capitale e le citt\u00e0 principali giacessero ancora sotto il controllo portoghese. In Angola e Mozambico, i movimenti di indipendenza furono predominanti nelle zone di campagna dove l'esercito portoghese si era ritirato. Le forze combinate della guerriglia come i gruppi MPLA, l'UNITA, e il FNLA in Angola, o il PAIGC in Guinea-Bissau e Capo Verde e il FRELIMO in Mozambico, continuavano a creare serie difficolt\u00e0 alle Forze Armate portoghesi demotivate e risentite, inducendo il dubbio e la dissidenza nei confronti del regime. Durante la guerra, le Nazioni Unite approvarono sanzioni riguardanti il commercio di armi nei confronti del Portogallo e gli USA impedirono l'uso di mezzi NATO per la repressione coloniale, anche se furono costretti a ritirare il loro appoggio ai movimenti di liberazione di fronte alla minaccia portoghese di abbandonare l'organizzazione.\nCrisi economica, scontento nelle forze armate a causa della lunga e improduttiva guerra coloniale, l'isolamento politico ed economico portarono alla nascita, in seno all'esercito, del Movimento das For\u00e7as Armadas, un'organizzazione di ufficiali subalterni delle Forze Armate Portoghesi nato all'inizio degli anni settanta e che si pose come obiettivi la pace nelle colonie africane, la decolonizzazione, il cambiamento del sistema economico corporativista, la democratizzazione del paese mediante libere elezioni e l'abolizione degli strumenti di repressione del regime.\nDimissioni ed esilio.\nLe nuove leggi militari (decreti legge 353 del 13 luglio 1973 e 409 del 20 agosto) destinate ad entrare in vigore entro l'anno successivo e volte a ridurre le spese militari e di integrare le milizie e gli ufficiali dell'accademia militare nei rami dell'esercito come pari portarono alla dura protesta dei militari, di fronte alla quale Caetano si vide costretto ad offrire le sue dimissioni pi\u00f9 di una volta al Presidente Thomaz, tutte puntualmente respinte. Il 25 aprile 1974 i militari, senza ricevere pressoch\u00e9 alcuna resistenza, destituirono definitivamente il governo con la nota \"rivoluzione dei garofani\".\nCaetano si dimise, e venne trasferito all'isola di Madera dove rimase per alcuni giorni, per essere infine esiliato in Brasile dove mor\u00ec a Rio de Janeiro per un attacco cardiaco nel 1980."}
{"id": "555296", "revid": "118545272", "url": "https://it.wikipedia.org/wiki?curid=555296", "title": "Rai Med", "text": "Rai Med \u00e8 stato un canale satellitare in chiaro della Rai.\nStoria.\nRai Med inizi\u00f2 le proprie trasmissioni il 26 aprile 2001 via satellite nel tradizionale standard DVB-S in modalit\u00e0 \"free to air\", visibile quindi attraverso qualsiasi decoder satellitare nella parte del pianeta coperta dal segnale di Hot Bird. Dal 2003 venne memorizzato sul canale 804 della piattaforma Sky.\nLa programmazione veniva trasmessa dal Centro di Produzione RAI di Saxa Rubra a Roma. Il canale era strettamente collegato al canale Rai News 24 (di cui trasmetteva il palinsesto base), e proponeva ogni giorno, in prima serata, la traduzione in lingua araba dell'edizione principale del TG3 delle ore 19, nonch\u00e9 programmi dedicati ai paesi mediorientali che si affacciano sul mare Mediterraneo.\nIl 1\u00ba gennaio 2004 Rai Med viene momentaneamente sospeso per un restyling, ma ritorna in onda qualche mese dopo. In quella decade trasmetteva programmi di informazione e cultura multietnica. L'emittente inoltre, dal 21 aprile 2008 al 2010 trasmetteva parte dei programmi dei canali di Rai Internazionale dalle 13 alle 21. Durante queste trasmissioni, oltre al logo di Rai Med compariva anche quello di Raitalia.\nQuando il 18 maggio 2010, la Rai cambia il logo ai propri canali televisivi, passando dalla \"farfallina\" al quadrato, Rai Med rimane l'unico canale a conservare il vecchio logo. Solo il 16 novembre 2011 il logo fu aggiornato, dopo una trasmissione di Euronews.\nNel mese di novembre 2011 la direttrice generale Lorenza Lei present\u00f2 un secondo piano di riduzione dei costi dopo quello di maggio per mettere in sicurezza i conti della Rai. Questo piano prevedeva la chiusura di alcune sedi di corrispondenza e del canale Rai Med, il 30 novembre 2011 il consiglio di amministrazione della Rai approv\u00f2 all'unanimit\u00e0 il piano della direttrice generale. Dal 21 aprile 2012 il canale cessa di trasmettere i programmi autoprodotti, ma rimane comunque in onda sul satellite, trasmettendo in 4:3 la programmazione dell'emittente in 16:9 Rai News 24, utilizzando una variante della modalit\u00e0 letterbox con il segnale orario in una delle bande lasciate vuote dal DAR.\nNel mese di aprile 2014 Rai Med venne chiuso definitivamente e sulla frequenza satellitare rimasero i canali del multiplex televisivo.\nIl 23 marzo 2016 Rai Med, ormai a schermo nero da tempo, viene eliminato dalla frequenza di Hotbird."}
{"id": "555297", "revid": "226458", "url": "https://it.wikipedia.org/wiki?curid=555297", "title": "Cantone di Argel\u00e8s-Gazost", "text": "Il Cantone di Argel\u00e8s-Gazost era una divisione amministrativa dell'Arrondissement di Argel\u00e8s-Gazost.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555299", "revid": "14002", "url": "https://it.wikipedia.org/wiki?curid=555299", "title": "Chiesa Cattolica Liberale", "text": ""}
{"id": "555300", "revid": "767487", "url": "https://it.wikipedia.org/wiki?curid=555300", "title": "Cantone di Aucun", "text": "Il Cantone di Aucun era una divisione amministrativa dell'Arrondissement di Argel\u00e8s-Gazost.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555308", "revid": "82231", "url": "https://it.wikipedia.org/wiki?curid=555308", "title": "Yvan Salmon", "text": ""}
{"id": "555309", "revid": "399", "url": "https://it.wikipedia.org/wiki?curid=555309", "title": "Bulldozer (disambigua)", "text": ""}
{"id": "555311", "revid": "81195", "url": "https://it.wikipedia.org/wiki?curid=555311", "title": "Gruppi funzionali", "text": ""}
{"id": "555312", "revid": "1226", "url": "https://it.wikipedia.org/wiki?curid=555312", "title": "Matthew Phipps Shiell", "text": ""}
{"id": "555314", "revid": "287204", "url": "https://it.wikipedia.org/wiki?curid=555314", "title": "Cantone di Lourdes-2", "text": "Il Cantone di Lourdes-2 \u00e8 una divisione amministrativa dell'Arrondissement di Argel\u00e8s-Gazost.\n\u00c8 stato costituito a seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, unendo il soppresso cantone di Lourdes-Est con il comune di Ad\u00e9 (appartenente al soppresso cantone di Lourdes-Ouest).\nComposizione.\nComprende parte della citt\u00e0 di Lourdes e i comuni di:"}
{"id": "555315", "revid": "6220", "url": "https://it.wikipedia.org/wiki?curid=555315", "title": "Oum Khalsum", "text": ""}
{"id": "555317", "revid": "2175", "url": "https://it.wikipedia.org/wiki?curid=555317", "title": "Cantone di Lourdes-1", "text": "Il Cantone di Lourdes-1 \u00e8 una divisione amministrativa dell'Arrondissement di Argel\u00e8s-Gazost.\n\u00c8 stato costituito a seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, riunendo i cantoni soppressi di Lourdes-Ouest e di Saint-P\u00e9-de-Bigorre.\nComposizione.\nComprende parte della citt\u00e0 di Lourdes e i comuni di:"}
{"id": "555318", "revid": "767487", "url": "https://it.wikipedia.org/wiki?curid=555318", "title": "Cantone di Luz-Saint-Sauveur", "text": "Il Cantone di Luz-Saint-Sauveur era una divisione amministrativa dell'Arrondissement di Argel\u00e8s-Gazost.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555320", "revid": "69236", "url": "https://it.wikipedia.org/wiki?curid=555320", "title": "DVD audio", "text": ""}
{"id": "555321", "revid": "1442080", "url": "https://it.wikipedia.org/wiki?curid=555321", "title": "Gabriele Antonini", "text": "Biografia.\nHa esordito nel 1957 nel film \"Padri e figli\" di Mario Monicelli.\nHa proseguito poi interpretando in televisione commedie, sceneggiati televisivi, soap opera.\nIn teatro ha fatto parte di compagnie prestigiose fra cui Giorgio Albertazzi-Anna Proclemer, Luchino Visconti, Alberto Lionello, Carlo Alighiero.\nL'annuncio della morte \u00e8 stato dato dalla moglie Daniela. I funerali si sono svolti luned\u00ec 8 ottobre 2018 alle ore 11.30 nella chiesa degli Artisti in Piazza del Popolo a Roma. "}
{"id": "555323", "revid": "69236", "url": "https://it.wikipedia.org/wiki?curid=555323", "title": "DVD video", "text": ""}
{"id": "555326", "revid": "767487", "url": "https://it.wikipedia.org/wiki?curid=555326", "title": "Lily Allen", "text": "Ha scalato le classifiche mondiali dal 2006 grazie a singoli come \"Smile\", \"Not Fair\", \"The Fear\" e \"Fuck You\". Dopo cinque anni di pausa, nel 2013 la cantante annuncia l'uscita del suo nuovo album nel 2014, anticipato dai singoli \"Hard out Here\" e \"Air Balloon\".\nBiografia.\nInfanzia.\nFiglia dell'attore comico e musicista Keith Allen e della produttrice cinematografica Alison Owen e cugina di terzo grado del cantante soul Sam Smith, Lily \u00e8 nata a Londra, nel quartiere di Hammersmith; i suoi genitori si separarono quando lei aveva solo 4 anni, il che comport\u00f2 numerosi trasferimenti fino a prendere definitivamente residenza nel quartiere di Islington. Ha una sorella maggiore di nome Sarah e due fratelli minori, Rebecca e Alfie, quest'ultimo noto per la sua interpretazione di Theon Greyjoy in \"Il Trono di Spade.\" La cantante ha dedicato ad Alfie una canzone.\nTra i 5 e i 14 anni, anche a causa del suo temperamento ribelle, frequent\u00f2 tredici diverse scuole, inclusa la scuola privata \"Hill House School\", famosa per essere tra le cinque scuole private pi\u00f9 care del Regno Unito. A 14 anni fugg\u00ec di casa per recarsi al festival di Glastonbury e un anno dopo lasci\u00f2 definitivamente gli studi. A Ibiza incontr\u00f2 George Lamb, famoso talent scout britannico, che le present\u00f2 i musicisti e produttori musicali del gruppo Future Cut, autori della musica di gran parte delle canzoni dell'album di debutto di Lily.\nCarriera.\nGli inizi: Regal Records &amp; MySpace (2002-2005).\nDopo esser stata rifiutata da molte etichette discografiche la cantante viene presa in considerazione dalla Warner Music, anche se dopo solo tre anni Allen firma con la \"Regal Records\" (Parlophone/EMI).\nDurante il 2005 Lily Allen si iscrive su Myspace, dove inizia a pubblicare diverse demo, tra cui \"LDN\", e due Mixtape, che in poche settimane riscuotono molto successo.\nIl 24 aprile 2006 viene pubblicato come suo primo singolo \"LDN\" solo in una versione limitata in vinile, in cui \u00e8 anche presente la canzone \"Knock 'Em Out\"). \" \"Grazie al successo ottenuto sul web, durante il mese di maggio la cantante ottiene un contratto per quattro serate al \"Notting Hill Arts Club\" di Londra.\n\"Alright, Still:\" il successo (2006-2008).\nIl 6 luglio 2006 viene pubblicato \"Alright, Still\" che arriva alla seconda posizione della classifica inglese ricevendo giudizi positivi: the Guardian assegna all'album cinque stelle su cinque. Il 16 luglio Allen collabora con Mark Ronson nel singolo \"Oh My God\", cover di Kaiser Chiefs . Il 30 gennaio 2007 l'album arriva negli Stati Uniti d'America, debuttando tra le prime 20 posizioni della \"Billboard\". Nel 2007 la cantante fa la sua prima apparizione al Glastonbury Festival, accompagnata da due membri dei The Specials; durante lo stesso anno la cantante fa la sua prima apparizione in televisione, conducendo il talk-show \"Lily Allen &amp; Friends\" in onda su BBC3, basato sul fenomeno del social-networking che ha contribuito a lanciare la sua carriera.\nTra il 2007 e il 2008 Allen riceve molte nomination, tra cui una ai Grammy Award nella categoria \"Best Alternative Music Album. \"\n\"It's Not Me, It's You \"e la pausa (2008-2011).\nIl 9 febbraio 2009 esce il suo secondo album intitolato \"It's Not Me, It's You\", preceduto dal singolo dalle sonorit\u00e0 indie elettroniche \"The Fear\", che in una settimana passa dalla posizione numero 168 alla numero 1 della classifica inglese. A questa canzone seguono \"Not Fair\" e \"Fuck You\" in rotazione radiofonica a partire rispettivamente da aprile e da agosto 2009. Nel frattempo la cantante presenta il suo primo tour mondiale, \"It's Not Me, It's You World Tour, \"con pi\u00f9 di 100 tappe in totale. Il 31 marzo 2009 viene lanciato per il mercato statunitense \"F.U.E.P.\", il primo Extended play della cantante.. \nNel settembre del 2010 collabora assieme al rapper inglese Professor Green in \"Just Be Good to Green \"\", \"invece nel settembre 2011 collabora con T-Pain e Wiz Khalifa in 5 O'Clock\n\"Sheezus\": il ritorno nel mondo della musica (2013-2014).\nNel giugno 2012 Allen dichiara di essere al lavoro con Greg Kurstin su nuovo materiale per il suo terzo album in studio. Nel settembre 2012 canta duettando insieme alla cantante Pink nel brano \"True Love\", estratto nel luglio 2013 come quarto singolo dall'album \"The Truth About Love\".\nNel novembre 2013 viene pubblicato il singolo \"Somewhere Only We Know\", cover dei Keane, per il messaggio natalizio da parte di John Lewis, un grande magazzino, seguito dalla pubblicazione del singolo \"Dream a Little Dream\", in collaborazione con Robbie Williams.\nIl 12 novembre 2013, Lily Allen pubblica sul suo sito ufficiale il video del suo nuovo brano \"Hard out Here \"che ottiene il plauso della critica\".\" \nIl 13 gennaio 2014 viene presentato il secondo singolo estratto dal terzo album in studio, \"Air Balloon\", che viene pubblicato per il download digitale il 31 gennaio. Il 10 marzo, in occasione della pubblicazione della cover e della tracklist dell'album, la cantante pubblica il video del terzo singolo estratto da \"Sheezus\": \"Our Time\".\nDurante un'intervista con il conduttore televisivo Graham Norton, avvenuta il 21 febbraio 2014, la cantante annuncia che il titolo del disco sar\u00e0 \"Sheezus\", in riferimento all'album del rapper americano Kanye West \"Yeezus\" e sar\u00e0 pubblicato nel mese di maggio. \n\"No Shame\" (2017-oggi).\nNel dicembre 2017 pubblica il singolo \"Trigger Bang\", che vede la partecipazione del rapper Giggs.\nNel giugno 2018 pubblica il suo quarto album in studio \"No Shame\", a cui hanno preso parte nel ruolo di produttori Mark Ronson, Fryars e altri. Si tratta di un disco electropop con influenze dancehall e reggae.\nFra 2019 e 2020, Lily Allen partecipa ad alcune collaborazioni, senza tuttavia pubblicare del materiale come lead artist. Sempre nel 2020 lancia una sua linea di sex toys chiamata \"Lily Allen x Womanizer\".\nCarriera nella moda.\nNel 2007 lancia la sua collezione di vestiti r\u00e9tro e nel 2014 crea la collezione di unghie finte \"Lily Loves\". Nel 2009 viene fotografata da Karl Lagerfeld, il capo designer di Chanel, per una campagna per promuovere una linea di borse.\nNel settembre 2010 apre a Londra il negozio di moda \"Lucy In Disguise\" in collaborazione con la sorella Sarah, chiuso poi nel 2014.\nFilantropia.\nIl 19 dicembre Lily Allen prende parte al \"Under 1 Roof: A Night For Kids Company, \"un concerto di beneficenza organizzato dai Coldplay al Hammersmith Apollo di Londra.\nVita privata.\nNel luglio 2009 comincia a frequentare Sam Cooper, un artigiano. Il 1\u00ba novembre 2010 venne resa pubblica la notizia che Lily, in conseguenza a una morte intrauterina al sesto mese di gravidanza, aveva perso il bambino di cui era in attesa, un maschio, George. Il commento rilasciato dalla coppia chiese il rispetto della loro privacy in un momento molto difficile. Dopo la morte intrauterina del figlio, viene ricoverata a causa di una setticemia.\nL'11 giugno 2011 Lily sposa Sam Cooper, presso la St. James Church, nel Gloucestershire, in Inghilterra. La coppia ha avuto due figlie: Ethel Mary, nata il 25 novembre 2011, e Marnie Rose, nata l'8 gennaio 2013. A seguito dei numerosi tradimenti della cantante, la coppia si separa nel 2015.\nNel 2019 comincia a frequentare l\u2019attore David Harbour. La coppia convola a nozze il 7 settembre 2020 a Las Vegas."}
{"id": "555328", "revid": "69236", "url": "https://it.wikipedia.org/wiki?curid=555328", "title": "DVD Audio", "text": ""}
{"id": "555329", "revid": "226458", "url": "https://it.wikipedia.org/wiki?curid=555329", "title": "Cantone di Saint-P\u00e9-de-Bigorre", "text": "Il Cantone di Saint-P\u00e9-de-Bigorre era una divisione amministrativa dell'Arrondissement di Argel\u00e8s-Gazost.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555330", "revid": "88611", "url": "https://it.wikipedia.org/wiki?curid=555330", "title": "DVD Video", "text": ""}
{"id": "555333", "revid": "22475", "url": "https://it.wikipedia.org/wiki?curid=555333", "title": "Abraham Goldfaden", "text": "Biografia.\nEbreo originario della Russia, Goldafen trascorse la sua vita in diversi paesi dell'Europa centrale. Studia medicina a Monaco di Baviera, ma abbandona presto gli studi per recarsi a Ia\u0219i, capitale storica della Moldavia.\nNel 1876, durante la tradizionale festa del \"Purim\", mette in scena, nella taverna di Simon Marks, la sua prima rappresentazione teatrale: un adattamento di \"Serkele\", commedia in lingua yiddish del 1861 scritta dal poeta e drammaturgo Solomon Ettinger.\nUn anno dopo si trasferisce a Bucarest. Un gruppo di ebrei russi del luogo - tutti commercianti che stanno facendo fortuna con la guerra turco-russa del 1877-1878 - gli finanziano una vera e propria compagnia teatrale. Il successo di pubblico \u00e8 notevole e le sedute, se non proprio serate, di teatro yiddish diventano un punto di riferimento per la vita della comunit\u00e0 ebraica di Bucarest.\nGoldfaden rimane a Bucarest fino al 1883, quando, in seguito alla crisi economica che investe i suoi mecenati, decide di emigrare negli Stati Uniti d'America."}
{"id": "555334", "revid": "767487", "url": "https://it.wikipedia.org/wiki?curid=555334", "title": "Cantone di Arreau", "text": "Il Cantone di Arreau era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555335", "revid": "339392", "url": "https://it.wikipedia.org/wiki?curid=555335", "title": "Arcieparchia sira di Mossul", "text": ""}
{"id": "555336", "revid": "92723", "url": "https://it.wikipedia.org/wiki?curid=555336", "title": "Arcieparchia siriana di Baghdad", "text": ""}
{"id": "555341", "revid": "122926788", "url": "https://it.wikipedia.org/wiki?curid=555341", "title": "Newport (Gwent)", "text": "Newport (in gallese Casnewydd) nella contea di Gwent, \u00e8 la terza citt\u00e0 pi\u00f9 grande del Galles, nel Regno Unito, a circa da Cardiff. Secondo le stime del 2005 la popolazione ammonta a circa persone. Newport \u00e8 situata sull'estuario del fiume Usk, all'estremit\u00e0 sudorientale del Galles, vicino al confine con l'Inghilterra. \nNewport \u00e8 stata fondata sull'antica citt\u00e0 romana di Caerleon, che ora \u00e8 un sobborgo a nord della citt\u00e0. Newport \u00e8 conosciuta per i suoi numerosi ponticelli sul fiume e per la vivace vita notturna. \nAttivo porto di esportazione di minerali (carbone e di ferro) e nodo ferroviario con industrie siderurgiche, la citt\u00e0 attualmente sta subendo una vasta ristrutturazione e ha ospitato la Ryder Cup di golf nel 2010.\nLa citt\u00e0 ha un'universit\u00e0 sempre pi\u00f9 popolare che conta allievi. Newport \u00e8 situata nell'interno ad una distanza ragionevolmente breve da Cardiff, da Bristol e dagli aeroporti di Heathrow e Londra che distano 90 minuti di treno.\nAmministrazione.\nCalcio.\nLa citt\u00e0 ha una squadra locale, il Newport County Association Football Club che milita attualmente nella League Two."}
{"id": "555345", "revid": "14002", "url": "https://it.wikipedia.org/wiki?curid=555345", "title": "Arcieparchia di Bassorah", "text": ""}
{"id": "555359", "revid": "2128848", "url": "https://it.wikipedia.org/wiki?curid=555359", "title": "Contrazione muscolare", "text": "La contrazione muscolare \u00e8 il risultato di una serie di modificazioni intracellulari coordinate che porta al movimento della fibra muscolare e, di conseguenza, del muscolo stesso. La contrazione avviene in tutti i tipi di muscolo; \u00e8 meglio rappresentata nel muscolo scheletrico, dove esiste una struttura metamerica (il sarcomero) dotata di particolarit\u00e0 morfologiche e funzionali.\nSarcomero.\nIl sarcomero \u00e8 l'unit\u00e0 morfofunzionale e contrattile del muscolo striato scheletrico e cardiaco; i componenti peptidici principali sono l'actina (filamenti sottili disposti lungo il sarcomero)\nAl microscopio si possono riconoscere alcune microstrutture, cio\u00e8:\nMeccanismo di contrazione.\nIl calcio presente nel sangue attiva l'actina delle fibre muscolari, che insieme a miosina e altri filamenti determina la contrazione. Il magnesio d\u00e0 una modesta carica elettrica che sposta il calcio dalla parte opposta della cellula, invertendo la contrazione.\nContrazione nel muscolo scheletrico.\nIl meccanismo di contrazione muscolare pu\u00f2 essere riassunto nei seguenti punti: - le linee Z si avvicinano - la banda I si riduce per l'avvicinamento fra banda A e linea Z - la zona H scompare. Perch\u00e9 questo avvenga \u00e8 necessario che i filamenti sottili scivolino su quelli spessi; questo processo si verifica dopo una serie di processi cellulari ben coordinati, che si possono dividere in fase preparatoria e fase di contrazione. La prima vede:\nLa liberazione del predetto sito sull'actina d\u00e0 il via alla fase di contrazione vera e propria. Lo scorrimento della miosina ed i suoi cambiamenti conformazionali, cause primarie della contrazione del muscolo, sono essenzialmente dovute alla diversa affinit\u00e0 della proteina per actina, ATP e ADP. Durante lo scorrimento le teste di miosina si legano a quelle di actina con una precisa angolazione di 45\u00b0. Nella fase di rilassamento, invece il procedimento sar\u00e0 il contrario. Possiamo suddividere la contrazione e il rilassamento muscolare in tre fasi principali, ovvero la contrazione, il rilassamento ed infine la fase latente, fase che segue lo stimolo, ma nella quale non c'\u00e8 risposta. Questo complesso sistema di reazioni chimiche determiner\u00e0 lo scorrimento di un filamento sull'altro, e quindi la contrazione del sarcomero. A seguito della contrazione la troponina rilascia ioni Ca2+ che tornano nel reticolo sarcoplasmatico.\nContrazione del muscolo cardiaco.\nDifferisce dal muscolo scheletrico per diversi aspetti. Le cellule del muscolo cardiaco mancano del sistema a \"T\" e non esiste un diretto accoppiamento fra la membrana plasmatica ed il reticolo sarcoplasmatico. Il potenziale d'azione cardiaco varia nella sua configurazione nelle diverse parti del cuore, ma, in generale, mostra un \"plateau\" che dura parecchie centinaia di millisecondi e che \u00e8 successivo alla fase di depolarizzazione rapida iniziale. La membrana plasmatica contiene molti canali del calcio tipo L, che si aprono durante questo plateau e permettono a formula_1 di entrare nella cellula, anche se la quantit\u00e0 non \u00e8 sufficiente ad attivare direttamente la macchina contrattile. Piuttosto, questo iniziale ingresso di formula_1 permette a RyR (una molecola diversa da quella del muscolo scheletrico) di liberare formula_1 da SR, dando origine a un'onda secondaria e di maggiori dimensioni di formula_1 libero. Poich\u00e9 i RyR del muscolo cardiaco sono essi stessi attivati da formula_1, l'onda di formula_1 pu\u00f2 essere considerata un evento di tipo rigenerativo \"tutto o nulla\" e perci\u00f2 definito \"Liberazione del Calcio mediata da Calcio\". L'ingresso iniziale di formula_1 che attiva questa situazione \u00e8 dipendente dalla durata del potenziale d'azione e dal funzionamento dei canali del tipo L di membrana.\nContrazione nel muscolo liscio.\nLe differenze principali tra muscolo liscio e muscolo striato sono tre:\nIl potenziale d'azione del muscolo liscio \u00e8 un fenomeno piuttosto lento e vago se paragonato al comportamento pi\u00f9 militaresco del muscolo scheletrico e di quello cardiaco, e si propaga attraverso il tessuto molto pi\u00f9 lentamente e con incertezza. Nella maggior parte dei casi, il potenziale d'azione \u00e8 generato da canali del calcio del tipo L piuttosto che da canali del sodio fase-dipendenti (questa rappresenta una via piuttosto importante per l'ingresso di formula_1). In aggiunta molte cellule del muscolo liscio possiedono canali cationici attivati da ligandi, che permettono l'ingresso di formula_1 quando vengono attivati dai neurotrasmettitori. Tra questi, i recettori meglio caratterizzati sono i quelli del tipo formula_10, che sono attivati dall'ATP rilasciato dalle terminazioni nervose del sistema autonomo. Anche le cellule del muscolo liscio accumulano formula_1 nel reticolo endoplasmatico, da cui pu\u00f2 essere rilasciato quando formula_12 viene attivato da formula_13. formula_13 viene attivato dalla generazione di molti tipi di recettori accoppiati alle proteine G. Quindi, a differenza della muscolatura scheletrica e cardiaca, il rilascio di formula_1 e la conseguente contrazione possono verificarsi nel muscolo liscio quando questi recettori vengono attivati senza che ci sia alcun coinvolgimento di eventi elettrici e di ingresso di formula_1 attraverso la membrana plasmatica. Il sistema contrattile della muscolatura liscia viene attivato quando la \"catena leggera della miosina\" (MLC) viene fosforilata e pu\u00f2 cos\u00ec staccarsi dai filamenti di actina. Questa fosforilazione viene catalizzata da una chinasi, la chinasi della miosina a catena leggera (MLCK), che viene attivata quando si lega alla formula_1-calmodulina. Un secondo enzima, la miosina fosfatasi, defosforila e promuove il rilasciamento. Entrambi gli enzimi sono regolati da nucleotidi ciclici (cAMP e cGMP), e molti farmaci che causano la contrazione o il rilasciamento della muscolatura liscia agiscono in questo modo mediante attivazione di recettori accoppiati a proteine G o alle guanilato ciclasi."}
{"id": "555360", "revid": "767487", "url": "https://it.wikipedia.org/wiki?curid=555360", "title": "Cantone di Bagn\u00e8res-de-Bigorre", "text": "Il Cantone di Bagn\u00e8res-de-Bigorre era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555361", "revid": "767487", "url": "https://it.wikipedia.org/wiki?curid=555361", "title": "Cantone di Bord\u00e8res-Louron", "text": "Il Cantone di Bord\u00e8res-Louron era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555362", "revid": "27559", "url": "https://it.wikipedia.org/wiki?curid=555362", "title": "Bass drum", "text": ""}
{"id": "555364", "revid": "1793900", "url": "https://it.wikipedia.org/wiki?curid=555364", "title": "Cantone di Campan", "text": "Il Cantone di Campan era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555365", "revid": "547034", "url": "https://it.wikipedia.org/wiki?curid=555365", "title": "Piero Niro", "text": "Biografia.\nHa studiato composizione con Guido Turchi, Domenico Guaccero e Irma Ravinale e pianoforte con Elio Sol\u00ecmini diplomandosi al Conservatorio Santa Cecilia di Roma (in pianoforte nel 1981, in composizione nel 1983). Successivamente ha studiato all'Accademia nazionale di Santa Cecilia a Roma diplomandosi nel 1986 con Franco Donatoni. Si \u00e8 perfezionato con Karlheinz Stockhausen. Ha conseguito la Laurea in Filosofia presso l'Universit\u00e0 Tor Vergata di Roma. Nel 1985 ha vinto il Concorso di Composizione Ennio Porrino di Cagliari.\nLe sue composizioni sono state eseguite in Italia e all'estero, trasmesse dalla Rai e da Radio France e registrate su Cd RCA-BMG Ariola e Edipan. \u00c8 docente di Composizione al Conservatorio Lorenzo Perosi di Campobasso.\nDal 1999 al 2001 ha fatto parte del consiglio direttivo dell'associazione Nuova Consonanza di Roma ed \u00e8 stato, dal 2005 al 2016, Direttore artistico degli Amici della Musica di Campobasso.\nDal 2012 \u00e8 Direttore artistico del CIDIM - Comitato Nazionale Italiano Musica e dal 2015 \u00e8 Vice Presidente dell'AIAM - Associazione Italiana Attivit\u00e0 Musicali.\nNel 2008 ha dato alle stampe il volume \"Ludwig Wittgenstein e la musica\" (Edizioni Scientifiche Italiane, ISBN 9788849515541)."}
{"id": "555367", "revid": "547034", "url": "https://it.wikipedia.org/wiki?curid=555367", "title": "Cantone di La Barthe-de-Neste", "text": "Il Cantone di La Barthe-de-Neste era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555368", "revid": "712828", "url": "https://it.wikipedia.org/wiki?curid=555368", "title": "Silmari\u00ebn", "text": ""}
{"id": "555370", "revid": "21591", "url": "https://it.wikipedia.org/wiki?curid=555370", "title": "Calalzo", "text": ""}
{"id": "555372", "revid": "14002", "url": "https://it.wikipedia.org/wiki?curid=555372", "title": "Diocesi di Nice", "text": ""}
{"id": "555373", "revid": "11959", "url": "https://it.wikipedia.org/wiki?curid=555373", "title": "Mohammed Abdel Wahab", "text": "Viene considerato uno dei \"quattro grandi\" della musica araba insieme a Umm Kulth\u016bm, Far\u012bd al-Atrash e \u02bfAbd al-\u1e24al\u012bm \u1e24\u0101fe\u1e93.\nNel 1950 ha composto l'inno del Regno di Libia, Libia, Libia, Libia attualmente utilizzato dal Consiglio Nazionale di Transizione libico.\nOnorificenze.\nOnorificenze egiziane.\n Cavaliere di gran croce dell'Ordine al merito"}
{"id": "555374", "revid": "44638", "url": "https://it.wikipedia.org/wiki?curid=555374", "title": "Rosso di San Secondo", "text": ""}
{"id": "555379", "revid": "767487", "url": "https://it.wikipedia.org/wiki?curid=555379", "title": "Cantone di Lannemezan", "text": "Il Cantone di Lannemezan era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555383", "revid": "446353", "url": "https://it.wikipedia.org/wiki?curid=555383", "title": "Squadre di azione patriottica", "text": "Le Squadre di azione patriottica (SAP) erano gruppi di combattimento partigiano nella Resistenza italiana, formati su iniziativa delle Brigate Garibaldi.\nFormate nell'estate 1944 come formazioni di circa 15-20 uomini ciascuna, nascono per espandere la partecipazione popolare alla lotta, lo dimostra la composizione numerica maggiore, relativamente ai combattenti in riferimento ai GAP (Gruppi di Azione Patriottica). Il numero di componenti del gruppo SAP non poteva portare ad una struttura cos\u00ec coesa come quella del GAP, rendendo pi\u00f9 carenti le ferree regole di clandestinit\u00e0 ed esponendo, quindi, maggiormente il fianco a delazioni. All'inizio svolgono azioni di sabotaggio, fiancheggiando GAP e Brigate partigiane, divengono formazioni di alto profilo militare fino alla quasi indistinguibilit\u00e0 con i GAP.\nRiconoscimenti.\nUn gran numero di strade in diverse citt\u00e0 dell'Italia settentrionale \u00e8 dedicato a Gappisti e Sappisti. Il sappista Carlo Chiesa \u00e8 stato onorato con la medaglia d'oro al valor militare alla memoria.\nL'8\u00aa Brigata SAP operante a Torino fu intitolata al partigiano medaglia d'oro al valor militare Osvaldo Alasonatti."}
{"id": "555384", "revid": "124750376", "url": "https://it.wikipedia.org/wiki?curid=555384", "title": "Shennong", "text": "Shennong (, lett. \"Contadino Divino\" o \"Dio dell'Agricoltura\"), chiamato anche Dio Rosso (\u8d64\u5e1d \"Ch\u00ecd\u00ec\", o \"Imperatore Rosso\", o \"Tearca Rosso\"), Dio della Fiamma () o Dio dei Cinque Cereali (), \u00e8 un mitico dio-antenato cinese vissuto secondo la leggenda intorno a 5.000 anni fa, forse dal 2738 a.C. al 2698 a.C.; fu lui, secondo la tradizione, a introdurre nell'antica Cina le tecniche dell'agricoltura. Astralmente \u00e8 associato al pianeta Marte.\nConsiderato il padre dell'agricoltura cinese, questo antenato leggendario insegn\u00f2 al suo popolo come coltivare i cereali per sfamarsene, in modo da evitare l'uccisione di animali. Si dice che abbia assaggiato centinaia di erbe per valutarne il valore medicinale. La catalogazione di centinaia di erbe medicinali o velenose fu un punto cruciale per lo sviluppo della medicina tradizionale cinese. Il t\u00e8, che agisce da antidoto a una settantina di erbe velenose, \u00e8 considerato una sua scoperta; secondo la leggenda, nel 2737 a.C. delle foglie provenienti da un ramoscello di t\u00e8 in fiamme caddero nel suo calderone, in cui stava bollendo dell'acqua. Shennong \u00e8 pertanto considerato uno degli inventori della medicina cinese nel suo aspetto pratico farmacologico (mentre nel suo aspetto filosofico essa \u00e8 attribuita a \"Huangdi\", il \"Dio Giallo\"), inventore dell'agopuntura, e del g\u01d4q\u00edn.\nL'opera a lui attribuita pi\u00f9 famosa \u00e8 il \"Classico sulle Radici di Erbe del Contadino Divino\" (), compilato in realt\u00e0 verso la fine della Dinastia Han Occidentale, che elenca le varie erbe medicinali con associato un voto di efficacia e rarit\u00e0. Si crede che in esso il riferimento al t\u00e8 sia stato aggiunto solo dopo il VII secolo.\nParente stretto di \"Huangdi\", \u00e8 considerato un patriarca dal popolo cinese (l'etnia Han li considera entrambi come propri antenati, ma pi\u00f9 specificamente \"Huangdi\" \u00e8 associato ai popoli del nord della Cina mentre \"Shennong\" ai popoli del sud) e di quello vietnamita.\nCosmologia.\nNella cosmologia tradizionale delle \"Cinque Forme del Dio Supremo\" (\u4e94\u65b9\u4e0a\u5e1d \"W\u01d4f\u0101ng Sh\u00e0ngd\u00ec\"), ovvero le manifestazioni nello spazio (le quattro direzioni pi\u00f9 il centro, e i cinque elementi) e nel ciclo dell'anno (le quattro stagioni e l'anno in s\u00e9 completo), del \"Cielo\" (\u5929 \"Ti\u0101n\") o \"Dio Supremo\" (\u4e0a\u5e1d \"Sh\u00e0ngd\u00ec\"), Shennong/Chidi \u00e8 la direzione sud, l'estate, l'elemento fuoco, e il pianeta Marte.\nBibliografia.\n Jane Reynolds, Phil Gates, e Gaden Robinson, \"365 Days of Nature and Discovery\", Harry N. Adams, Inc., New York, 1994, pag 44, ISBN 0-8109-3876-6"}
{"id": "555386", "revid": "226458", "url": "https://it.wikipedia.org/wiki?curid=555386", "title": "Cantone di Maul\u00e9on-Barousse", "text": "Il Cantone di Maul\u00e9on-Barousse era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555387", "revid": "767487", "url": "https://it.wikipedia.org/wiki?curid=555387", "title": "Cantone di Saint-Laurent-de-Neste", "text": "Il Cantone di Saint-Laurent-de-Neste era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555391", "revid": "767487", "url": "https://it.wikipedia.org/wiki?curid=555391", "title": "Cantone di Vielle-Aure", "text": "Il Cantone di Vielle-Aure era una divisione amministrativa dell'Arrondissement di Bagn\u00e8res-de-Bigorre.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555392", "revid": "716642", "url": "https://it.wikipedia.org/wiki?curid=555392", "title": "Haaglandse Football Club Alles Door Oefening Den Haag", "text": "L'Haaglandse Football Club Alles Door Oefening Den Haag (nederlandese per \"Associazione Calcistica dell'Aia Tutto tramite la pratica L'Aia\"), meglio noto come ADO Den Haag, \u00e8 una societ\u00e0 calcistica olandese con sede nella citt\u00e0 dell'Aia. Milita attualmente in Eerste Divisie, la seconda serie del campionato olandese di calcio.\nFu fondato nel 1905 con il nome di \"FC Den Haag\", con l'ADO che rappresentava la sezione dilettantistica della societ\u00e0. Ha vinto 2 titoli di Eredivisie e 2 Coppe d'Olanda, oltre a 2 titoli di Eerste Divisie e una Coppa Piano Karl Rappan. Nonostante sia un club di una delle tre maggiori citt\u00e0 olandesi (Rotterdam, Amsterdam e L'Aia), l'ADO non \u00e8 mai riuscito a ottenere il successo di squadre come o . Esiste, tuttavia, una grande rivalit\u00e0 tra i gialloverdi e queste due squadre.\nDisputa le partite casalinghe al Cars Jeans Stadion, impianto da 15 000 posti che nel 2007 ha sostituito lo stadio Zuiderpark come sede degli incontri del club.\nStoria.\nL'ADO, acronimo di \"Alles Door Oefening\", fu fondato il 1\u00ba febbraio 1905 presso il caff\u00e8 Het Hof van Berlijn (oggi De Paap) dell'Aia. Nei primi anni della sua esistenza il sodalizio attravers\u00f2 delle difficolt\u00e0, dato che molti membri si rifiutavano di pagare la quota di iscrizione e il calcio era appannato dal cricket, lo sport pi\u00f9 popolare in citt\u00e0. L'ADO inizi\u00f2 a militare nella Haagsche Voetbal Bond, la divisione regionale, e gi\u00e0 nel 1912 fu promossa nella Nederlandsche Voetbal Bond, la quarta divisione nazionale. Raggiunta la 3e klasse NVB, la terza divisione, nello stesso anno, nel 1914 vinse il campionato.\nNel 1925 la squadra si trasfer\u00ec stabilmente al Zuiderpark Stadion, che divenne sede degli incontri casalinghi. La crescita del club continu\u00f2 l'anno dopo, con la promozione nella Eerste Klasse, la massima divisione nazionale. La squadra bianco-rosso-verde ottenne dapprima delle sofferte salvezze, poi riusc\u00ec a issarsi ai vertici del calcio olandese alla fine degli anni '30. Nel 1939 sfior\u00f2 il titolo, perso a causa della sconfitta contro l'DWS ad Amsterdam. Nel 1940 il titolo parve ancora molto vicino, ma chiuse con un altro piazzamento al secondo posto, indebolita dalle partenze dei calciatori per il fronte, per l'incombente seconda guerra mondiale. Quell'anno fu un altro club di Amsterdam, il Blauw-Wit, ad aggiudicarsi il titolo. Nel 1914 l'ADO vinse il titolo regionale ed ebbe accesso alla fase nazionale, dove perse contro l'.\nNel 1941-1942, malgrado le difficolt\u00e0 legate al conflitto mondiale, l'ADO fu inarrestabile. Vinto il titolo locale grazie a molti successi con larghi scarti, nella fase nazionale contese il titolo a , AGOVV, Eindhoven e Blauw-Wit. Grazie a una vittoria per 5-2 contro l'AGOVV, ottenne il suo primo titolo nazionale e nel 1942-1943 replic\u00f2 il successo, battendo, tra le altre, anche l'Heerenveen du Abe Lenstra per 8-2.\nL'ADO dovette aspettare gli anni '60 per conquistare altri successi. Dopo l'arrivo dell'allenatore Ernst Happel, nel 1962, la squadra riguadagn\u00f2 il suo status di compagine di vertice a livello nazionale e nel 1964-1965 si piazz\u00f2 terza in campionato. Riusc\u00ec inoltre ad arrivare in finale di Coppa d'Olanda per quattro volte nel decennio: fu battuta nel 1962-1963, 1963-1964 e nel 1965-1966, ma vinse nel 1967-1968 sconfiggendo l'.\nNel 1967 l'ADO Den Haag, con il nome di San Francisco Golden Gate Gales, partecip\u00f2 all'unica edizione del campionato dell'United Soccer Association, lega calcistica nordamericana che poteva fregiarsi del titolo di campionato di Prima Divisione su riconoscimento della FIFA. Quell'edizione della Lega fu disputata da squadre europee e sudamericane in rappresentanza di quelle statunitensi, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. I Golden Gate Gales non ottennero la qualificazioni ai play-off, chiudendo la stagione al secondo posto della Western Division.\nNel 1970-1971 l'ADO rimase imbattuto nelle prime 17 partite di campionato, concluso poi al terzo posto. Nel 1971 il club si fuse con i rivali cittadini dell'Holland Sport per formare l\"'FC Den Haag\", che nel 1971-1972 gioc\u00f2 un'altra finale di Coppa d'Olanda, persa contro l'Ajax per 3-2. Il trofeo fu rivinto nel 1974-1975 (1-0 in finale contro il ). Un grande successo in Europa fu il raggiungimento dei quarti di finale della Coppa delle Coppe 1975-1976, dove l'FC Den Haag fu eliminato dal West Ham a causa della sconfitta per 3-1 nella gara di ritorno in trasferta, dopo la vittoria per 4-2 ottenuta in casa.\nNegli anni '80 l'immagine del club fu danneggiata dalle violenze degli hooligan e dalla crisi economica. Ciononostante fu raggiunta un'altra finale di Coppa d'Olanda nel 1986-1987, la quarta nella storia della squadra, persa per 4-2 contro l'Ajax con due gol di Marco van Basten nei tempi supplementari.\nIl 3 aprile 1982 lo Zuiderpark fu incendiato da alcuni hooligan, dopo la sconfitta interna per 0-4 contro l'. Oggetto degli atti di teppismo fu la tribuna che risaliva al 1928, per un totale di 500 000 dollari di danni. Nel 1986 il settore dello stadio fu riaperto dopo la ricostruzione.\nNel 1996, dopo un'altra fusione, il club torn\u00f2 al nome originario di ADO Den Haag.\nDopo una lunga militanza nella Eerste Divisie, la seconda divisione olandese, l'ADO gioc\u00f2 per quattro stagioni in Eredivisie fino a una nuova retrocessione, giunta al termine dell'annata 2006-2007. Al sesto posto del 2007-2008 in seconda divisione fece seguito la vittoria dei play-off, con conseguente promozione per il 2008-2009.\nNel 2007 apr\u00ec i battenti il nuovo stadio del club, il Cars Jeans Stadion, noto dal 2010 al 2017 come Kyocera Stadion. La stagione 2008-2009 vide la squadra iniziare con due vittorie e ottenere la vetta della classifica di massima divisione per la prima volta dopo 32 anni. Nel 2010-2011 l'ADO sconfisse i rivali dell'Ajax e ottenne il settimo posto in campionato, poi vinse i play-off per la qualificazione all'Europa League battendo e . Nel 2011-2012 l'avventura europea inizi\u00f2 con successo contro i lituani del al secondo turno, ma si chiuse al terzo turno contro i ciprioti dell'.\nNel giugno 2014 il club, attanagliato da una grave crisi finanziaria, fu ceduto al gruppo cinese United Vansen International Sports Company, Ltd. per 8,9 millioni di dollari. \nNel 2020-2021, il club fin\u00ec ultimo in campionato abbandonando la prima divisione insieme al VVV-Venlo e all'Emmen raggranellando solo 22 punti\nColori e simboli.\nI colori sociali sono il giallo e il verde, gli stessi della bandiera della citt\u00e0 de L'Aia. Il simbolo del club \u00e8 la cicogna.\nTifoseria.\nGli ultras del Den Haag, i North Side, sono gemellati con le tifoserie straniere dello Swansea City, della , dell\u2019, del Club Brugge e del Legia Varsavia.\nOrganico.\nRosa 2020-2021.\n\"Aggiornata al 29 gennaio 2021\"."}
{"id": "555398", "revid": "125387523", "url": "https://it.wikipedia.org/wiki?curid=555398", "title": "Vivere (soap opera)", "text": "Vivere \u00e8 stata una soap opera italiana ideata da Cristiana Farina e Lorenzo Favella, andata in onda per la prima volta il 1\u00ba marzo 1999, trasmessa fino al 23 maggio 2008 e diretta da Daniele Carnacina e Massimo Del Frate.\n\"Vivere\" \u00e8 stata completamente prodotta in Italia e trasmessa da Canale 5 fino a dicembre 2007 e successivamente da Rete 4 dal luned\u00ec al venerd\u00ec, conquistando un buono ascolto nella fascia del mezzogiorno di Canale 5. La soap ha trattato della vita dei componenti dei diversi nuclei familiari principali, raccontata sullo sfondo di una ricca citt\u00e0 di provincia, Como. Nel corso degli anni si sono succedute numerose famiglie: i Bonelli, i Gherardi, i Falcon/De Carolis, i Canale/Leoni, i Moretti/Monteleone/Sarpi, i Blasi, i Draghi, i Ponti.\nDialoghisti, soggettisti e registi hanno lavorato per realizzare 5 puntate a settimana; puntate che venivano registrate in interni (30 set fissi che coprivano circa 1400\u00a0m\u00b2) e in esterni (5 nuove location a settimana) muovendo uno staff tecnico di oltre 80 persone (per la fotografia, in studio Enzo Ghinassi, in esterni Nicola Civarelli). Le riprese interne venivano effettuate presso gli studi Profit di Milano fino a luglio 2004 e successivamente erano state trasferite negli studi televisivi di TeleCitt\u00e0 a San Giusto Canavese, accanto a quelli di \"CentoVetrine \". Le riprese esterne venivano effettuate a Como e nella sua provincia, specialmente a Cernobbio.\nLa sigla d'apertura \u00e8 \"Canto largo\" cantata da Mina, contenuta nell'album \"Olio\" del 1999. Nel mese di ottobre 2007, Mediaset ha deciso di chiudere la soap per bassi ascolti dovuti al restyling che ha subito e \"Vivere\" dal 26 dicembre 2007 \u00e8 stata spostata su Rete 4, le riprese sono terminate il 22 febbraio 2008 e le puntate sono state trasmesse fino al 23 maggio 2008.\nIn Portogallo nel 2002, il canale televisivo SIC in collaborazione con Endemol ha realizzato un ideale remake della soap, avente come titolo \"F\u00faria de Viver\".\nStoria.\n\"Vivere\" \u00e8 stata trasmessa per la prima volta nel marzo 1999 su Canale 5, nella fascia oraria delle 14:15, subito dopo \"Beautiful\", ottenendo subito un successo consolidato nel tempo. La stessa collocazione fu mantenuta per la soap fino a gennaio 2001, periodo durante il quale raggiunge il suo apice di ascoltatori (oltre 5 milioni e mezzo di telespettatori e uno share oltre il 35%).\nDal gennaio 2001 l'orario affidatogli fu quello delle 12:25, per risollevare le sorti della problematica fascia oraria del mezzogiorno di Canale 5 e per lasciare spazio alla nuova produzione CentoVetrine. In questa nuova collocazione, la soap pur avendo un calo di ascolti, ha mantenuto un buon riscontro di pubblico e un alto share, raggiungendo spesso i tre milioni di telespettatori e uno share di oltre il 22%. Ma a partire dalla fine del 2006 ha avuto un ulteriore crollo che ha portato il numero di telespettatori a scendere sotto i due milioni per puntata.\nNella primavera del 2007, invece, la rimonta: riesce a risalire spesso la soglia dei due milioni, racimolando uno share alto per quella fascia oraria e minando quotidianamente il successo de La prova del cuoco. Durante l'estate 2007 \u00e8 stato spostato nella fascia oraria delle 14,45 ottenendo risultati d'ascolto molto buoni. A settembre 2007, \"Vivere\" ha subito un grande restyling attraverso il quale molti personaggi hanno abbandonato la soap, tra i quali Emilia, Vincenzo, Carolina, Michele, Flavia, Massimo, Carla, Christian e Daria, lasciando in molti casi le loro vicende incompiute e raccontate solo a parole, e in alcuni casi nemmeno quelle.\nDalla prima puntata di settembre 2007, i telespettatori hanno assistito ad un salto temporale: sono state rinnovate le storie dei personaggi rimanenti ed \u00e8 stato inserito il nucleo familiare dei Ponti; la soap, inoltre, ritrova il suo vecchio collocamento orario delle 12:25. A causa di questo restyling, che non ha riscosso il successo previsto, la soap ha subito un ulteriore calo di ascolti e Mediaset ne ha annunciato la chiusura, lasciando senza lavoro circa 200 persone. Per lo stesso motivo la soap \u00e8 stata spostata dalla fine di dicembre 2007 su Rete 4 ed \u00e8 stata trasmessa fino alla fine a mezzogiorno, dove raccoglieva oltre un milione di telespettatori, con uno share del 10%-12%, cifre molto buone per la rete e l'orario di messa in onda. L'ultima puntata \u00e8 stata seguita da 962\u00a0000 spettatori (11,92% di share).\nTrama.\nA Como si intrecciano le vicende di alcune famiglie: i Gherardi con Alfio, imprenditore sposato con Letizia e i tre figli Adriana, il cinico Andrea e la giovane Alice, i Bonelli Giovanni e Mirella che gestiscono una locanda e che hanno tre figlie Chiara, Eva e Lisa, i de Carolis-Falcon composti da Vittorio, un medico che ha due figli: Emilia, sposata con Giacomo Falcon (genitori dell'adolescente Marco) e Bruno, fidanzato con Adriana Gherardi ed infine Silvana che ha cresciuto da sola il figlio Luca. "}
{"id": "555399", "revid": "1305772", "url": "https://it.wikipedia.org/wiki?curid=555399", "title": "Chzo Mythos", "text": "Chzo Mythos \u00e8 una collezione di quattro avventure grafiche amatoriali freeware create da Ben \"Yahtzee\" Croshaw con Adventure Game Studio.\nCapitoli.\n\"5 Days a Stranger\".\nRacconta della storia di un ladro gentiluomo chiamato Trilby che si infiltra nel maniero DeFoe, apparentemente disabitato, con lo scopo di rubare alcuni oggetti preziosi. Ma poi scoprir\u00e0 che la casa ha una sua coscienza, ne sar\u00e0 quindi imprigionato insieme ad altre 4 persone, che tenteranno di combattere contro un male invisibile per mettere in salvo le loro vite.\nDurante la sua permanenza nella casa, Trilby sar\u00e0 perseguitato da sogni terribili riguardanti lo spirito che soggiorna nel maniero e dovr\u00e0 inoltre investigare su uno strano idolo di legno che sembra voler possedere chiunque lo tocchi.\n\"7 Days a Skeptic\".\nLa storia narra delle sorti dell'equipaggio della nave stellare Mephistopheles, comandata dal Capitano Barry Chahal. Tutti i membri dell'equipaggio sono in pericolo: dopo le morti dei primi personaggi, i rimanenti capiscono che c'\u00e8 qualcuno (o qualcosa) sulla nave che minaccia la loro incolumit\u00e0. Nei panni del dottor Jonathan Somerset, il giocatore dovr\u00e0 arrivare a capo di questo inquietante mistero e di un inganno ben architettato.\n\"Trilby's Notes\".\nTrilby's Notes racconta i fatti che intercorrono fra \"5 Days a Stranger\" e \"7 Days a Skeptic\".\nL'azione si svolge quasi interamente in un albergo, dove accadranno cose oltre ogni immaginazione. Il senso opprimente di fastidio e allucinazione che pervade gli ambienti \u00e8 costruito allo scopo di far calare il giocatore nel ruolo di Trilby (che nel frattempo \u00e8 diventato un agente segreto che indaga sull'occulto) che si ritrover\u00e0 catapultato, e ingannato, da qualcosa di subdolo e dalle strane origini che si \u00e8 perpetrato per secoli. \n\"6 Days a Sacrifice\".\nIl gioco si svolge in uno strano complesso, adibito a base di un nuovo culto chiamato Optimology che sembra aver preso tutto il \"buono\" delle religioni esistenti per crearne una nuova e migliore a cui molte celebrit\u00e0 si stanno unendo. Il protagonista \u00e8 un giovanotto biondo, mandato dalla contea a indagare sulla presunta costruzione abusiva di stanze sotterranee da parte della setta dopo che la polizia si \u00e8 vista arrivare una strana nota. L'ambiente di gioco, a poco a poco, diventer\u00e0 sempre pi\u00f9 familiare per i giocatori della saga. Il finale sar\u00e0 inaspettato poich\u00e9, all'improvviso, si scoprir\u00e0 che sar\u00e0 un falso. Quello reale si dimostrer\u00e0 all'altezza di questa stupenda saga."}
{"id": "555400", "revid": "131358", "url": "https://it.wikipedia.org/wiki?curid=555400", "title": "ADO L'Aia", "text": ""}
{"id": "555401", "revid": "123965634", "url": "https://it.wikipedia.org/wiki?curid=555401", "title": "Aia (torrente)", "text": "L'Aia \u00e8 un torrente del Lazio, affluente della riva sinistra del fiume Tevere.\nIdronomo.\nIl toponimo Aia viene usato in molte aree del centro Italia per identificare corsi d'acqua.\nUn omonimo torrente nasce sempre nel Subappennino nei pressi di Configni, ma si dirige nell'opposta vallata, confluendo nel fiume Nera nei pressi di Narni.\nPercorso.\nIl torrente nasce tra il Subappennino Monte Cosce e le colline nei comuni di Configni e Cottanello, si articola per 31\u00a0km tra i comuni di Vacone, Montasola, Torri in Sabina dove tra il borgo di Rocchette e la rocca di Rocchettine, taglia una piccola gola formando delle caratteristiche cascatelle che si fondono con il particolare paesaggio caratterizzato da leccete sempreverdi. \nContinua attraversando il sito archeologico di Forum Novum, Vescovio, attraversa il territorio del comune di Tarano dove vi confluisce un altro torrente, ed infine giunge nel comune di Collevecchio, si forma in un'ampia valle tra terrazzi fluviali del Tevere, si susseguono aree ripariali e le aree archeologiche di Poggio Sommavilla e Grappignano.\nLungo questo tratto, sono stati creati dei laghetti artificiali. \nIl torrente confluisce a sinistra del fiume Tevere presso la localit\u00e0 detta \"Capu l'Aia\", a Foglia frazione del comune di Magliano Sabina di fronte al fiume Treja.\nStoria.\nIn epoca relativamente passata le acque venivano utilizzate per azionare le ruote dei mulini che erano dislocati lungo il percorso del torrente.\nIn passato il torrente Aia, veniva erroneamente identificato anche con il nome di fiume Imella."}
{"id": "555402", "revid": "1318658", "url": "https://it.wikipedia.org/wiki?curid=555402", "title": "Arrondissement di Foug\u00e8res-Vitr\u00e9", "text": "L\"arrondissement\" di Foug\u00e8res-Vitr\u00e9 \u00e8 una suddivisione amministrativa francese, situata nel dipartimento dell'Ille-et-Vilaine e nella regione della Bretagna.\nComposizione.\nL\"arrondissement\" di Foug\u00e8res-Vitr\u00e9 raggruppa 115 comuni in 12 cantoni:"}
{"id": "555406", "revid": "1318658", "url": "https://it.wikipedia.org/wiki?curid=555406", "title": "Arrondissement di Redon", "text": "L\"arrondissement\" di Redon \u00e8 una suddivisione amministrativa francese, situata nel dipartimento d'Ille-et-Vilaine e nella regione della Bretagna.\nComposizione.\nL\"arrondissement\" di Redon raggruppa 53 comuni in 7 cantoni:"}
{"id": "555407", "revid": "767487", "url": "https://it.wikipedia.org/wiki?curid=555407", "title": "Cantone di Aureilhan", "text": "Il Cantone di Aureilhan \u00e8 una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 3 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "555408", "revid": "1318658", "url": "https://it.wikipedia.org/wiki?curid=555408", "title": "Arrondissement di Saint-Malo", "text": "L\"arrondissement\" di Saint-Malo \u00e8 una suddivisione amministrativa francese, situata nel dipartimento dell'Ille-et-Vilaine e nella regione della Bretagna.\nComposizione.\nL\"arrondissement\" di Saint-Malo raggruppa 63 comuni in 9 cantoni:"}
{"id": "555414", "revid": "33751", "url": "https://it.wikipedia.org/wiki?curid=555414", "title": "Stichting Betaald Voetbal Vitesse", "text": "Lo Stichting Betaald Voetbal Vitesse, noto semplicemente come Vitesse (francese per \"Velocit\u00e0\"), \u00e8 una societ\u00e0 calcistica olandese di Arnhem. Milita in Eredivisie, la massima divisione del campionato olandese di calcio.\nFondato nel 1892, \u00e8 uno dei club olandesi di pi\u00f9 antica costituzione. Ha vinto la Coppa dei Paesi Bassi nel 2016-2017 e in campionato vanta come miglior risultato il terzo posto conseguito nella stagione 1997-1998, quando il suo attaccante Nikos Machlas fu capocannoniere del campionato e Scarpa d'oro quale miglior marcatore d'Europa con 34 reti.\nStoria.\nFondazione e primo cinquantennio.\nIl Vitesse venne fondato ufficialmente il 14 maggio 1892, dopo la nascita della squadra locale di cricket. Fu il secondo club professionistico di calcio a costituirsi nei Paesi Bassi, dopo lo Sparta Rotterdam, fondato nel 1888. Le radici del Vitesse risalgono al 1887, quando un club di cricket di nome \"Arnhemsche cricket- en voetbalvereeniging Vitesse\" fu costituito nella citt\u00e0 di Arnhem da studenti della locale scuola superiore, che inizialmente praticavano questo sport al Rijnkade, campo situato nei pressi del fiume Reno. Questi ragazzi scelsero per il sodalizio un nome francese, \"Vitesse\", che significa \"forza\", ma nel 1891 il club si sciolse a causa dell'impossibilit\u00e0 di trovare dei luoghi adatti per giocare a cricket, anche perch\u00e9 al Klarenbeek Park, dove erano soliti disputare le partite, fu costruito un velodromo. \nNel 1892 un gruppo di studenti provenienti da famiglie benestanti ridiedero vita all'idea, fondando una societ\u00e0 polisportiva, l\"'AVC Vitesse\", acronimo di \"Arnhemse Voetbal en Cricketclub Vitesse\". La squadra giocava a cricket d'estate e a calcio d'inverno. Alla fine dell'anno il Vitesse disput\u00f2 la sua prima partita di calcio e nel 1894 chiuse la sezione di cricket. Nel 1895 e nel 1896 divenne campione regionale della Gheldria. Dal 1898, quando fu fondato il campionato nazionale, al 1954 il titolo nazionale fu deciso dagli spareggi nazionali, cui accedevano le varie squadre campioni regionali. Il Vitese perse in sei occasioni la finale del campionato nazionale (1898, 1899, 1903, 1913, 1914 e 1915).\nNel 1912 la squadra raggiunse la finale della Coppa dei Paesi Bassi per la prima volta e perse per 2-0 contro l'. In questo periodo vestirono la maglia del Vitesse giocatori di prim'ordine come Willem Hesselink e Just G\u00f6bel, poi attivi nella nazionale olandese. Nel 1914 il club ebbe il primo allenatore straniero, il britannico John William Sutcliffe.\nDalla seconda guerra mondiale agli anni ottanta.\nDurante la seconda guerra mondiale, nel corso della battaglia di Arnhem, gli abitanti della citt\u00e0 furono cacciati dalle proprie case, per consentire ai tedeschi di trasformare la riva settentrionale del Reno in una linea difensiva. Ai residenti non fu concesso di tornare a casa senza permesso, per cui molti abitanti cercarono rifugio altrove. La sede e il campo di calcio del club andarono completamente distrutti il danno fu riparato solo anni dopo la fine della guerra.\nLa presidenza di Aalbers e l'ascesa del club.\nNel 1984 si decise di operare una distinzione tra sezione professionistica e dilettantistica del club. Le sezione professionistica venne denominata \"SBV Vitesse\" (dove l'acronimo sta per \"Stichting Betaald Voetbal\", \"fondazione di calcio professionistico\"), mentre la sezione dilettantistica divenne \"Vitesse 1892\", durata sino al 2009. Nel 1984 si insedi\u00f2 il presidente Karel Aalbers, il cui obiettivo alla guida del SBV Vitesse fu riportare il club ai piani alti della seconda divisione calcistica olandese e poi in massima serie. Nel 1990 la squadra debutt\u00f2 nelle competizioni UEFA per club, battendo all'esordio il per 1-0 nel primo turno della Coppa UEFA 1990-1991. \nQualche anno dopo il club scelse di adottare un terreno di gioco scorrevole, un'innovazione introdotta nel 1998, quando venne inaugurato il Gelredome, lo stadio del Vitesse: il campo di gioco scivola esternamente allo stadio e svela una pavimentazione che permette lo svolgimento di eventi e concerti, senza danneggiare il prato. Nel 1998-1999, stagione successiva all'inaugurazione dell'impianto, la capienza fu portata a 20.000 spettatori, contro gli 8.000 che in precedenza poteva accogliere lo stadio. \nGrazie a un'attenta politica societaria sul fronte del calciomercato, i bilanci furono tenuti in ordine e la squadra riusc\u00ec a ottenere ottimi risutati neli anni novanta, piazzandosi nelle posizioni di vertice della classifica di Eredivisie e riuscendo a qualificarsi regolarmente per le coppe europee. Nel 1997-1998 la squadra riusc\u00ec a ottenere il terzo posto finale in campionato, miglior piazzamento nella storia del club, con l'attaccante Nikos Machlas laureatosi capocannoniere del campionato e Scarpa d'oro quale miglior marcatore d'Europa con 34 reti. In questi anni il ruolo di allenatore del Vitesse fu ricoperto per lo pi\u00f9 da Herbert Neumann (1992-1995 e 1998-1999), mentre tra i calciatori stranieri, oltre a Nikos Machlas, si segnalarono il centrocampista John van den Brom, autentica bandiera della squadra con 110 gol segnati in 378 partite, e il difensore Edward Sturing, con 383 presenze dal 1987 al 1998, oltre all'attaccante Dejan \u010curovi\u0107, che in sei anni ammass\u00f2 109 presenze e segn\u00f2 41 reti, tra cui la prima marcatura realizzata al Gelredome. Anche la punta Roy Makaay trascorse quattro anni nelle file dei Vitesse, realizzando 42 gol in 109 partite dal 1993 al 1997.\nIl secondo millennio.\nAalbers si dimise il 15 febbraio 2000, costretto alla mossa dalla Nuon, il principale sponsor del club. Il successore fu Jan Koning, gi\u00e0 a capo di Sara Lee/DE e in carica per soli quattro mesi. La situazione economica del club inizi\u00f2 a peggiorare e negli anni a venire la squadra dovette affrontare varie crisi finanziarie, la pi\u00f9 pesante delle quali si verific\u00f2 nel 2008, quando il rischio della bancarotta si fece molto concreto.\nNell'agosto del 2010 il club venne acquistato dall'imprenditore georgiano Merab Jordania, amico del proprietario della squadra inglese del Chelsea Roman Abramovi\u010d. Nel 2011 le due societ\u00e0 si accordarono per un partenariato, ancora oggi in vigore, che prevede il passaggio in prestito al Vitesse di alcuni giovani calciatori del Chelsea. \nNel 2012-2013 la squadra ottenne il quarto posto con il tecnico Fred Rutten e piazz\u00f2 Wilfried Bony, autore di 31 gol in 30 partite, al primo posto della classifica dei marcatori della Eredivisie. Nel novembre 2013 la squadra sal\u00ec in vetta alla classifica del massimo campionato olandese per la prima volta dal 2006 e per la prima volta dopo la prima settimana di campionato dal 2000.\nIl 30 aprile 2017, a due settimane dal 125\u00ba anniversario del club, il Vitesse si aggiudic\u00f2 il primo trofeo della propria storia, la Coppa d'Olanda, battendo in finale l'AZ Alkmaar per 2-0, grazie alla doppietta di Ricky van Wolfswinkel. Perse poi la Supercoppa dei Paesi Bassi, venendo sconfitto per 4-2 ai tiri di rigore (1-1 dopo i tempi supplementari) al De Kuip di Rotterdam contro il . Nel 2021-2022 la squadra ha esordio in Conference League.\nStadio.\nDal 1998 la squadra disputa le proprie partite casalinghe al Gelredome, stadio da 21.000 posti, primo impianto al mondo con il terreno di gioco scorrevole e, dopo l'Amsterdam Arena, secondo stadio d'Europa con il tetto retrattile. L'idea di uno stadio multifunzione in cui si riuscisse a preservare il manto erboso rendendolo scorrevole, si deve al presidente del Vitesse, Karel Aalbers. Lo stadio fu inaugurato il 25 marzo 1998 con una partita tra Vitesse e , vinta dai padroni di casa per 4-1.\nOrganico.\nRosa 2021-2022.\n\"Rosa aggiornata al 10 gennaio 2022.\"\nRosa 2020-2021.\n\"Rosa aggiornata al 6 febbraio 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "555415", "revid": "2175", "url": "https://it.wikipedia.org/wiki?curid=555415", "title": "Cantoni di Tarbes", "text": "La citt\u00e0 di Tarbes \u00e8 suddivisa in cantoni appartenenti all'Arrondissement di Tarbes:\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, il numero di cantoni su cui \u00e8 suddiviso il territorio comunale della citt\u00e0 \u00e8 stato ridotto da cinque a tre.\nComposizione.\nNei tre cantoni:\nnon sono compresi altri comuni."}
{"id": "555419", "revid": "287204", "url": "https://it.wikipedia.org/wiki?curid=555419", "title": "Cantone di Bord\u00e8res-sur-l'\u00c9chez", "text": "Il Cantone di Bord\u00e8res-sur-l'\u00c9chez \u00e8 una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 7 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "555421", "revid": "697352", "url": "https://it.wikipedia.org/wiki?curid=555421", "title": "Cantone di Castelnau-Magnoac", "text": "Il Cantone di Castelnau-Magnoac era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555423", "revid": "110157", "url": "https://it.wikipedia.org/wiki?curid=555423", "title": "Cantone di Castelnau-Rivi\u00e8re-Basse", "text": "Il Cantone di Castelnau-Rivi\u00e8re-Basse era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555425", "revid": "339392", "url": "https://it.wikipedia.org/wiki?curid=555425", "title": "Vitesse", "text": ""}
{"id": "555426", "revid": "110157", "url": "https://it.wikipedia.org/wiki?curid=555426", "title": "Cantone di Galan", "text": "Il Cantone di Galan era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555429", "revid": "226458", "url": "https://it.wikipedia.org/wiki?curid=555429", "title": "Cantone di Laloub\u00e8re", "text": "Il Cantone di Laloub\u00e8re era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555432", "revid": "436907", "url": "https://it.wikipedia.org/wiki?curid=555432", "title": "Pelican", "text": "I Pelican sono un gruppo musicale post-metal/rock strumentale statunitense formatosi a Chicago nel 2000.\nSono uno dei nomi pi\u00f9 importanti dell'emergente scena post-metal insieme a Neurosis, Isis ed altri. Precedentemente legati alla Hydra Head Records, etichetta discografica particolarmente attiva nel fitto underground statunitense fondata da Aaron Turner, membro degli Isis, dal 2009 fanno parte della Southern Lord Records.\nStile musicale.\nL'atmosfera californiana ha plasmato negli anni la musica dei Pelican, fin dal trasferimento dei quattro strumentisti da Chicago a Los Angeles: la vicinanza di bands come Neurosis, Isis, Red Sparowes e degli altri gruppi della penisola statunitense deve avere influito sulle idee del gruppo che, a due anni da \"Australasia\", primo full-length in attivo, nel 2005 interessava il panorama post-metal con \"The Fire in Our Throats Will Beckon the Thaw\". Il terzo album di studio, tale \"City of Echoes\", \u00e8 un particolare connubio tra lo stile personale dei Pelican e parti pi\u00f9 oscure ed inaspettate."}
{"id": "555433", "revid": "439724", "url": "https://it.wikipedia.org/wiki?curid=555433", "title": "New romantic", "text": "La musica new romantic \u00e8 un particolare sottogenere della musica new wave e synthpop che cominci\u00f2 a svilupparsi nei primi anni ottanta, principalmente in Gran Bretagna e in particolare tra i frequentatori dei club londinesi Billy's e The Blitz.\nIl movimento new romantic, ispirandosi a David Bowie e Roxy Music, di cui non ha tratto solo le caratteristiche visive come il trucco vistoso e vestiti in stile ma anche le loro caratteristiche musicali, ne ha generato una forma pi\u00f9 diretta (sintetizzata e ballabile), introducendo il pop che era destinato a diventare una vera tendenza negli anni ottanta, questi ultimi soprannominati anni della generazione new romantic.\nI Duran Duran, gli Spandau Ballet e i Visage furono i primi gruppi ad esser definiti \"new romantic\", uno stile di musica basato molto sull'orecchiabilit\u00e0 di canzoni dai testi e dalla musica spesso malinconici e introspettivi. Scomparsa verso il 1987, la \"new romantic\" ha avuto un sussulto di rinascita a met\u00e0 degli anni novanta.\nCuriosit\u00e0.\nIl termine \"new romantic\" \u00e8 contenuto nella strofa della canzone Planet Earth (1981) dei Duran Duran: \"\"Like some new romantic looking for the TV sound\".\"\nUna canzone contenuta nella deluxe version di 1989, l'album multiplatino della cantautrice statunitense Taylor Swift, si chiama \"New Romantics\". "}
{"id": "555434", "revid": "110157", "url": "https://it.wikipedia.org/wiki?curid=555434", "title": "Cantone di Maubourguet", "text": "Il Cantone di Maubourguet era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555438", "revid": "767487", "url": "https://it.wikipedia.org/wiki?curid=555438", "title": "Cantone di Ossun", "text": "Il Cantone di Ossun \u00e8 una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "555439", "revid": "857138", "url": "https://it.wikipedia.org/wiki?curid=555439", "title": "Progetto Vela", "text": "Il progetto Vela \u00e8 stato un progetto degli Stati Uniti d'America per sviluppare metodi di monitoraggio del rispetto del \"Partial Test Ban Treaty\", il trattato del 1963 sul bando parziale dei test nucleari. \nIl Progetto fu sviluppato dalla allora Advanced Research Projects Agency e supervisionato dalla U.S. Air Force.\nEsso consisteva di tre elementi:"}
{"id": "555443", "revid": "767487", "url": "https://it.wikipedia.org/wiki?curid=555443", "title": "Cantone di Pouyastruc", "text": "Il Cantone di Pouyastruc era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555444", "revid": "767487", "url": "https://it.wikipedia.org/wiki?curid=555444", "title": "Cantone di Rabastens-de-Bigorre", "text": "Il Cantone di Rabastens-de-Bigorre era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555447", "revid": "226458", "url": "https://it.wikipedia.org/wiki?curid=555447", "title": "Cantone di S\u00e9m\u00e9ac", "text": "Il Cantone di S\u00e9m\u00e9ac era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555448", "revid": "115166939", "url": "https://it.wikipedia.org/wiki?curid=555448", "title": "Filippo Fiorino", "text": "Biografia.\nDa sempre iscritto al Partito Socialista Italiano, tra i maggiori esponenti siciliani della corrente autonomista vicina a Bettino Craxi, \u00e8 stato consigliere comunale di Palermo dal 1975.\nDeputato regionale all'ARS nell'VIII, IX ed XI legislatura, Assessore regionale ai Beni Culturali e Pubblica Istruzione nel 45\u00ba e 46\u00ba governo regionale, vicepresidente della Regione Siciliana tra il 1991 e il 1992.\nDeputato alla Camera nella IX e X legislatura, \u00e8 stato sottosegretario di Stato alla Marina Mercantile nel I governo Goria e nel Governo De Mita, quindi sottosegretario di Stato alla Presidenza del Consiglio dei ministri (con delega agli Interventi straordinari nel Mezzogiorno) nel VI Governo Andreotti.\nAnche con la disgregazione del PSI rimase fedele alle sue scelte socialiste, fondando il Partito Socialista-Sicilia prima e partecipando al movimento dei Liberalsocialisti dopo. In occasione dell'avvicinamento, nell'ultimo periodo, alle posizioni dello SDI prima, e della Rosa nel Pugno dopo, non ha mai fatto mancare ai compagni socialisti la sua analisi attenta e lucida. Milit\u00f2 anche nel Nuovo PSI. Dalla data di scioglimento del Psi, si \u00e8 mostrato sempre critico nei confronti dei movimenti socialisti che non ponevano come primi obiettivi quelli dell'autonomia socialista e della difesa della storia politica di Bettino Craxi."}
{"id": "555449", "revid": "767487", "url": "https://it.wikipedia.org/wiki?curid=555449", "title": "Ratramno di Corbie", "text": "Monaco dell'abbazia benedettina di Corbie, presso Amiens, si rese noto per la controversia sull'eucaristia con il suo scritto \"De corpore et sanguine Domini liber\", nel quale si oppose alla teoria espressa nell'831 dal monaco del suo stesso convento Pascasio Radberto (che anticiperebbe in qualche modo la dottrina della transustanziazione). Quest'ultimo aveva affermato decisamente l'identit\u00e0 dell'essenza del corpo di Cristo e del pane eucaristico, cos\u00ec come l'identit\u00e0 dell'essenza del sangue di Cristo con il vino della cerimonia, una tesi negata dalla maggioranza dei teologi del tempo che consideravano simbolica (ma non per questo meno reale) la presenza di Cristo nell'Eucaristia. Per quanto Ratramno e Radberto fossero d'accordo nel ritenere che Cristo fosse presente nell'eucaristia, Radberto riteneva tale presenza reale e miracolosa, mentre Ratramno la considerava soltanto simbolica, il senso del sacramento eucaristico risiedendo proprio nella capacit\u00e0 del credente di superare il fenomeno esteriore, con uno sforzo di fede utile a giungere al senso profondo del mistero. \nCon il mutare delle opinioni diffuse riguardo all'Eucaristia, il libro di Ratramno fu condannato e bruciato nel Concilio di Vercelli del 1050. Durante la Riforma, vi fu tuttavia una riscoperta del suo libro, tradotto e pubblicato nel 1532. Fu apprezzato particolarmente dall'arcivescovo di Canterbury, Thomas Cranmer, che dichiar\u00f2 di essere stato convinto da Ratrammo a esprimersi contro la transustanziazione, mentre la Chiesa cattolica conferm\u00f2 il dogma della transustanziazione nel Concilio di Trento, stabilendo che \u00abse qualcuno negher\u00e0 che nel santissimo sacramento dell'Eucaristia si contenga veramente, realmente e sostanzialmente il corpo e il sangue, insieme con l'anima e la divinit\u00e0 di Nostro Signore Ges\u00f9 Cristo e perci\u00f2 tutto Ges\u00f9 Cristo, ma dir\u00e0 che in questo sacramento egli vi \u00e8 soltanto in segno o in figura o in potenza, sia scomunicato\u00bb, lo pose nel 1599 nell\"'Indice dei libri proibiti\". \nCoinvolto anche nella discussione sulla nascita verginale di Cristo, Ratramno nel suo \"De partu sanctae Mariae\" afferm\u00f2 la necessit\u00e0 che il parto fosse avvenuto secondo le regole naturali: solo cos\u00ec, infatti, esso sarebbe apparso realmente miracoloso, tale dovendo essere il parto del figlio di Dio da un essere umano. \nIl teologo partecip\u00f2 anche al dibattito sulla predestinazione, nel quale prese le difese del monaco Gotescalco con un \"De praedestinatione Dei ad regem Carolum Calvum\", e scrisse su temi di psicologia, con due trattati, il \"De anima\", sulla localizzazione dell'anima, e il \"Liber de anima ad Odonem Bellovacensem\", sul rapporto tra le anime individuali e l'anima universale; in quest'ultima opera, in particolare, Ratramno dimostra non solo le sue competenze teologico-patristiche, ma anche una padronanza degli strumenti e dei testi classici della dialettica altomedievale, dalle \"Categoriae decem\" ai commenti ad Aristotele di Boezio.\nNella controversia sulla questione degli eletti e dei predestinati, scritto su richiesta di Carlo il Calvo, sostenne la dottrina della doppia predestinazione, senza farsi scoraggiare dalla negativa esperienza di Gotescalco, fatto incarcerare dal vescovo Incmaro di Reims per aver sostenuto la medesima tesi. \nRatramno fu anche noto ai suoi tempi per il \"Contra Graecorum opposita\", in quattro libri (868), un contributo sulla controversia, che divideva le Chiese orientali e occidentali, sorta con la pubblicazione della lettera enciclica del patriarca Fozio nell'867. Fu autore anche dell\u2019\"Epistola de Cynocephalis\", dove disquis\u00ec se i cinocefali, esseri leggendari con corpo di uomo e testa di cane, possano essere considerati realmente umani."}
{"id": "555452", "revid": "1318658", "url": "https://it.wikipedia.org/wiki?curid=555452", "title": "Ceramica di Caltagirone", "text": "La Ceramica di Caltagirone \u00e8 un tipo di ceramica elaborata nell'omonimo centro. \u00c8 una delle pi\u00f9 conosciute d'Italia, nonch\u00e9 una delle pi\u00f9 documentate e stilisticamente variegate.\nLe sue conoscenze storiche su quella medievale e moderna, al pari di quelle su gli altri centri isolani, si basano sulle ricerche recenti fatte nell'ambito della creazione del Museo della Ceramica, prima in seno alla locale Scuola di Ceramica e poi in sede propria sotto l'egida dello stato e della Regione Siciliana.\nStoria.\nEpoca classica e Medioevo.\nI dati archeologici acquisiti nelle campagne di scavi condotte da Paolo Orsi nel suolo caltagironese, confermano quanto incidentalmente scrisse il gesuita Giampaolo Chiarand\u00e0 nella sua storia della citt\u00e0 di Piazza Armerina. Lo scrittore, infatti, ammetteva che ivi l'arte della ceramica fosse stata anteriore alla venuta degli Arabi e che vi fosse esercitata \"da molti vasai\".\nNon \u00e8 quindi nuova, n\u00e9 infondata, la comune affermazione che i ceramisti arabi, sin dall'827, a seguito della conquista musulmana dell'isola, si siano tosto stabiliti in questo centro ed abbiano piuttosto dato impulso all'arte ceramica, facendovi brillare i procedimenti tecnici da loro portati dall'Oriente. In particolare, l'invetriatura che soppianta in Occidente ogni residua tecnica ereditata dal mondo classico.\nLe ragioni per cui la ceramica caltagironese ebbe notevole impulso nel medioevo sono da ricercare non solo nella buona qualit\u00e0 delle argille, ma anche nei vicini ed immensi boschi che fornivano la legna per la cottura dei manufatti nei forni ai numerosi ceramisti del luogo. Le \"quarare\" caltagironesi per contenere il miele erano note ovunque, al pari dell'industria del miele di cui parla il geografo arabo Edrisi. Esse sono citate anche negli inventari di beni lasciati in eredit\u00e0, come quello del 1596 di Don Matteo Calascibetta, Barone di Costumino, abitante nella citt\u00e0 di Piazza.\nChe nel Medioevo il numero degli artigiani dediti all'industria del vasellame invetriato fosse rilevante \u00e8 confermato dalla notizia fornitaci dal Francesco Aprile di fornaci sepolte da una frana nel 1346 sul fianco occidentale del castello e dell'esistenza, ai primi del Cinquecento, di un intero rione di maiolicari - distinto da quello dei comuni vasai - a fianco della chiesa di San Giuliano e dove nel 1576 sorse la chiesa di Sant'Agata: l\u00ec la maestranza, abbandonata la lontana cappella della Madonna del Salterio o del Rosario nella Chiesa madre, si raccolse prima di passare, nel secolo XVII, alla confraternita dell'Immacolata, nel vicino convento di San Francesco d'Assisi dei Padri Conventuali. Si sa altres\u00ec che questa maestranza, fiera dell'arte che esercitava, offriva al protettore della citt\u00e0, San Giacomo, dei paliotti d'altare fregiati di uno stemma che rappresentava un vasaio al tornio.\nEpoca moderna.\nSebbene dai documenti scritti si rilevino molti nomi di ceramisti del Cinquecento con oltre cento officine di maiolicari attive, a causa del sisma del 1693, che sconvolse tutte le citt\u00e0 della Sicilia orientale, sono pochissime le opere superstiti e soltanto il frammento di un bacile d'acquasantiera, conservato nel Museo Civico di Piazza Armerina, ci d\u00e0 il nome dell'autore nella scritta che in esso si legge: l\"a fonti la fichi m. joanelu di maulichi\", vale a dire \"la fonte la fece maestro Jovannello Maurici\": questi apparteneva ad una grande famiglia di maiolicari che verso la fine del Cinquecento s'estese nella lontana Burgio, nell'agrigentino, propagandovi l'arte della maiolica attraverso Matteo Maurici, nipote di Joannello, seguito da un nutrito gruppo di altri maiolicari caltagironesi, fra cui Pietro e Francesco Gangarella, Giacomo Sperlinga, Antonio Merlo, Giuseppe Savia, Bartolomeo Dandone.\nDel Seicento si pu\u00f2 dire altrettanto. Infatti, eccetto i significativi frammenti di pavimento datati 1621, opera di maestro Francesco Ragusa, e quelli dell'altro impiantito della seconda met\u00e0 dello stesso secolo, del maestro Luciano Scarfia, rispettivamente conservati nelle chiese di Santa Maria di Ges\u00f9 e dei Cappuccini (ed oggi al Museo Statale della Ceramica), il resto fu travolto dal terremoto dell'11 gennaio 1693, che cancell\u00f2 nella parte orientale dell'isola quasi ogni traccia dell'attivit\u00e0 plurisecolare delle officine ceramistiche caltagironesi.\nCon l'avvento del nuovo secolo (1700) si ebbero palesi segni di ripresa anche per l'arte ceramica, che rifior\u00ec sotto nuovi indirizzi artistici; Vennero fuori gli ornati a motivi floreali, a grandi volute e a disegni continuativi. Dalle fornaci caltagironesi uscirono vasi con ornati a rilievo e dipinti, acquasantiere, lavabi, paliotti d'altare, statuette, decorazioni architettoniche di prospetti di chiese, campanili e case private, pavimenti con ornati a grandi disegni. Tanti maestri vengono commissionati per la decorazione di luoghi privati e religiosi con la maiolica caltagironese: sono i Polizzi, i Dragotta, i Branciforti, i Bertolone, i Blandini, i Ventimiglia, i Capoccia, i Di Bartolo e altri.\nAngelo o Michelangelo Mirasole, nativo d'Aragona (in provincia d'Agrigento), imparentato con la famiglia maiolicara dei Lo Nobile, realizza statue, mezzi busti e rivestimenti in maiolica come quello del Teatrino, ove collabor\u00f2 pure il maiolicaro Ignazio Capoccia, autore dei pi\u00f9 vasti pavimenti settecenteschi caltagironesi a grande disegno. Giacomo Bongiovanni (la cui nonna era sorella di Francesco ed Antonino Bertolone, abili maiolicari e plasticatori), tra la fine del secolo e i primi del decenni del nuovo, ispirandosi alle opere del trapanese Giovanni Matera, anima le sue figurine di terracotta di vita paesana, seguito nell'arte dal valente nipote Giuseppe Vaccaro. Sulla scia di questi maestri altri s'incamminarono dando all'arte delle figurine notevole impulso artistico e grande notoriet\u00e0 anche lontano. Basta citare Francesco Bonanno il quale, oltre che all'arte del Bongiovanni, s'ispir\u00f2 alle incisioni di Bartolomeo Pinelli, specie in quelle scene che ritraggono soggetti di briganti.\nEpoca contemporanea.\nL'Ottocento, con l'uso del cemento nei pavimenti, col dilagare di terraglie continentali, di produzione seriale sul mercato isolano, d\u00e0 un fatale colpo alla ceramica caltagironese che inizia la sua parabola discendente continuando a dibattersi fra gli antichi procedimenti tradizionali di vetuste botteghe prettamente artigianali.\nIn questo periodo comunque si ergono i nomi di Giuseppe Di Bartolo, ceramista pittore e plasticatore, e di Enrico Vella, abilissimo modellatore e progettista che, assieme a Gioacchino Ali, fecero assurgere la decorazione architettonica in terracotta, lasciando eccellenti esempi che ornano oggi la citt\u00e0, come nel monumentale cimitero, opera dell'architetto Gianbattista Nicastro. Questi maestri furono gli ultimi bagliori della ceramica caltagironese e con la loro scomparsa Caltagirone avrebbe cessato di essere annoverata fra le citt\u00e0 produttrici di maioliche e terrecotte se non fosse per il sorgere di una Scuola di Ceramica per volont\u00e0 di don Luigi Sturzo. Questa, innestata sulla vecchia tradizione ceramista, la continu\u00f2 aggiornandola ai tempi.\nDon Luigi Sturzo, raccolti gli ultimi rappresentanti di quella morente tradizione, fra cui il ceramista Gesualdo Di Bartolo, il figurinaio Giacomo Vaccaro ed il plasticatore Giuseppe Nicastro, apr\u00ec nel 1918, lottando contro remore ed incomprensioni, la Scuola di Ceramica, oggi divenuto Liceo Artistico, a cui fanno capo le forze pi\u00f9 rappresentative dell'arte locale con fulgidi esempi di vitalit\u00e0 in realizzazioni di vasta portata, come quella del rivestimento maiolicato della monumentale Scalinata di Maria SS. del Monte in Caltagirone realizzata dalla Maioliche Artigianali Caltagironesi e che ha visto impegnati nell'esecuzione valenti allievi dell'Istituto come Gesualdo Aqueci, Francesco Judici, Gesualdo Vittorio Nicoletti e Nicol\u00f2 Porcelli.\nUna filiazione diretta dell'Istituto pu\u00f2, a ragione, considerarsi il Museo Regionale della Ceramica, con una grande documentazione di cimeli ceramici d'ogni tempo, tra cui meritano attenzione le documentazioni ceramiche medievali, araba, normanna, sveva, aragonese e la ricchissima serie di mattonelle cinquecentesche e settecentesche raccolte nel rifacimento di pavimenti di chiese dopo i disastri dell'ultima guerra.\nTipologie principali della produzione ceramica.\nLe lucerne antropomorfe.\n\u00c8 un tema che meriterebbe un'ampia trattazione, poich\u00e9 gli oggetti in argomento hanno avuto larga e diversificata realizzazione nel tempo e nelle varie fabbriche dell'isola, in particolare a Caltagirone e Collesano.\nLe lucerne furono comuni e indispensabili oggetti casalinghi fino a quando l'olio costitu\u00ec il principale combustibile per far luce nelle abitazioni. Fino a tutto il secolo XIX, le lucerne ad olio furono presenti in ogni casa accanto ai candelieri alimentati da candele di cera o di sego; la loro produzione declin\u00f2 con la comparsa del lume a petrolio e cess\u00f2 del tutto con l'avvento della luce elettrica.\nNelle campagne, per\u00f2, l'uso delle lucerne ad olio si protrasse a lungo. Nei palmenti e nei trappeti, esse erano preferite ai lumi a petrolio per il rischio di travaso di combustibile che l'impiego di questi ultimi comportava durante le operazioni di pigiatura e di torchiatura.\nOrdinariamente, nelle case signorili le lucerne erano di bronzo o di rame su alto piede, mentre nelle case povere erano solitamente di ceramica o, pi\u00f9 spesso, di terracotta. La foggia pi\u00f9 comune e diffusa delle lucerne in terracotta era quella di una piccola vaschetta circolare col beccuccio all'orlo.\nNel Medioevo avvenne una prima trasformazione: alla vaschetta fu applicato un alto supporto, pur esso ricavato al tornio; ci\u00f2 consentiva di tenere ben sollevata la fiammella e, al tempo stesso, dava posto nel fusto ad un'agevole presa, a mezzo di un'ansa, per il trasporto da un punto all'altro della casa.\nTale struttura rimase invariata nel tempo, soprattutto nelle fabbriche della Sicilia occidentale, quali Palermo, Sciacca e Trapani.\nUna struttura assai diversa ebbero le lucerne in maiolica del secolo XVI nella Sicilia orientale, particolarmente nelle fabbriche di Caltagirone. Ivi la decorazione plastica, rifacendosi alla vecchia tradizione siceliota, s'aggiunge alla tornitura integrandola ed arricchendola. Vennero cos\u00ec fuori le lucerne antropomorfe.\nL'idea della figurina-lucerna nacque dalla lucerna medievale rialzata su alto piede e con gli occhi accennati in pittura sui due risvolti ai fianchi del beccuccio della vaschetta. Indubbiamente dovette pure concorrere l'interesse del ceramista a studiare come impreziosire e far entrare negli ambienti signorili la ceramica, ritenuta materiale povero e solitamente poco accetto. La decorazione plastica attraverso eleganti figurine muliebri fu valido veicolo per il passaggio delle lucerne in ceramica dalle classi povere a quelle abbienti.\nLe figurine-lucerne cinquecentesche in maiolica, rappresentanti esclusivamente nobildonne in pose da matrona, con un braccio al fianco e l'altro alla cintura, riccamente ornate di collane e diademi, sono sostanzialmente degli eleganti contenitori d'olio, atti a sostituire in pieno e con pi\u00f9 autonomia di combustibile le lucerne metalliche. Infatti, nel loro corpo a forma di bottiglia troncoconica, originariamente ricavato al tornio e poi, in seguito alla modellatura frontale, a calco ma sempre vuoto internamente, era immerso un lungo lucignolo che usciva esternamente a tergo del diadema frontale. Per la capienza, la figurina-lucerna poteva far luce a lungo, ma per il peso era fastidiosa nel trasloco, e richiedeva notevole quantit\u00e0 d'olio quando era necessaria la presenza simultanea di pi\u00f9 lucerne; inoltre ne era difficile e fastidiosa l'alimentazione, dovendosi rifornire d'olio attraverso il medesimo foro abbastanza stretto da cui passava il lucignolo.\nTale tipo di lucerna a stampo ebbe seguito per tutto il XVII secolo e dovette convivere nei salotti coi candelieri, decorati in maiolica ad uno o pi\u00f9 bracci. Esemplari di questa figurina-lucerna, ma in semplice terracotta, provengono anche da Siracusa, il che denota la diffusione dell'oggetto e l'imitazione che se ne fece fuori, sia pure senza il rivestimento maiolicato.\nNel Settecento la figurina-lucerna subisce una notevole modifica che da una parte la riporta alle origini, cio\u00e8 alla tornitura della forma e alla modellatura diretta, senza uso di calchi, dall'altra la rende pi\u00f9 agevole al trasloco e pi\u00f9 economica nell'utilizzo. Scompare, il pesante e capiente serbatoio e viene usata per contenere l'olio solo una piccola vaschetta ricavata nella testina della figurina. Detta figurina, vuota e senza fondo, ha alla base, esternamente, un bordo rialzato per l'eventuale raccolta d'olio eccedente o straripante dall'alto. Risulta evidente come con poco olio si potessero tener accese contemporaneamente tante lucerne. Va da s\u00e9 che, non limitandosi la produzione nel Settecento all'unico soggetto cinquecentesco cio\u00e8 alla damina, non fu difficile al maiolicaro caltagironese, versato com'era per tradizione alla decorazione plastica, ampliare il repertorio dei soggetti trattati nelle lucerne. Si ebbero cos\u00ec damine riccamente agghindate, gentiluomini con tube, monaci, preti, briganti, personaggi storici, tipi caratteristici, gendarmi e tanti altri soggetti tratti dall'ambiente nostrano e dalla vita comune. La ricca policromia usata sui luccicanti smalti consent\u00ec a questi soggetti d'entrare nelle case nobiliari e nei salotti, sostituendo pienamente le lucerne metalliche che al confronto, anche se pi\u00f9 costose, si presentavano cromaticamente monotone e decorativamente squallide. Inoltre, la presenza di pi\u00f9 lucerne d'altezza pressoch\u00e9 uguale (25\u00a0cm circa) ma di soggetto diverso e di colori vari costituiva invero una festa negli ambienti signorili ma anche e soprattutto nelle modeste abitazioni. L'uso di queste lucerne con i pi\u00f9 svariati soggetti si diffuse ben presto in tutta l'isola e si ebbero, con qualche modifica e variazione, delle imitazioni soprattutto a Collesano. Tuttavia, ivi le lucerne antropomorfe furono prodotte solo invetriate in monocromia, verde ramina o manganese, e forse per questo non ebbero la diffusione delle lucerne caltagironesi.\nIl periodo pi\u00f9 fiorente per la produzione di lucerne antropomorfe fu l'Ottocento; oper\u00f2 quivi un abilissimo stovigliaio, inesauribile creatore di caratteristici tipi che ebbero larga richiesta nei mercati della Sicilia orientale: Giacomo Failla.\nLa moda delle lucerne antropomorfe nell'Ottocento non solo varc\u00f2 la soglia dei palazzi nobiliari e v'arred\u00f2 tavoli, angoliere, com\u00f2 e pianoforti, ma penetr\u00f2 anche con soggetti appropriati nei conventi e nei monasteri. La richiesta di oggetti si moltiplic\u00f2. Si plasmarono lucerne ad uno o pi\u00f9 soggetti raffiguranti personaggi storici. Nelle case signorili gli antiquari hanno trovato, portato via e disperso intere collezioni di lucerne che oggi potrebbero arricchire prestigiosamente intere vetrine di pubblici musei.\n\u00c8 motivo difficile conoscere oggi l'intera serie dei soggetti delle figurine-lucerne prodotte dall'artigianato caltagironese. La pi\u00f9 comune, e forse la pi\u00f9 ricercata, lucerna antropomorfa \u00e8 ed era la damina con ventaglio e veste a campana tutta merlettata a zone, che nel Settecento e nell'Ottocento sostituisce l'austera matrona del Cinquecento e del Seicento. A differenza di questa, decorata in blu con qualche tocco di giallo, quella settecentesca colpisce per la vivace policromia e costituisce uno dei pi\u00f9 caratteristici e tipici oggetti usciti dalle mani del maiolicaro caltagironese. \u00c8 forse questo che pur oggi, anche se ha perduto la sua funzione pratica, se ne fa larga richiesta, per cui non pochi ceramisti caltagironesi la includono fra i principali oggetti del loro repertorio produttivo.\nI fischietti.\nAppartiene alla preistoria la pi\u00f9 antica presenza d'oggetti in terracotta col dispositivo sonoro. Nacquero pi\u00f9 che come strumenti di trastullo per bambini, principalmente come oggetti utili nella caccia per il richiamo degli uccelli, per la segnalazione di presenze amichevoli od ostili e di pericoli, e pure, per il vario linguaggio sonoro, per accompagnare le manifestazioni di gioia e di dolore.\nL'uomo primitivo se ne serv\u00ec, fin dalla sua invenzione, per pratiche utilitarie e rituali, ma soprattutto per la sua sopravvivenza, quale strumento di segnalazione e d'avvertimento.\nLa presenza d'altri individui, d'animali feroci, l'imminenza d'incendi e di tempeste potevano essere comunicate attraverso segnali sonori dati con i fischi.\nAnche oggi con i fischi si richiama l'attenzione degli uomini e degli animali e si dimostra il dissenso.\nIl pi\u00f9 antico strumento a fiato pu\u00f2 considerarsi lo zufolo. Esso, oltre che di canna e di legno, pu\u00f2 essere formato da un piccolo cilindro d'argilla ove sono praticati diversi fori ad intervalli; soffiandovi nell'imboccatura, l'aria che esce dai fori \u00e8 modulata dalle dita che li otturano alternativamente. Solitamente viene attribuita al fischietto un'origine magico-rituale, ma in realt\u00e0 non \u00e8 nient'altro che un rudimentale strumento sonoro che dovette servire per vari usi.\nNon va dimenticato che a Caltagirone si usava segnalare nel bosco il luogo di riunione per fare legna col suono della brogna, una grossa conchiglia in cui si soffiava dentro attraverso un beccuccio in essa collocato. Questo avveniva per la festa della Madonna dei Conadomini, quando i devoti, indirizzandosi verso il suono della brogna, trovavano facile di notte riunirsi in mezzo al bosco di Santo Pietro, nel posto stabilito per far legna da portare l'indomani in processione nella Chiesa madre.\nCome documentazione del remoto uso dei fischietti, si pu\u00f2 indicare un caratteristico oggetto preistorico che si trova nel locale Museo della Ceramica e che non era stato affatto capito prima di un intervento di restauro. Esso \u00e8 composto da due vasetti d'argilla nerastra con decorazione graffita lineare, saldati insieme alle pance e comunicanti attraverso numerosi fori praticati nella stessa giuntura. Nel centro, esternamente comunicante con i due vasetti, \u00e8 applicato un beccuccio che doveva servire per immettervi aria soffiandovi. Evidentemente nei due vasetti riempiti d'acqua, l'immissione d'aria attraverso il beccuccio doveva determinare un caratteristico gorgoglio, che probabilmente serviva per la caccia in mezzo ai boschi come richiamo per gli uccelli ed altri animali. Da questo strumento pu\u00f2 ritenersi generato \"u riscignolu\", cio\u00e8 quel fischietto ad acqua tanto diffuso e tanto caro anche oggi ai bambini.\nCertamente fu la scoperta d'altri oggetti pi\u00f9 evoluti e sofisticati che lasci\u00f2 il fischietto di terra nell'ambito dell'interesse puerile e al rango d'oggetto rustico destinato esclusivamente al trastullo dei bambini. Un tempo, i bambini nei giochi, simulando processioni e feste, si divertivano a suonare i fischietti per le strade e i vicoli, innervosendo gli animali da soma aggiogati ai carri ed anche i vecchietti che fuori della porta di casa si scaldavano al sole. Si ricordano ancora gli assordanti fischi dei fischietti di terra in mano ai ragazzi per la festa della Madonna dei Miracoli, dei Cappuccini e del Ponte nelle rispettive ricorrenze annuali.\nL'acquasantiera da capezzale.\nL'uso diffuso d'attingere acqua benedetta ha dato origine, oltre che alle pile nelle chiese, alle acquasantiere da capezzale atte a contenere acqua benedetta in casa, da usare durante le preghiere mattutine e serali da parte di tutti i componenti della famiglia. A questo rito erano iniziati specialmente i bambini che avevano le proprie acquasantiere nel capezzale con l'immagine dell'angelo custode. Anche nei conventi e nei monasteri venivano collocate acquasantiere nei luoghi interni di preghiera, come il coro e le cappelle. La religiosit\u00e0 delle antiche famiglie diede impulso all'uso delle acquasantiere da capezzale, generalmente a forma di piccola edicola con bacinella nella parte inferiore. Nei luoghi dove prosper\u00f2 la ceramica si ebbero acquasantiere in maiolica, ma altrove se ne produssero anche d'avorio, di vetro e di metallo. Si ha localmente solo qualche esempio d'acquasantiera in semplice terracotta.\nA Caltagirone, le pi\u00f9 antiche acquasantiere maiolicate di cui si ha conoscenza sono del tardo Cinquecento e per lo pi\u00f9 si tratta di frammenti recuperati in scavi casuali. Esse sono assai semplici, con bacinella emisferica decorata a squame e toccata in blu cinereo su fondo bianco smalto. Nella parte frontale dell'edicola si era soliti dipingere teste di cherubini o la croce, o qualche simbolo mariano. Pi\u00f9 frequentemente l'edicola era lasciata libera per apporvi qualche immaginetta di devozione.\nPi\u00f9 circostanziati i soggetti nelle acquasantiere secentesche. Per lo pi\u00f9 vi figurano i santi protettori dei luoghi ove esse si producevano o si smerciavano. Le immagini entro l'edicola, spesso formata da colonnine, archivolto, e timpano, sono a rilievo e quasi sempre in unica tinta, in scuro manganese. La forma \u00e8 abbastanza vistosa. La bacinella, nella parte inferiore, si presenta come una coppa tornita e sagomata assai sporgente. Non mancano acquasantiere di proporzioni pi\u00f9 grandi delle normali, ma sempre realizzate in monocromia in scuro manganese spesso iridescente.\nNel Settecento l'acquasantiera raggiunse il suo massimo sviluppo artistico, attraverso elementi modellati e dipinti in monocromia o in squillante policromia. I santi devozionali che pi\u00f9 vi si riscontrano sono la Vergine, Sant'Antonio di Padova, San Giacomo Maggiore, il Bambino Ges\u00f9, San Giovanni di Dio, il volto di Cristo, San Francesco di Paola, l'Angelo custode; non mancano simboli mariani e francescani. Fin dal tardo Seicento, da quando fu fondata la confraternita dell'Immacolata Concezione nell'Oratorio dei PP. Conventuali di San Francesco, a Caltagirone si ha una forte crescita devozionale nei confronti della Madonna, espressa anche negli oggetti d'uso comune prodotti dalla maestranza dei \"cannatari\", incorporata nella predetta confraternita. Piatti, quartare, fruttiere ed acquasantiere riportano quasi sempre l'immagine della Madonna.\nLa confraternita comprendeva anche i \"vasciddari\", ossia gli apicoltori, ed anche questi richiedevano alla maestranza dei \"cannatari\" recipienti con l'immagine e i simboli della Madonna e di San Francesco. La maggior parte dei cannatari proveniva dalla confraternita di Sant'Agata, per cui spesso era effigiata nei recipienti anche questa santa con le iniziali S.A. ai fianchi.\nMa i soggetti religiosi trattati nella decorazione non si limitano ai predetti. Sono presenti ancora Santa Lucia, Santa Chiara, San Giacomo, e perfino Santa Rosa da Viterbo, oltre ad angeli, teste di cherubini ed altri simboli, che si riscontrano nei lavabi delle sacrestie e sono pure comuni nelle acquasantiere da capezzale, patrimonio di quasi tutte le case. Sino ai giorni nostri sono state viste nelle case pi\u00f9 umili artistiche acquasantiere da capezzale ormai finite nelle mani degli antiquari.\nNelle campagne le acquasantiere venivano applicate all'entrata delle abitazioni quasi per ricordare la necessit\u00e0 d'intingere le dita nell'acqua benedetta per allontanare col segno della croce i malefici, gli influssi demoniaci e proteggere la casa dai ladri.\nLe acquasantiere popolari del tardo Settecento assomigliano frequentemente a quei ricchi e fastosi panieri di pasta dolce, che si usa fare nelle feste pasquali per il diletto dei bambini.\nIl presepe.\nIl primo presepe di cui si ha memoria risale al Natale del 1223. Fu San Francesco a chiedere agli abitanti di Greccio, paesino del Lazio, di prestarsi ad interpretare un presepe vivente. Da allora, sostituite le persone con figurine di terracotta, gesso o legno dipinto, l'usanza s'estese in molte regioni italiane per rievocare la venuta del Salvatore.\nA Caltagirone, i primi esempi di figure di ceramica per il presepe risalgono probabilmente al Medioevo. Nel Settecento annoveriamo fra i \"santari\", una vera e propria categoria d'artigiani che producevano statuine della Sacra Famiglia e dei santi per i presepi, Antonio Branciforte ed Antonio Margioglio. Sul finire del secolo, questa tradizione, diffusa in tutte le classi sociali, assurge ad alti livelli artistici. Inizia la produzione di statuine in terracotta policroma di Giuseppe, Salvatore e Giacomo Bongiovanni ed in particolare Bongiovanni Vaccaro, le cui produzioni hanno avuto riconoscimenti e premi in tutta Europa ed il privilegio d'essere esposte al British Museum di Londra e nel Museo di Monaco di Baviera.\nIl presepe di Caltagirone \u00e8 semplice, in sintonia con le sue origini francescane, che nulla hanno a che fare con la celebrazione del potere e dello stile di vita dei nobili e dei borghesi. Per tutto l'Ottocento Caltagirone pullula di botteghe artigiane che si specializzano dando ognuna il proprio contributo alle figure. Possedere un presepe di Caltagirone divent\u00f2 per le famiglie e per le chiese un vanto, quasi uno \"status symbol\".\nMaestri in quest'arte, Francesco Bonanno, Giacomo Azzolina, Salvatore Morretta, Gaetano Blandini Vella, Giacomo Judici e il padre francescano Benedetto Papale, artigiano e ideatore di grandi presepi. Questa tradizione, tramandata di padre in figlio sino ai nostri giorni, \u00e8 ancora viva nelle oltre cento botteghe artigiane della citt\u00e0."}
{"id": "555454", "revid": "226458", "url": "https://it.wikipedia.org/wiki?curid=555454", "title": "Cantone di Tournay", "text": "Il Cantone di Tournay era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555455", "revid": "767487", "url": "https://it.wikipedia.org/wiki?curid=555455", "title": "Cantone di Trie-sur-Ba\u00efse", "text": "Il Cantone di Trie-sur-Ba\u00efse era una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555456", "revid": "1305772", "url": "https://it.wikipedia.org/wiki?curid=555456", "title": "Goethe (disambigua)", "text": ""}
{"id": "555457", "revid": "767487", "url": "https://it.wikipedia.org/wiki?curid=555457", "title": "Cantone di Vic-en-Bigorre", "text": "Il Cantone di Vic-en-Bigorre \u00e8 una divisione amministrativa dell'Arrondissement di Tarbes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 22 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "555459", "revid": "6923", "url": "https://it.wikipedia.org/wiki?curid=555459", "title": "Ruoli del baseball", "text": "Nel gioco del baseball, la squadra in difesa presenta sul terreno di gioco nove giocatori, che coprono le varie zone del campo. Ogni giocatore, oltre che dal nome del ruolo, \u00e8 individuato anche da un numero, in modo da poter permettere agli scorer (classificatori) dell'incontro di catalogare i giochi difensivi."}
{"id": "555461", "revid": "86599", "url": "https://it.wikipedia.org/wiki?curid=555461", "title": "Cratere Goethe", "text": "Goethe \u00e8 un cratere d'impatto presente sulla superficie di Mercurio, a 81,51\u00b0 di latitudine nord e 53,83\u00b0 di longitudine ovest. Il suo diametro \u00e8 pari a 317,17\u00a0km.\nIl cratere \u00e8 dedicato al poeta e drammaturgo tedesco Johann Wolfgang von Goethe. A suo volta la planitia diede per un breve periodo il nome alla maglia H-1, precedentemente nota come \"Borea\" e attualmente come \"Borealis\"."}
{"id": "555464", "revid": "827882", "url": "https://it.wikipedia.org/wiki?curid=555464", "title": "Cantone di Altkirch", "text": "Il Cantone di Altkirch \u00e8 una divisione amministrativa dell'Arrondissement di Altkirch.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 27 a 67 comuni.\nComposizione.\nI 27 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 67:"}
{"id": "555469", "revid": "14214", "url": "https://it.wikipedia.org/wiki?curid=555469", "title": "Ratramno", "text": ""}
{"id": "555470", "revid": "287204", "url": "https://it.wikipedia.org/wiki?curid=555470", "title": "Cratere Gogol", "text": "Gogol \u00e8 un cratere d'impatto presente sulla superficie di Mercurio, a 28,29\u00b0 di latitudine sud e 147,38\u00b0 di longitudine ovest. Il suo diametro \u00e8 pari a 79\u00a0km.\nIl cratere \u00e8 stato battezzato dall'Unione Astronomica Internazionale in onore del romanziere e drammaturgo russo Nikolaj Vasil'evi\u010d Gogol'."}
{"id": "555471", "revid": "767487", "url": "https://it.wikipedia.org/wiki?curid=555471", "title": "Cantone di Dannemarie", "text": "Il Cantone di Dannemarie era una divisione amministrativa dell'Arrondissement di Altkirch.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555473", "revid": "767487", "url": "https://it.wikipedia.org/wiki?curid=555473", "title": "Cantone di Ferrette", "text": "Il Cantone di Ferrette era una divisione amministrativa dell'Arrondissement di Altkirch.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555474", "revid": "118532852", "url": "https://it.wikipedia.org/wiki?curid=555474", "title": "Museo della ceramica (Caltagirone)", "text": "Il Museo della ceramica di Caltagirone \u00e8 un museo regionale della Sicilia, il quale \u00e8 specializzato nell'esposizione di reperti di ceramiche realizzate in Sicilia a partire dalla preistoria. Assieme al Museo di Faenza, \u00e8 il pi\u00f9 importante d\u2019Italia per la documentazione dell'arte ceramica.\nIl Museo espone una vasta raccolta di ceramiche, circa 2.500 reperti, che forniscono al visitatore un'ampia visione della storia dell'arte ceramica dal IV millennio a.C. all'et\u00e0 contemporanea. \nLa sede.\nIl museo \u00e8 ospitato in un edificio con costruzione datata negli anni cinquanta, il cui ingresso \u00e8 preceduto da un portico ad arcate sostenute da pilastri e colonne. Nel 1965, venne inaugurato come sede museale, dopo interventi di restauro.\nL'itinerario di accesso \u00e8 in via Roma, l'antica strada regia Maria Carolina, aperta nel Settecento per creare un collegamento tra la parte vecchia della citt\u00e0 e la zona nuova di Santa Maria del Ges\u00f9. Il percorso di via Roma, che fiancheggia il Giardino pubblico, \u00e8 delimitato da una balaustra con raffinate e fantasiose decorazioni in maiolica che accompagnano il visitatore fino al \"Teatrino\", una scalinata a terrazza decorata con mattonelle in ceramica del Settecento (ideata dall'architetto siracusano Natale Bonajuto); in cima ad essa si erge il Museo della Ceramica.\nLa collezione del Museo.\nIl Museo s'articola in sette sezioni:\nIl Museo della Ceramica fornisce anche un servizio didattico di approfondimento, con l'uso di apparecchi audiovisivi e multimediali."}
{"id": "555476", "revid": "1543377", "url": "https://it.wikipedia.org/wiki?curid=555476", "title": "Cantone di Hirsingue", "text": "Il Cantone di Hirsingue era una divisione amministrativa dell'Arrondissement di Altkirch.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555478", "revid": "287204", "url": "https://it.wikipedia.org/wiki?curid=555478", "title": "Cratere Goya", "text": "Goya \u00e8 un cratere d'impatto presente sulla superficie di Mercurio, a 6,78\u00b0 di latitudine sud e 152,15\u00b0 di longitudine ovest. Il suo diametro \u00e8 pari a 138\u00a0km.\nIl cratere \u00e8 stato battezzato dall'Unione Astronomica Internazionale in onore del pittore spagnolo Francisco Goya."}
{"id": "555479", "revid": "1543377", "url": "https://it.wikipedia.org/wiki?curid=555479", "title": "Cantone di Andolsheim", "text": "Il Cantone di Andolsheim era una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555482", "revid": "1305772", "url": "https://it.wikipedia.org/wiki?curid=555482", "title": "Goya (disambigua)", "text": ""}
{"id": "555483", "revid": "1543377", "url": "https://it.wikipedia.org/wiki?curid=555483", "title": "Cantone di Colmar-Nord", "text": "Il Cantone di Colmar-Nord era una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte settentrionale della citt\u00e0 di Colmar."}
{"id": "555484", "revid": "287204", "url": "https://it.wikipedia.org/wiki?curid=555484", "title": "Cratere Grieg", "text": "Grieg \u00e8 un cratere d'impatto presente sulla superficie di Mercurio, a 52,6\u00b0 di latitudine nord e 15,17\u00b0 di longitudine ovest. Il suo diametro \u00e8 pari a 59\u00a0km.\nIl cratere \u00e8 stato battezzato dall'Unione Astronomica Internazionale in onore del compositore norvegese Edvard Grieg."}
{"id": "555485", "revid": "1543377", "url": "https://it.wikipedia.org/wiki?curid=555485", "title": "Cantone di Colmar-Sud", "text": "Il Cantone di Colmar-Sud era una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte meridionale della citt\u00e0 di Colmar e il comune di Sainte-Croix-en-Plaine."}
{"id": "555486", "revid": "36426", "url": "https://it.wikipedia.org/wiki?curid=555486", "title": "Grieg", "text": ""}
{"id": "555487", "revid": "1543377", "url": "https://it.wikipedia.org/wiki?curid=555487", "title": "Cantone di Munster", "text": "Il Cantone di Munster era una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555488", "revid": "599013", "url": "https://it.wikipedia.org/wiki?curid=555488", "title": "Alessandro Gazzi", "text": "Biografia.\nFuori dal campo \u00e8 un appassionato della lettura, e nel 2020 ha dichiarato di avere iniziato a scrivere.\nCaratteristiche tecniche.\nCentrocampista centrale di notevole fisicit\u00e0, sostanza, grande grinta e dotato di un buon piede sinistro.\nCalcioscommesse.\nNel mese di agosto 2012 viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato.\nDeferito il 6 giugno 2013 per omessa denuncia, il 4 luglio seguente patteggia 3 mesi e 10 giorni di squalifica, pi\u00f9 40.000 euro di ammenda.\nCarriera.\nClub.\nInizi.\nNasce calcisticamente nella Plavis, la squadra del suo paese, Santa Giustina (BL). Passa poi al Montebelluna e subito dopo al Treviso, con cui esordisce in Serie B nel campionato 2000-2001, a 17 anni.\nNell'estate 2001 viene ufficializzato il suo trasferimento in prestito biennale alla Lazio, che lo inserisce nella primavera della squadra. Disputa due campionati giovanili, ma non scende mai in campo con la prima squadra, e nel 2003 torna a Treviso per fine prestito.\nViterbese.\nNell'agosto 2003 viene ceduto a titolo definitivo alla Viterbese, all'epoca guidata dall'ex allenatore del Genoa Guido Carboni. Nel Lazio viene promosso titolare della formazione, e nella stagione regolare disputa 31 partite segnando una rete. Gioca ancora le quattro partite playoff per la promozione in Serie B, che la perde in finale contro il Crotone. A fine stagione viene ufficializzato il fallimento del club, e Gazzi e tutti i giocatori della squadra rimangono svincolati a parametro zero.\nBari e Reggina.\nNel luglio 2004 si trasferisce a titolo definitivo al , in Serie B, insieme al suo allenatore ed ai compagni di squadra Santoruvo e Sibilano. Nella prima stagione in Puglia gioca 34 partite segnando tre gol, contribuendo al decimo piazzamento finale in classifica.\nL'anno successivo, sempre in Serie B, scende in campo 35 volte, con una rete. Il 4 gennaio, essendo in scadenza di contratto, firma un prolungamento fino al 2009. Nella stagione seguente gioca undici partite, ma nell'ultimo giorno del mercato invernale passa in compropriet\u00e0 alla , dove per la prima volta in carriera ha la possibilit\u00e0 di confrontarsi con la Serie A. Esordisce in massima serie l'11 febbraio 2007 nella vittoria esterna contro il Torino e gioca in tutto nove partite fino a fine stagione. Grazie anche al suo contributo, la squadra, allora guidata da Walter Mazzarri, raggiunge la salvezza nonostante gli undici punti di penalizzazione iniziali per lo scandalo di calciopoli, e Gazzi viene insignito, assieme ai suoi compagni, del premio di cittadino onorario di Reggio Calabria.\nRitorno a Bari.\nIl 22 giugno 2007 la compropriet\u00e0 viene risolta a favore del , e il giocatore ritorna in Puglia. Il 22 settembre, durante la gara contro il , subisce un infortunio all'occhio, che lo costringe a un ricovero in ospedale e due settimane di stop. Il 21 novembre prolunga il suo contratto con la societ\u00e0 barese fino al 2011.\nNella stagione 2008-2009 \u00e8 protagonista, con 39 presenze, della promozione in Serie A della squadra, allenata da Antonio Conte. L'anno successivo si conferma titolare inamovibile del team guidato da Gian Piero Ventura, con 32 partite disputate in massima serie. Il 7 aprile 2010 firma un ulteriore rinnovo del contratto fino al 2013. L'anno successivo, culminato con la retrocessione finale, Gazzi non ripete le prestazioni dell'anno precedente, rivelando in seguito di avere avuto problemi psicologici durante la stagione, dovuti a una brutta entrata subita da Felipe Melo alla prima giornata in Bari-Juventus 1-0 (che lo ha costretto a lasciare il campo) e a una forte influenza. Ciononostante, in 31 partite disputate, il 10 aprile 2011 realizza anche la sua prima rete in Serie A nella partita casalinga contro il Catania.\nSiena.\nDopo la retrocessione dei pugliesi in serie cadetta, si rincorrono le voci di un suo possibile trasferimento. A lungo cercato da Chievo e soprattutto Torino, l'11 agosto 2011 viene formalizzata la sua cessione a titolo definitivo al , neopromossa in Serie A.\nTitolare del centrocampo della squadra di Giuseppe Sannino, esordisce con la nuova maglia l'11 settembre contro il Catania e segna la sua prima rete in maglia bianconera il 20 novembre, nella gara interna contro l'Atalanta. A fine stagione, sono 33 le partite disputate con un gol.\nTorino.\nIl 13 luglio 2012 passa ufficialmente a titolo definitivo al per 2,5 milioni di euro pi\u00f9 il passaggio in compropriet\u00e0 al Siena di Matteo Rubin. Debutta ufficialmente con la maglia \"granata\" il 18 agosto 2012, in occasione dell'incontro di Coppa Italia contro il Lecce e il 26 agosto fa il suo esordio in campionato, contro la sua ex squadra, il . Segna il suo primo gol in maglia granata nella vittoria esterna per 1-5 contro l'Atalanta. Nel febbraio 2015 rinnova il suo contratto con il club granata fino al termine della stagione 2015-2016. Nonostante un'ulteriore estensione contrattuale, Gazzi lascia il club granata al termine della sua quarta stagione, avendo collezionato 104 presenze e 3 reti tra campionato e coppe.\nPalermo.\nIl 2 agosto 2016 viene acquistato a titolo definitivo dal Palermo, per una cifra vicina ai 700.000 euro. Con il club rosanero firma un contratto biennale fino al 30 giugno 2018.\nIl suo debutto con la maglia dei siciliani \u00e8 avvenuto il 12 agosto 2016 nella partita di Coppa Italia Palermo- (1-0 dts), in cui \u00e8 partito titolare. Il 24 luglio 2017 rescinde il contratto con il Palermo.\nAlessandria.\nIl 2 agosto 2017 firma un biennale con l'Alessandria; nell'estate 2018 estende il suo contratto, con il club piemontese, fino al giugno 2020.\nIl 15 luglio 2021 si ritira dal calcio dopo la storica promozione in Serie B. Il giorno seguente viene premiato allo stadio con una maglietta con il numero 562 come le sue presenze complessive.\nAllenatore.\nLo stesso giorno in cui annuncia il proprio ritiro dal calcio entra nello staff del club piemontese.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "555489", "revid": "1543377", "url": "https://it.wikipedia.org/wiki?curid=555489", "title": "Cantone di Neuf-Brisach", "text": "Il Cantone di Neuf-Brisach era una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555490", "revid": "6923", "url": "https://it.wikipedia.org/wiki?curid=555490", "title": "Giochi sforzeschi", "text": "I Giochi sforzeschi sono una convention ludica organizzata in collaborazione con il comune di Milano, iniziata nel 1999.\nAltri enti pubblici patrocinano l'evento (provincia di Milano, regione Lombardia, Parlamento Europeo) ed enti privati sono contributori (Fondazione Cassa di risparmio delle province lombarde). Collaborano inoltre diverse associazioni ludiche non a scopo di lucro e alcuni editori di giochi che sfruttano l'evento per presentare al pubblico le novit\u00e0 della propria linea di prodotti.\nI Giochi Sforzeschi inizialmente si sono tenuti ogni anno in dicembre, a cavallo del ponte di Sant'Ambrogio (7 dicembre). A parte la prima edizione, che si svolse nel Castello Sforzesco, la convention si svolge a Milano presso il palazzo delle Stelline in corso Magenta.\nA partire dal 2007 cambiano formula e si tengono in forma pi\u00f9 ridotta su pi\u00f9 fine settimana presso la nuova struttura poliludica Universit\u00e0 Europea degli Sport della Mente di Milano, conosciuta anche come la \"Casa dei Giochi\".\nDurante lo svolgimento della convention si tengono tornei amatoriali (aperti a tutti) e non amatoriali (solo su iscrizione) di diversi giochi da tavolo, tra cui \"Go\", scacchi, dama, burraco, bridge, \"Risiko\", \"Puerto Rico\", \"Carcassone\", \"Ticket to ride\", e giochi di ruolo, tra cui \"Dungeons &amp; Dragons\", \"Vampiri\", \"Murder party\" e \"Maghi\". Si tengono inoltre tornei di giochi di miniature, tra cui \"Warhammer\", \"Blood bowl\", \"Civil War\", e giochi di carte collezionabili, tra cui \"\", \"Pok\u00e9mon\", \"Pirates\", nonch\u00e9 giochi di carte non collezionabili, tra cui \"Bang!\", \"Munchkin\" e \"Citadels\". A partire dall'edizione del 2006, sono ospitati anche giochi di ruolo dal vivo.\nDurante la manifestazione, volontari esperti insegnano a chiunque voglia imparare come giocare e i segreti dei giochi che conoscono meglio.\nPartecipano anche diversi fandom di serie televisive, con convention specifiche come BuffyCon, dedicata alle serie \"Buffy l'ammazzavampiri\", \"Angel\" e \"Firefly\"; StarConTrek, dedicata a tutte le serie di \"Star Trek\" e fantascienza in generale; Colonial Days, dedicata alla serie \"Battlestar Galactica\"."}
{"id": "555491", "revid": "1543377", "url": "https://it.wikipedia.org/wiki?curid=555491", "title": "Cantone di Wintzenheim", "text": "Il Cantone di Wintzenheim \u00e8 una divisione amministrativa dell'Arrondissement di Colmar.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 35 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "555493", "revid": "287204", "url": "https://it.wikipedia.org/wiki?curid=555493", "title": "Cratere Guido d'Arezzo", "text": "Guido d'Arezzo \u00e8 un cratere d'impatto presente sulla superficie di Mercurio, a 38,37\u00b0 di latitudine sud e 18,49\u00b0 di longitudine ovest. Il suo diametro \u00e8 pari a 58\u00a0km.\nIl cratere \u00e8 stato battezzato dall'Unione Astronomica Internazionale in onore del teorico della musica italiano Guido d'Arezzo, meglio noto come Guido monaco."}
{"id": "555494", "revid": "767487", "url": "https://it.wikipedia.org/wiki?curid=555494", "title": "Cantone di Ensisheim", "text": "Il Cantone di Ensisheim \u00e8 una divisione amministrativa dell'Arrondissement di Colmar e dell'Arrondissement di Thann.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 38 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "555495", "revid": "1543377", "url": "https://it.wikipedia.org/wiki?curid=555495", "title": "Cantone di Guebwiller", "text": "Il Cantone di Guebwiller \u00e8 una divisione amministrativa dell'Arrondissement di Guebwiller.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 18 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "555496", "revid": "287204", "url": "https://it.wikipedia.org/wiki?curid=555496", "title": "Bernardo Ottani", "text": "Biografia.\nBernardo (o Bernardino) Ottani comp\u00ec i primi studi sotto la guida di Padre Martini, con il quale rimarr\u00e0 legato per tutta la vita da una profonda amicizia. Nel 1758, all'et\u00e0 di 22 anni, divent\u00f2 nella nativa Bologna maestro di cappella della chiesa di \"San Giovanni in Monte\" e tre anni dopo di quella di \"Santa Lucia\". La sua prima composizione, ossia la cantata \"Il trionfo della gloria\", fu scritta intorno al 1760. Indi nel 1765 entr\u00f2 come membro all'Accademia Filarmonica di Bologna, dove nel 1774 fu nominato \"Principe\", ossia direttore dell'Accademia.\nNel 1766 fu continuamente in viaggio per l'Italia settentrionale: dapprima a Genova per rappresentare un'opera (tuttora sconosciuta e perduta) e poi a Venezia per revisionare alcune arie dell'opera \"Il cavaliere per amore\" di Niccol\u00f2 Piccinni.\nNel 1769 si rec\u00f2 a Dresda per rappresentare sue due opere, \"Le virtuose ridicole\" e \"L'amore industrioso\". Tornando in Italia sost\u00f2 a Monaco per rappresentare l'opera \"Il maestro\".\nQuando Christoph Willibald Gluck nel 1777 rappresent\u00f2 l\"Alceste\" al Teatro Comunale di Bologna, Ottani partecip\u00f2 come \"primo maestro al cembalo\".\nTra il 1777 e il 1778 mise in scena le sue opere a Torino, Roma, Napoli, Firenze e Venezia, il che contribu\u00ec ad accrescere la sua fama.\nNel 1779 si stabil\u00ec definitivamente a Torino, dove assunse la carica di direttore del Teatro Regio e poco pi\u00f9 tardi quella di maestro di cappella del Duomo.\nNel 1798 con l'occupazione napoleonica il Teatro Regio fu chiuso e Ottani dovette rinunciare al suo posto. Per l'incoronazione di Napoleone a imperatore scrisse alcune composizioni sacre. \nUna lunga tradizione ha visto nel compositore un fratello di Gaetano Ottani, cantante lirico e pittore. L'effettiva parentela tra i due appare tuttavia incerta.\nOpere.\n\"Sono note 15 opere di Ottani; l'anno e la citt\u00e0 si riferiscono alla prima rappresentazione.\""}
{"id": "555498", "revid": "1543377", "url": "https://it.wikipedia.org/wiki?curid=555498", "title": "Cantone di Rouffach", "text": "Il Cantone di Rouffach era una divisione amministrativa dell'Arrondissement di Guebwiller.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555500", "revid": "110157", "url": "https://it.wikipedia.org/wiki?curid=555500", "title": "Cantone di Soultz-Haut-Rhin", "text": "Il Cantone di Soultz-Haut-Rhin era una divisione amministrativa dell'Arrondissement di Guebwiller.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555502", "revid": "1543377", "url": "https://it.wikipedia.org/wiki?curid=555502", "title": "Cantone di Habsheim", "text": "Il Cantone di Habsheim era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555505", "revid": "1543377", "url": "https://it.wikipedia.org/wiki?curid=555505", "title": "Cantone di Huningue", "text": "Il Cantone di Huningue era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555506", "revid": "1543377", "url": "https://it.wikipedia.org/wiki?curid=555506", "title": "Cantone di Illzach", "text": "Il Cantone di Illzach era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555509", "revid": "1543377", "url": "https://it.wikipedia.org/wiki?curid=555509", "title": "Cantone di Mulhouse-Est", "text": "Il Cantone di Mulhouse-Est era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Mulhouse."}
{"id": "555510", "revid": "1543377", "url": "https://it.wikipedia.org/wiki?curid=555510", "title": "Cantone di Mulhouse-Nord", "text": "Il Cantone di Mulhouse-Nord era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Mulhouse."}
{"id": "555511", "revid": "817", "url": "https://it.wikipedia.org/wiki?curid=555511", "title": "Astrolite - G", "text": ""}
{"id": "555512", "revid": "1543377", "url": "https://it.wikipedia.org/wiki?curid=555512", "title": "Tiocfaidh \u00e1r l\u00e1", "text": "Tiocfaidh \u00e1r l\u00e1 (pronuncia IPA ) \u00e8 una frase in gaelico che significa \"Verr\u00e0 il nostro giorno\", riferendosi al giorno in cui l'Irlanda sar\u00e0 nuovamente unita e libera dall'ingerenza britannica. \u00c8 diventato lo slogan non ufficiale del movimento repubblicano irlandese, utilizzato spesso dalla Provisional Irish Republican Army.\nLa frase \u00e8 stata per la prima volta pronunciata da Bobby Sands, membro della PIRA che fu il primo di dieci detenuti repubblicani a morire durante lo sciopero della fame del 1981 nel carcere di massima sicurezza Maze a Long Kesh.\nChucky.\nChi supporta il movimento repubblicano irlandese \u00e8 gergalmente chiamato Chucky o Chuck , trascrizione della pronuncia di \"Tiocfaidh\" in inglese.\nVarianti.\nUna versione modificata del motto \u00e8 \"Beidh \u00e1r l\u00e1 linn\" (pronuncia ), traducibile in \"Avremo i nostri giorni\"."}
{"id": "555513", "revid": "1543377", "url": "https://it.wikipedia.org/wiki?curid=555513", "title": "Cantone di Mulhouse-Ovest", "text": "Il Cantone di Mulhouse-Ovest era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Mulhouse."}
{"id": "555514", "revid": "984922", "url": "https://it.wikipedia.org/wiki?curid=555514", "title": "Cantone di Lombez", "text": "Il Cantone di Lombez era una divisione amministrativa dell'Arrondissement di Auch, con capoluogo Lombez. Situato nel dipartimento di Gers e nella regione dei Midi-Pirenei, ha un'altitudine compresa fra i 162 metri sul livello del mare di Lombez e i 346 metri sul livello del mare di Montp\u00e9zat, per una media di 234 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 5611 abitanti (secondo il censimento del 2009) e comprendeva 25 comuni. Eccone l'elenco: "}
{"id": "555517", "revid": "1543377", "url": "https://it.wikipedia.org/wiki?curid=555517", "title": "Cantone di Mulhouse-Sud", "text": "Il Cantone di Mulhouse-Sud era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Mulhouse e i comuni di "}
{"id": "555520", "revid": "67757394", "url": "https://it.wikipedia.org/wiki?curid=555520", "title": "Buratto", "text": ""}
{"id": "555521", "revid": "110157", "url": "https://it.wikipedia.org/wiki?curid=555521", "title": "Cantone di Sierentz", "text": "Il Cantone di Sierentz era una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555523", "revid": "1543377", "url": "https://it.wikipedia.org/wiki?curid=555523", "title": "Cantone di Wittenheim", "text": "Il Cantone di Wittenheim \u00e8 una divisione amministrativa dell'Arrondissement di Mulhouse.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 9 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "555525", "revid": "767487", "url": "https://it.wikipedia.org/wiki?curid=555525", "title": "Cantone di Kaysersberg", "text": "Il Cantone di Kaysersberg era una divisione amministrativa dell'Arrondissement di Ribeauvill\u00e9.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555526", "revid": "110157", "url": "https://it.wikipedia.org/wiki?curid=555526", "title": "Cantone di Lapoutroie", "text": "Il Cantone di Lapoutroie era una divisione amministrativa dell'Arrondissement di Ribeauvill\u00e9.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555527", "revid": "1543377", "url": "https://it.wikipedia.org/wiki?curid=555527", "title": "Cantone di Ribeauvill\u00e9", "text": "Il Cantone di Ribeauvill\u00e9 era una divisione amministrativa dell'Arrondissement di Ribeauvill\u00e9.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555528", "revid": "438678", "url": "https://it.wikipedia.org/wiki?curid=555528", "title": "Il portiere di notte", "text": "Il portiere di notte \u00e8 un film italiano del 1974 diretto da Liliana Cavani.\nTrama.\nNel 1957, anni dopo la seconda guerra mondiale, si incontrano per puro caso Lucia, un'ebrea sopravvissuta al campo di concentramento e il suo aguzzino Maximilian che, sotto falso nome, lavora come portiere di notte in un albergo di Vienna. Il loro incontro li fa precipitare in una relazione sadomasochista, con la variante che l'ex-vittima \u00e8 a conoscenza del passato del suo aguzzino e pu\u00f2 fuggire oppure denunciarlo. Per occultarsi, Maximillian lavora ossessivamente per compiacere gli ospiti, specialmente la contessa - una confidente che richiede i suoi servigi come procacciatore di giovani che le fanno da partner sessuali.\nMolti degli ospiti dell'albergo sono criminali di guerra, che tengono riunioni segrete nell'hotel per sviluppare strategie atte a far sparire qualsiasi prova che li colleghi ai loro crimini di guerra. Max prepara con questi ex-nazisti la sua posizione per un suo ipotetico imminente processo di guerra condotto dagli Alleati, sviluppando cos\u00ec un finto processo segreto al fine di capire come reagire durante gli interrogatori, per sopprimere ogni residuo senso di colpa e, anche, per ricordarsi ogni dettaglio eventualmente presente negli archivi, che, in questo caso, doveva essere distrutto, o ricordare i nomi di possibili testimoni da intimidire o eliminare.\nIn questo micro-ambiente, dove si alimenta la nostalgia per il F\u00fchrer, arriva per un breve soggiorno una delle poche persone che potrebbe testimoniare contro gli ospiti - la giovane prigioniera del campo di Vienna che nel frattempo ha sposato un americano, direttore d'opera lirica. Durante la prigionia lei era stata violentata da Max, allora ufficiale delle SS, che per\u00f2 \u00e8 subito ossessionato dalla loro passata relazione vittima/carnefice. I due subiscono una insana reciproca e incontrollabile attrazione che li porta a legare i loro destini, nonostante il passato oscuro che condividono e per il pericolo rappresentato dai camerati di Max, Klaus e Hans, che non sembrano cambiati affatto nel loro atteggiamento da nazisti fanatici e assetati di sangue.\nCritica.\nI lavori della regista Liliana Cavani hanno provocato forti reazioni sia favorevoli sia negative, nel pubblico e nella critica. Per \"Il portiere di notte\" la Cavani venne sia celebrata per il suo coraggio nel trattare il disturbante tema della trasgressione sessuale, sia, simultaneamente, criticata per la trama sorprendentemente controversa nella quale presentava una simile trasgressione, nello scandaloso contesto della narrativa dell'Olocausto. Al momento di esprimere un giudizio morale, il film tende a dividere le platee, sia per i temi oscuri e disturbanti che per l'ambigua chiarificazione morale tentata nel finale. Nonostante tutto, \u00e8 il film per il quale Liliana Cavani \u00e8 pi\u00f9 conosciuta.\nIl critico cinematografico Roger Ebert scrisse che \u00ab\"The Night Porter\" \u00e8 un'opera sgradevole quanto lubrica, un esecrabile intento di titillarci, servendosi delle memorie di persecuzione e sofferenza. \u00c8 (so quanto suoni osceno) nazi-chic\u00bb."}
{"id": "555530", "revid": "1543377", "url": "https://it.wikipedia.org/wiki?curid=555530", "title": "Cantone di Sainte-Marie-aux-Mines", "text": "Il Cantone di Sainte-Marie-aux-Mines \u00e8 una divisione amministrativa dell'Arrondissement di Ribeauvill\u00e9.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 30 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "555531", "revid": "1543377", "url": "https://it.wikipedia.org/wiki?curid=555531", "title": "Cantone di Thann", "text": "Il Cantone di Thann era una divisione amministrativa dell'Arrondissement di Thann.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555533", "revid": "1543377", "url": "https://it.wikipedia.org/wiki?curid=555533", "title": "Cantone di Cernay", "text": "Il Cantone di Cernay \u00e8 una divisione amministrativa dell'Arrondissement di Thann, in Francia.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 32 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "555535", "revid": "984922", "url": "https://it.wikipedia.org/wiki?curid=555535", "title": "Cantone di Auch-Nord-Est", "text": "Il Cantone di Auch-Nord-Est era una divisione amministrativa dell'Arrondissement di Auch, con capoluogo Auch. Situato nel dipartimento di Gers e nella regione dei Midi-Pirenei, ha un'altitudine compresa fra 115 e 281 metri sul livello del mare, per una media di 189 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone comprendeva una parte di Auch (per l'appunto i quartieri nordorientali) e altri 8 comuni:"}
{"id": "555537", "revid": "1543377", "url": "https://it.wikipedia.org/wiki?curid=555537", "title": "Cantone di Saint-Amarin", "text": "Il Cantone di Saint-Amarin era una divisione amministrativa dell'Arrondissement di Thann.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555538", "revid": "1543377", "url": "https://it.wikipedia.org/wiki?curid=555538", "title": "Cantone di Masevaux", "text": "Il Cantone di Masevaux \u00e8 una divisione amministrativa dell'Arrondissement di Thann e dell'Arrondissement di Altkirch.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 62 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 62:"}
{"id": "555540", "revid": "984922", "url": "https://it.wikipedia.org/wiki?curid=555540", "title": "Cantone di Auch-Nord-Ovest", "text": "Il Cantone di Auch-Nord-Ovest era una divisione amministrativa dell'Arrondissement di Auch, con capoluogo Auch. Situato nel dipartimento di Gers e nella regione dei Midi-Pirenei, ha un'altitudine compresa fra i 100 metri livello del mare di Sainte-Christie e i 281 metri sul livello del mare del capoluogo, per una media di 190 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone comprendeva una parte di Auch (per l'appunto i quartieri nordoccidentali) e altri 7 comuni. Ecco l'elenco: "}
{"id": "555542", "revid": "2175", "url": "https://it.wikipedia.org/wiki?curid=555542", "title": "Cantoni di Strasburgo", "text": ""}
{"id": "555545", "revid": "212348", "url": "https://it.wikipedia.org/wiki?curid=555545", "title": "Costruttori di sfere", "text": ""}
{"id": "555549", "revid": "1759218", "url": "https://it.wikipedia.org/wiki?curid=555549", "title": "Madonna di Conadomini", "text": "La Madonna di Conadomini \u00e8 un'immagine sacra della Vergine Maria, raffigurata in una tavola di buona scuola, forse anche bizantina, portata a Caltagirone nel 1225 dalla nobile famiglia Campochiaro, esule da Lucca perch\u00e9 di parte guelfa.\nDonata sul finire del XVI secolo alla Chiesa Madre dedicata all'Assunta, \u00e8 raffigurata seduta, con in braccio il Bambino Ges\u00f9 ed avvolta in un manto trapunto di stelle; veniva esposta, al posto del Cristo portacroce, al centro di un polittico detto \"cona\" (da cui la denominazione \"Cona Domini\"), tutte le volte che gravi calamit\u00e0, siccit\u00e0, pestilenze, carestie, affliggevano la comunit\u00e0 cittadina.\nCelebrazioni antiche.\nLa devozione diffusasi nel tempo tra il popolo spinse il Senato a proclamare, nel luglio del 1644, la Madonna di Conadomini compatrona principale della citt\u00e0, deliberazione che ne accrebbe viepi\u00f9 il culto, tant'\u00e8 che la festa celebrata in suo onore alla fine di maggio coinvolge da secoli tutta la citt\u00e0 ed in particolare il mondo agricolo, che per i benefici pi\u00f9 volte ricevuti dalla sua implorata protezione le ha tributato l'appellativo di \"Madonna del pane\". \"Maggio a Maria\" si legge su grandi striscioni stesi sui balconi che s'affacciano sui \"carruggi\", le viuzze dell'antico abitato. Cos\u00ec ogni anno dal 1750.\nL'offerta dei doni della terra viene fatta al termine del cosiddetto \"corteo della rusedda\", termine quest'ultimo riferito a una pianta profumata, \"Cistus salvifolius\", utilizzata in passato dai ceramisti per i loro forni. In lunga processione, fasci di cisto raccolti nel bosco di Santo Pietro venivano portati un tempo a dorso d'animali da soma alla chiesa della Conadomini. Era una manifestazione di grande suggestione, aperta da sbandieratori, dal \"triunfu\", un insieme di stendardi con l'immagine della Madonna, e da suonatori di \"brogne\", conchiglie particolari dal suono strano e cupo.\nCelebrazioni moderne.\nIn tempi pi\u00f9 recenti, il corteo della ruse\u1e0d\u1e0da \u00e8 diventato solo nominale.\nUn lungo corteo di mezzi agricoli meccanici, un centinaio e forse pi\u00f9, addobbati di verde e di fiori, tra i quali la ruse\u1e0d\u1e0da \u00e8 ormai solamente un simbolo avendo lasciato il posto al grano e ad altri prodotti dei campi, sfila per la citt\u00e0 fino al tempio della Vergine.\nDel corteo fanno parte, oltre ai componenti della tradizione, gruppi folcloristici che in costumi d'epoca recuperano di volta in volta avvenimenti storici o testimonianze di fede o di devozione.\nSeguono in chiesa i riti religiosi officiati dal vescovo della diocesi, in presenza delle autorit\u00e0 cittadine accompagnate dal Corteo Senatorio in costumi del XVII secolo.\nPer la festa della Madonna di Conadomini, la monumentale Scala di Santa Maria del Monte unisce ai colori delle ceramiche delle alzate dei centoquarantadue gradini i colori dell\"'Infiorata\"."}
{"id": "555550", "revid": "3115", "url": "https://it.wikipedia.org/wiki?curid=555550", "title": "Cantone di Bischwiller", "text": "Il Cantone di Bischwiller \u00e8 una divisione amministrativa dell'Arrondissement di Haguenau.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 22 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "555551", "revid": "984922", "url": "https://it.wikipedia.org/wiki?curid=555551", "title": "Cantone di Auch-Sud-Est-Seissan", "text": "Il Cantone di Auch-Sud-Est-Seissan era una divisione amministrativa dell'Arrondissement di Auch con capoluogo Auch, situato nel dipartimento di Gers e nella regione dei Midi-Pirenei. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone comprendeva una parte di Auch (per l'appunto i quartieri sudorientali) e altri 9 comuni:"}
{"id": "555553", "revid": "160832", "url": "https://it.wikipedia.org/wiki?curid=555553", "title": "Nurra", "text": "La Nurra (nome forse derivato da \"Nure\") \u00e8 una sub-regione storica nonch\u00e9 area agricola pianeggiante del nord-ovest della Sardegna, situata nel quadrilatero compreso fra Alghero, Sassari, Porto Torres e Stintino, tra il golfo dell'Asinara a nord-est, il mar di Sardegna ad ovest, dal Riu Mannu a est e dai rilievi del Logudoro a sud-est. \u00c8 compresa dai territori dei comuni di Sassari (Nurra di Sassari), Stintino, Alghero (Nurra di Alghero) e Porto Torres (anticamente detta \"Nurra bainzina\").\nHa dato il nome all'omonimo consorzio di bonifica che si \u00e8 occup\u00f2 di riqualificare i territori, cos\u00ec come \u00e8 stato fatto in epoca fascista per favorire la creazione di Fertilia.\nil suo territorio \u00e8 stato suddiviso in 2 dagli ambiti di paesaggio presenti nella fase costiera (che hanno come obiettivo la tutela del territorio e delle sue biodiversit\u00e0) del piano paesaggistico regionale della regione Sardegna: La parte sud cio\u00e8 dalla torre di Poglina fino alla torre di porto Ferro \u00e8 stata racchiusa nell'ambito 13 denominato Alghero, mentre da porto Ferro fino all'isola dell'Asinara \u00e8 stata racchiusa nell'ambito 14 che prende il nome di golfo dell'Asinara.\nNel periodo estivo \u00e8 facile imbattersi in varie coltivazioni cerealicole ed \u00e8 particolarmente estesa nella zona della Nurra di Alghero la cintura olivetata che la racchiude. Sempre nel sud della pianura \u00e8 rinomata la coltivazione della vite tant'\u00e8 che ad Alghero sono presenti 2 aziende private piuttosto rinomate anche oltre i confini regionali.\nIl paesaggio della Nurra oggi appare, generalmente, spoglio, costituito in gran parte da estesi pascoli, da macchia mediterranea e gariga: delle grandi foreste che un tempo la ricoprivano sino all'Ottocento, quando la regione fu stravolta dalla deforestazione piemontese ed un grave incendio, rimangono solo sparuti residui di foreste a galleria, lungo le valli.\nNella Nurra sono presenti importanti testimonianze dell'antica industria mineraria sarda, i villaggi e le miniere dell'Argentiera e Canaglia, sono parte integrante del Parco geominerario storico ed ambientale della Sardegna.\nGeografia antropica.\nPrima delle opere di bonifica e di colonizzazione agraria effettuate durante il periodo fascista e, successivamente, nel dopoguerra, dall'ETFAS, la Nurra, risultava essere una delle regioni meno densamente popolate d'Italia (con appena 5 ab/km\u00b2), nonostante al suo margine fossero localizzati alcuni dei centri urbani pi\u00f9 popolosi dell'isola.\nLa mancanza di presenza antropica in questa regione era indirizzabile principalmente alla presenza della malaria, e, soprattutto, alla penuria di risorse idriche, dovute a fattori idrogeologici, fenomeno che si riscontra, ancora oggi, maggiormente, lungo le alture scistose mesozoiche della Nurra Occidentale.\nOggi il territorio conta un discreto numero di abitanti soprattutto apportati da Alghero, Stintino e Porto Torres, a cui si aggiungono quelli localizzati in centri di piccole dimensioni, frazioni del comune di Sassari come Tottubella, Campanedda, La Corte, Palmadula, l'Argentiera, Canaglia, La Pedraia, Biancareddu.\nInfrastrutture e trasporti.\nL'area \u00e8 attraversata dalla strada provinciale 42 dei Due Mari che collega Alghero a Porto Torres, dalla superstrada Sassari-Alghero e dalla Carlo Felice che permettono un accesso rapido a tutti i principali centri dal resto della provincia di Sassari. \u00c8 inoltre attraversata in buona parte dalla ferrovia Sassari-Alghero. \nAl proprio interno \u00e8 anche presente l'aeroporto di Alghero-Fertilia.\nStoria.\nAntica curatoria compresa nel Giudicato di Torres, era ricca di saline e miniere d'argento. Fin dal XIII secolo \u00e8 appartenuta al ramo di Branca della famiglia dei Doria che all'estinzione della famiglia giudicale se ne impossessarono del tutto includendola nel loro piccolo stato fino alla guerra che li coinvolse contro la Aragona che mise a dura prova la Sardegna Nord Occidentale.\nNel 1347 gi\u00e0 molti villaggi si erano spopolati. Quelli rimasti invece soffrirono della guerra tra i catalano-aragonesi e il Giudicato d'Arborea.\nNel 1391 Brancaleone Doria invase ancora una volta il territorio. Nel 1427 il comune di Sassari venne formalmente investito dei poteri feudali sulla zona che per\u00f2 risentiva ancora di possibili sbarchi dai corsari nord-africani sulla coste dell'Asinara. Ancora adesso la citt\u00e0 di Sassari detiene il titolo onorifico di \"baronessa della Nurra\". \nStintino da frazione di Sassari nel 1988 diventa comune autonomo. \nLa Nurra di Sassari nel 2019 diventa municipalit\u00e0 unica del capoluogo dopo il riconoscimento da parte del consiglio regionale della Sardegna. \nOggi compresa tra i territori di Sassari, Porto Torres, Stintino e Alghero, la Nurra era in periodo giudicale densamente popolata con numerosi insediamenti e villaggi:"}
{"id": "555554", "revid": "1610933", "url": "https://it.wikipedia.org/wiki?curid=555554", "title": "Organetto artico", "text": ""}
{"id": "555555", "revid": "3115", "url": "https://it.wikipedia.org/wiki?curid=555555", "title": "Cantone di Haguenau", "text": "Il Cantone di Haguenau \u00e8 una divisione amministrativa dell'Arrondissement di Haguenau.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 14 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "555557", "revid": "22475", "url": "https://it.wikipedia.org/wiki?curid=555557", "title": "Scalinata di Santa Maria del Monte", "text": "La Scalinata di Santa Maria del Monte (in siciliano \"A Scala d\u00e2 Matr\u00ecci\") \u00e8 un'opera civile posta nel comune di Caltagirone. \nFu costruita nel 1606 al fine di collegare la parte antica di Caltagirone alla nuova citt\u00e0 costruita nella parte alta. La scalinata, lunga oltre 130 metri, \u00e8 fiancheggiata da edifici balconati ed \u00e8 oggi uno dei monumenti identificativi della citt\u00e0, a tal punto da esserne un suo emblema al di fuori.\nStoria e descrizione.\nEra stata originariamente costruita a sbalzi che ne interrompevano la pendenza da maestranze gaginesche coordinate dal capomastro regio Giuseppe Giacalone. \nNel 1844 furono unificate le varie rampe, su progetto dell'architetto Salvatore Marino. Nacquero cos\u00ec i 142 gradini della scalinata di Santa Maria del Monte, che dal 1954 \u00e8 interamente decorata, nelle alzate dei gradini, con mattonelle di ceramica policroma prodotte dalla Maioliche Artigianali Caltagironesi. In ogni alzata di gradino \u00e8 stato applicato un rivestimento di maiolica policroma, dello stesso tipo di quella che, nei secoli, ha reso famosa la citt\u00e0. I temi figurativi, floreali o geometrici, rappresentano nella serie di blocchi lo stile arabo, normanno, svevo, angioino - aragonese, chiaramontano, spagnolo, rinascimentale, barocco, settecentesco, ottocentesco, contemporaneo. \nLe maioliche sono decorate con motivi isolani che vanno dal X al XX secolo, raccolti e adattati - si legge a pi\u00e8 di scala - da Antonino Ragona. L'effetto \u00e8 mirabile e il colpo d'occhio davvero spettacolare.\nLa scala dei 142 gradini \u00e8 annualmente illuminata il 24 ed il 25 luglio (per la festa di San Giacomo, patrono della citt\u00e0), da migliaia di lumini a fiammella viva. Poich\u00e9 in questa occasione \u00e8 interrotta ogni forma di illuminazione elettrica, il risultato visivo che ne deriva \u00e8 una sorta di colata lavica, un fiume di fuoco che nella sua palpitante luminosit\u00e0 disegna eleganti figure decorative, frutto dell'abilit\u00e0 di un capomastro, agli ordini del quale lavorano diverse decine d'addetti alla sistemazione delle lucerne. A formare il singolare arazzo di fuoco \u00e8 un insieme di quattromila lanternine dette \"\"lumere\".L'illuminazione della scala ha storia antica. Il primo ad aver pensato, verso la fine del 1700, ad un disegno luminoso, fu l'architetto Bonaiuto. Ma si deve ad un frate, Benedetto Papale, la scenografia della scala illuminata. Per quarant'anni il monaco disegn\u00f2 motivi ornamentali, soprattutto floreali, di grande effetto. La sistemazione a disegno prestabilito della luminaria presuppone un mese di preparazione. Gli addetti se ne tramandano l'arte di padre in figlio.\nIl momento della collocazione delle quattromila lucerne (\"coppi\") \u00e8 assai curioso. Vi si assiste nel pi\u00f9 rigoroso silenzio. \u00c8 il capomastro a dirigere la \"chiamata\" del disegno, che consiste nel deporre lentamente i \"coppi\" al loro giusto posto. Emozionante \u00e8 il momento dall'accensione: un gran numero di uomini, molti dei quali ragazzi, appostati lungo la scalinata, attendono il segnale convenuto (\u00e8 fissato alle 21:30) per accendere gli stoppini con steli di piante secche, chiamati \"busi\". Le \"lumere\"\" s'accendono all'improvviso, una dopo l'altra, dando vita ad un impressionante serpente di fuoco. L'arazzo ha vita per un paio d'ore, nel corso delle quali una marea di spettatori s'assiepa festosamente ai piedi. In primavera (maggio-giugno), la scala decorata con composizioni floreali: migliaia di piantine in vasetto sono sistemate sui gradini col fine di comporre un determinato tema.\nOpere analoghe.\nUn'opera simile, la Scalinata Selar\u00f3n, \u00e8 stata costruita a Rio de Janeiro agli inizi degli anni novanta dal pittore e ceramista cileno Jorge Selar\u00f3n."}
{"id": "555559", "revid": "31360", "url": "https://it.wikipedia.org/wiki?curid=555559", "title": "Portiere di notte", "text": ""}
{"id": "555560", "revid": "392652", "url": "https://it.wikipedia.org/wiki?curid=555560", "title": "Cantone di Niederbronn-les-Bains", "text": "Il Cantone di Niederbronn-les-Bains era una divisione amministrativa dell'Arrondissement di Haguenau.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "555561", "revid": "83531", "url": "https://it.wikipedia.org/wiki?curid=555561", "title": "Musei civici Luigi Sturzo", "text": "I musei civici Luigi Sturzo sono una catena museale del comune di Caltagirone, ospitati nell'edificio dell'ex carcere borbonico e diviso in tre sezioni:\nEdificio.\nIl carcere venne costruito durante il Regno dei Borboni, su richiesta della \"Regia gran corte criminale\" e il senato civico ne volle la costruzione \"a guisa di castello\", in ricordo del castello distrutto dal terremoto del Val di Noto del 1693, e incaric\u00f2 della costruzione il siracusano Natale Bonaiuto.\nIl volume massiccio dell'edificio \u00e8 arricchito dalle decorazioni della facciata. Questa si presenta articolata da un ordine gigante di lesene ioniche sopra un basamento, che sorreggono un grande cornicione sporgente. Negli spazi intermedi le finestre su due piani sono caratterizzate da timpani mistilinei sporgenti e da incorniciature bugnate, arricchite da volute. Al centro la facciata \u00e8 coronata da un grande stemma cittadino.\nStoria.\nLe collezioni furono raccolte da Emanuele Taranto Rosso, naturalista, archeologo, numismatico ed amante dell'arte, e aperte al pubblico a partire dal 1843 presso il Collegio dei gesuiti come \"Gabinetto di storia naturale e di archeologia\". Il museo venne aperto nel giorno dell'onomastico del re, quale \"omaggio alla patria e incitamento alla giovent\u00f9\" e fu concepito come centro di ricerca, studio e tutela, legato al mondo della scuola.\nDopo un periodo di decadenza e abbandono, don Luigi Sturzo allora sindaco della citt\u00e0, fond\u00f2 nel 1914 il museo civico. I conservatori del museo, Vincenzo e Maria Vaccaro arricchirono l'esposizione con l'acquisto di opere dalle mostre di pittura nazionali. In seguito vi furono continui trasferimenti in edifici diversi e il depauperamento e il trafugamento delle raccolte. Per un breve periodo fu curatore del museo, Antonino Ragona, storico e ceramologo. Le collezioni del museo civico contribuirono ad arricchire il Museo statale della ceramica, con la riduzione dell'esposizione a sole quattro sale dell'ultimo piano del carcere.\nDal 1990 venne avviata l'inventariazione delle collezioni e il restauro di materiali; la documentazione fotografica si estese a tutti i beni culturali della citt\u00e0 e del territorio, con rilievi delle aree archeologiche e la raccolta del patrimonio orale delle tradizioni popolari.\nCollezioni.\nOggi i musei civici comprendono varie collezioni suddivise in sezioni che illustrano la storia e i vari aspetti della comunit\u00e0 e del territorio caltagironese.\nSezione archeologica.\nLa sezione archeologica testimonia la continuit\u00e0 e i caratteri della presenza umana nella zona. Comprende reperti neolitici provenienti dai siti di \"Sant'Ippolito\" e delle \"Pille\", corredi tombali dell'et\u00e0 del bronzo e del ferro rinvenuti nella \"necropoli della Montagna\", con tombe a \"th\u00f2los\", fra le pi\u00f9 vicine, in Sicilia, ai modelli greco-micenei. Gli insediamenti indigeni e grecizzati di \"Monte Balchino\" e di \"Piano Casazze\" sono testimoniati da vasi e strumenti litici dall'et\u00e0 preistorica all'arrivo dei Greci.\nDal centro urbano siculo-greco di Monte San Mauro provengono vasi, piccola plastica, gioielli indigeni e d'importazione greca.\nUna saletta \u00e8 dedicata ai ritrovamenti dovuti a interventi stradali o a nuove edificazioni nella citt\u00e0 di Caltagirone.\nPinacoteca.\nAttigua alle sale archeologiche \u00e8 la \"Pinacoteca\" che espone una parte dei dipinti restaurati negli ultimi anni. Raccoglie tele di autori prevalentemente siciliani, dal XVI secolo al XX secolo. Possiede anche una collezione di ceramiche siciliane, tra cui quattro busti settecenteschi raffiguranti le 4 stagioni.\nLa prima sala ospita i dipinti pi\u00f9 antichi, fra cui: \"Sant'Antonio di Padova\", tavola cinquecentesca d'ignoto siciliano, dono di un fratello di Emanuele Taranto, monaco cassinese nel Monastero di San Benedetto a Catania; la \"Conversione di San Paolo\" di Pietro D'Asaro, detto il \"Monocolo di Racalmuto\"; seguono altri dipinti dei secoli successivi e la vasta raccolta della famiglia Vaccaro, pittori sette-ottocenteschi che rappresentarono a Caltagirone il passaggio dal Classicismo al Romanticismo.\nSi conservano inoltre dipinti otto-novecenteschi d'artisti prevalentemente meridionali e locali: Francesco Lo Jacono, Beppe Ciardi, Vincenzo Caprile, Bazzaro, Francesco Netti, Corrado, Libertini, Chiarand\u00e0, Strom ed altri.\nSezione storia.\nDi interesse storico-artistico sono il fercolo di San Giacomo, in legno dorato ed argentato, opera cinquecentesca del napoletano Scipione di Guido, un piccolo presepe ottocentesco del frate Benedetto Papale, una portantina vescovile di fine Settecento, vasi da giardino della bottega Bongiovanni-Vaccaro le iscrizioni della tomba di Fra Luca Pujada (1432), della concessione da parte del re di Spagna Filippo IV dell'universit\u00e0 degli studi a Caltagirone (1622) e della conduzione dell'acqua pubblica dell'Acquanuova (1606).\nPergamene e sigilli dall'epoca normanna, con privilegi, concessioni feudali ed esenzioni da tasse e prestazioni, non sono esposti per motivi conservativi.\nAltre esposizioni.\nFanno parte dei musei civici di Caltagirone anche la \"Mostra naturalistica permanente\", esposta nell'ex monastero di San Gregorio, e la \"Galleria civica d'arte moderna e contemporanea\", sita nell'edificio dell'ospedale delle Donne."}
{"id": "555563", "revid": "984922", "url": "https://it.wikipedia.org/wiki?curid=555563", "title": "Cantone di Auch-Sud-Ovest", "text": "Il Cantone di Auch-Sud-Ovest \u00e8 una divisione amministrativa dell'Arrondissement di Auch, con capoluogo Auch. Situato nel dipartimento di Gers e nella regione dei Midi-Pirenei, ha un'altitudine compresa fra i 115 metri livello del mare del capoluogo e i 283 metri sul livello di Barran, per una media di 174 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone comprendeva una parte di Auch (per l'appunto i quartieri sudoccidentali) e altri 7 comuni:"}
{"id": "555565", "revid": "729019", "url": "https://it.wikipedia.org/wiki?curid=555565", "title": "Real Irish Republican Army", "text": "Real Irish Republican Army o RIRA (in italiano \"Vero Esercito Repubblicano Irlandese \") \u00e8 un'organizzazione paramilitare nata nel 1997 in seguito alla scissione di alcuni elementi dissidenti dalla Provisional IRA, contrari alla strategia del processo di pace perseguita dalla dirigenza.\nDal 2012 \u00e8 conosciuta anche come New IRA.\nStoria.\nLa RIRA si \u00e8 formata alla fine del 1997 quando alcuni dissidenti guidati da Michael McKevitt, ex quartiermastro generale (responsabile per l'approvvigionamento e la distribuzione di armi ed esplosivi) dell'IRA e marito di Bernadette Sands (sorella di Bobby Sands, morto durante lo sciopero della fame del 1981 nel carcere di Long Kesh), e Liam Campbell, importante figura della Brigata South Armagh, decisero di uscire dall'organizzazione per continuare la lotta armata contro la presenza britannica in Irlanda del Nord. Dopo alcune azioni che dimostravano come, pur se limitati nel numero, questi \"veterani\" dell'IRA esperti nella fabbricazione di bombe erano in grado di costituire una seria minaccia per il processo di pace, il 15 agosto 1998 un'autobomba della RIRA nel centro di Omagh caus\u00f2 la morte di 29 persone, diventando il singolo attentato pi\u00f9 sanguinoso nella storia dei Troubles.\nIn seguito alla pressione delle forze di sicurezza a nord e a sud del confine, la RIRA ha dichiarato un cessate il fuoco poco dopo la strage. L'arresto di numerosi militanti, tra cui McKevitt e Campbell, ha assestato un altro duro colpo all'organizzazione. In carcere si \u00e8 poi sviluppata una faida tra due gruppi di detenuti, uno fedele a McKevitt e l'altro a Campbell, che non ha fatto altro che peggiorare la situazione per l'organizzazione. Attualmente la Real IRA sopravvive, seppur ridotta a un piccolo nucleo, mettendo a segno qualche attentato senza causare vittime. Nel maggio 2006 il gruppo \u00e8 stato nuovamente decimato dagli arresti ad Alicante di tre dirigenti dell'organizzazione.\nDopo un lungo periodo in cui ha effettuato solo alcune azioni di relativa entit\u00e0, il 7 marzo 2009 ha rivendicato l'uccisione di due militari britannici, e il ferimento di altri due, avvenuto in un attacco alla base militare di Massereene nella contea di Antrim. Nell'aprile 2010, ha invece rivendicato l'esplosione di una autobomba vicino alla sede del MI5, il servizio segreto britannico, alla periferia di Belfast dietro l'ex campo militare di Palace Barracks Holywood. L'attentato non ha causato vittime. Il 5 ottobre 2010 la Real IRA rivendica un attentato nella cittadina di Derry. Un'autobomba esplode vicino ad un Hotel causando due feriti tra gli agenti di Polizia.\nSecondo fonti vicine all'organizzazione, attualmente, la Real IRA supera le 600 unit\u00e0 mentre secondo altre testimonianze pu\u00f2 contare su 250-300 effettivi. Nella dichiarazione di inizio 2011, rilasciata in esclusiva per il giornale \"Sunday Tribune\", la Real IRA ha minacciato di espandere la sua campagna armata, progettando attentati con armi da fuoco ed esplosivi su una vasta gamma di obiettivi militari britannici, commerciali, politici e giudiziari."}
{"id": "555566", "revid": "3115", "url": "https://it.wikipedia.org/wiki?curid=555566", "title": "Cantone di Molsheim", "text": "Il Cantone di Molsheim \u00e8 una divisione amministrativa dell'Arrondissement di Molsheim.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 31 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "555567", "revid": "1872303", "url": "https://it.wikipedia.org/wiki?curid=555567", "title": "Campionato bosniaco di calcio", "text": "Il campionato bosniaco di calcio (Premijer liga Bosne i Hercegovine) \u00e8 un insieme di tornei nazionali della Bosnia ed Erzegovina istituiti dalla Fudbalski Savez Bosne i Hercegovine (FSBiH). I campionati sono suddivisi e organizzati in 3 livelli: la massima serie \u00e8 rappresentata dalla Premijer Liga, seguita dal secondo livello, organizzato secondo le due entit\u00e0 in cui \u00e8 diviso il Paese, e si chiamano Prva liga Federacija Bosne i Hercegovine e Prva liga Republike Srpske. Il terzo livello \u00e8 formato da campionati divisi in gironi in base a criteri geografici.\nStoria.\nNasce nel 1992 in seguito all'indipendenza della Bosnia ed Erzegovina dalla Jugoslavia e la seguente formazione di una federcalcio bosniaca. Le squadre bosniache non erano tra le migliori del campionato jugoslavo, a causa della presenza di squadre molto pi\u00f9 competitive e titolate, come ad esempio quelle di Zagabria, Spalato e Belgrado. Nonostante ci\u00f2 per 3 volte squadre bosniache riuscirono a vincere il campionato della Federazione: l'FK Sarajevo (1966/67 e 1984/85) e il \u017deljezni\u010dar Sarajevo (1971/72).\nI campionati.\nPremijer Liga Bosne i Hercegovine.\nLa squadra vincitrice partecipa alla Champions League, partendo dal 1\u00ba turno preliminare; mentre la seconda, e la vincitrice della Coppa di Lega (\"Kup Bosne i Hercegovine\") vengono inserite nel 1\u00ba turno preliminare della Coppa UEFA. La squadra terza classificata aveva diritto a partecipare al 1\u00ba turno della Coppa Intertoto."}
{"id": "555569", "revid": "599013", "url": "https://it.wikipedia.org/wiki?curid=555569", "title": "Fhs", "text": ""}
{"id": "555570", "revid": "226458", "url": "https://it.wikipedia.org/wiki?curid=555570", "title": "Cantone di Rosheim", "text": "Il Cantone di Rosheim era una divisione amministrativa dell'Arrondissement di Molsheim.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555572", "revid": "226458", "url": "https://it.wikipedia.org/wiki?curid=555572", "title": "Cantone di Saales", "text": "Il Cantone di Saales era una divisione amministrativa dell'Arrondissement di Molsheim.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555574", "revid": "984922", "url": "https://it.wikipedia.org/wiki?curid=555574", "title": "Cantone di Cologne", "text": "Il Cantone di Cologne era una divisione amministrativa dell'Arrondissement di Auch, con capoluogo Cologne. Situato nel dipartimento di Gers e nella regione dei Midi-Pirenei, ha un'altitudine compresa fra i 120 metri livello del mare di Saint-Georges e i 240 metri sul livello del mare di Encausse, per una media di 193 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 3557 abitanti (secondo il censimento del 2009) e comprendeva 13 comuni:"}
{"id": "555575", "revid": "1169970", "url": "https://it.wikipedia.org/wiki?curid=555575", "title": "Festa di san Giacomo a Caltagirone", "text": "La festa di san Giacomo (in siciliano \"A festa di Sanjacupu\") \u00e8 un evento religioso che si svolge a Caltagirone, in provincia di Catania. \u00c8 una delle feste religiose pi\u00f9 importanti della provincia catanese.\nStoria.\n\"Viva Diu e San Jacupu\" gridavano un tempo i portatori del pesante fercolo di san Giacomo apostolo, patrono di Caltagirone dal 1090 per volere del conte Ruggero il Normanno, che volle erigere anche un tempio in suo onore. Dall'XI al XVI secolo la festa si svolgeva solo in chiesa, dov'era venerata una statua dell'apostolo realizzata nel 1518 da Vincenzo Archifel, orafo e scultore catanese, la stessa che ancora oggi viene portata in processione entro una bara dall'originale struttura architettonica, opera dello scultore napoletano Scipione di Guido, che in essa fuse in prefetto equilibrio le linee barocche con quelle dell'arte classica. La bara ha, infatti, la forma di un tempietto, che nei sei angeli sostenenti il tetto richiama alla mente l'Eretteo d'Atene con le sue cariatidi.\nLa prima festa esterna, celebrata con manifestazioni folkloristiche, artistiche e cerimonie religiose, si ebbe nel 1591.\nUn tempo il fercolo veniva portato a spalla, accompagnato dal Senato Civico e dal popolo in festa, percorrendo le strade principali della citt\u00e0 dalla mezzanotte del 24 luglio sino all'alba del 25.\nIl fercolo inoltre era preceduto da una preziosa cassa argentea, realizzata dal 1599 al 1701 dai pi\u00f9 noti argentieri del tempo, contenente, in un reliquario a forma di mano, una parte dell'osso del braccio di san Giacomo donata nel 1457 alla citt\u00e0 natale da Giovanni Burgio, vescovo di Siponto. Era una manifestazione corale di fede con qualche divagazione edonistica, che faceva folklore ma non intaccava tuttavia la devozione sentita e mantenuta fervida nei secoli.\nCronaca.\nDa anni non si ode pi\u00f9 il grido \"Viva Diu e San Jacupu\" dei portatori: la sera del 25 luglio il fercolo e la cassa della reliquia fanno il giro della citt\u00e0 su mezzi meccanici con lo stesso cerimoniale d'un tempo e qualche variante nello svolgimento.\nIn compenso il programma dei festeggiamenti s'articola e arricchisce di anno in anno di numerose manifestazioni artistiche, culturali, sportive e folcloristiche. Prima fra tutte, in ordine cronologico, la \"serata alla villa\", giorno 23, contrassegnata da concerti bandistici e da un fantasmagorico spettacolo di fuochi pirotecnici. Segue il corteo del Senato Civico (XVII secolo) che accompagna le autorit\u00e0 civili ai riti religiosi la sera del 24 e del 25 luglio. In costumi del Seicento, il corteo testimonia, nello sfarzo delle vesti dei suoi componenti, il prestigio che l'Universitas caltagironese aveva nel Regno per la vastit\u00e0 del patrimonio demaniale. Nelle sere del 24 e del 25 luglio viene effettuata l'illuminazione della scalinata di Santa Maria del Monte con lumiere ad olio entro coppi policromi, disposti a disegno lungo i centoquarantadue gradini, che la rendono un arazzo brulicante di luci. Non mancano, solitamente, mostre d'arte d'ogni genere, spettacoli folcloristici di tradizione come l'opera dei pupi, manifestazioni musicali coinvolgenti tutte le fasce d'et\u00e0 e i pi\u00f9 diversi interessi."}
{"id": "555576", "revid": "729019", "url": "https://it.wikipedia.org/wiki?curid=555576", "title": "Continuity Irish Republican Army", "text": "La Continuity Irish Republican Army o CIRA \u00e8 un'organizzazione paramilitare repubblicana irlandese che si batte per eliminare la presenza britannica in Irlanda.\nStoria.\nLa CIRA nasce nel 1986 in seguito alla scissione dal movimento repubblicano di coloro che non avevano approvato la svolta del Sinn F\u00e9in che, sotto la guida di Gerry Adams, aveva deciso di rinunciare al principio repubblicano dell'\"astensionismo\" e di partecipare alle elezioni sia in Irlanda del Nord che nell'Eire. I dissidenti, guidati da Ruairi O'Bradaigh e D\u00e1ith\u00ed \u00d3 Conaill, capi storici dell'IRA e del Sinn F\u00e9in prima dell'avvento del nuovo gruppo dirigente di Gerry Adams e Martin McGuinness, fondarono un partito politico, il Republican Sinn F\u00e9in, e un braccio armato, la CIRA appunto, che per\u00f2 non si manifest\u00f2 fino al 1996 (con una esplosione a Killyhevlin, nel Fermanagh) per paura di ritorsioni della Provisional IRA.\nLa CIRA \u00e8 l'unica organizzazione repubblicana che non ha mai dichiarato un cessate il fuoco. Il 9 marzo 2009 ha rivendicato l'uccisione di un poliziotto a Craigavon, nella contea di Armagh, a meno di due giorni dall'uccisione di due militari britannici da parte della Real IRA. Nella rivendicazione hanno affermato: \"Fin quando ci sar\u00e0 l'occupazione britannica questi attacchi continueranno\"."}
{"id": "555578", "revid": "767487", "url": "https://it.wikipedia.org/wiki?curid=555578", "title": "Cantone di Schirmeck", "text": "Il Cantone di Schirmeck era una divisione amministrativa dell'Arrondissement di Molsheim.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555580", "revid": "767487", "url": "https://it.wikipedia.org/wiki?curid=555580", "title": "Cantone di Wasselonne", "text": "Il Cantone di Wasselonne era una divisione amministrativa dell'Arrondissement di Molsheim.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555582", "revid": "88740", "url": "https://it.wikipedia.org/wiki?curid=555582", "title": "Stadio \u015e\u00fckr\u00fc Sara\u00e7o\u011flu", "text": "Lo stadio \u015e\u00fckr\u00fc Saraco\u011flu \u00e8 uno stadio di calcio di Istanbul che sorge a Kad\u0131k\u00f6y, nella parte asiatica della citt\u00e0 turca. Ha una capienza di 47 834 spettatori e ospita le partite casalinghe del . \nInaugurato nel 1908 e pi\u00f9 volte ristrutturato, ha ospitato anche la finale della Coppa UEFA 2008-2009 tra e , l'atto conclusivo dell'ultima edizione del torneo con questo nome, divenuto dall'anno successivo UEFA Europa League.\nStoria.\nPrima della costruzione dello stadio, questo terreno era noto come \"Papaz\u0131n \u00c7ay\u0131r\u0131\" (in turco: \"il campo del prete\"), che divenne sede delle prime partite del campionato di calcio di Istanbul. Nel 1908 iniziarono i lavori di costruzione dello stadio, preso in prestito dai club di Istanbul, che gi\u00e0 versavano 30 libbre d'oro all'anno al sultano dell'Impero ottomano Abdul Hamid II per usufruire del terreno. Il campo cambi\u00f2 nome in campo dell'Union Club, dal nome della squadra che aveva fatto la donazione pi\u00f9 cospicua e che dopo la prima guerra mondiale cambi\u00f2 nome in \u0130ttihatspor, compagine che lo utilizz\u00f2 insieme a , e . I lavori, costati circa 3 000 monete d'oro, previdero il livellamento del terreno livellato e l'introduzione di uno speciale manto erboso portato dall'Inghilterra. All'epoca la capienza dell'impianto era di sole 100 persone. Ben presto, dati i modesti introiti, il club non fu in grado di pagare l'affitto e i suoi azionisti si defilarono. Nel 1915 il campo inizi\u00f2 a essere chiamato campo dell'\u0130ttihat Sports Club, dal nuovo nome dell'Union Club. \nNel 1924, con l'inaugurazione dello stadio di Taksim, il campo perse la propria importanza. L'\u0130ttihatspor fu costretto a venderlo allo stato, che lo cedette in comodato d'uso al , club che inizi\u00f2 a usarlo, ridenominandolo stadio Fenerbah\u00e7e. Lo stadio Fenerbah\u00e7e fu riaperto nella sua nuova forma nel maggio 1932, con una cerimonia svoltasi alla presenza dell'allora governatore e sindaco di Istanbul, Muhittin \u00dcst\u00fcnda\u011f. \nNell'incendio divampato il 5 giugno 1932, and\u00f2 danneggiata la sede del Fenerbah\u00e7e, situata a Ku\u015fdili. I governanti del periodo, in particolare Mustafa Kemal Atat\u00fcrk, decisero di supportare il Fenerbah\u00e7e, che, grazie agli sforzi di \u015e\u00fckr\u00fc Saraco\u011flu, membro del governo e presidente del club, acquist\u00f2 il terreno di gioco il 27 maggio 1933, per 9 000 lire turche, con la condizione di pagarlo in dieci rate. Lo stesso Atat\u00fcrk don\u00f2 500 lire del denaro richiesto per l'acquisto del campo di 36 000 metri quadrati e delle sue strutture, mentre l'importo rimanente fu raccolto dai ricavi dei biglietti venduti per 50 kurus l'uno.\nNegli anni a venire l'impianto fu ampliato. Dopo aver ospitato anche i Giochi balcanici del 1940, inizi\u00f2 a perdere la sua importanza a seguito della costruzione dello stadio Mithatpa\u015fa (in seguito stadio \u0130n\u00f6n\u00fc), nel 1947. Sebbene i progetti preparati per lo stadio Fenerbah\u00e7e da Paolo Vietti-Violi, l'architetto dello stadio Mithatpa\u015fa, non furono realizzati, la capienza dell'impianto fu aumentata a 25 000 persone nel 1949, cifra che lo rese lo stadio pi\u00f9 capiente di Turchia. Nel 1955 lo stadio aveva gi\u00e0 perduto rilevanza, dato che vi si tenevano solo partite minori dei campionati distrettuali.\nNel 1962 lo stadio fu ceduto alla Direzione generale dell'educazione fisica in cambio del diritto ad usare lo stadio in cambio della possibilit\u00e0, da parte del Fenerbah\u00e7e, di continuare ad usarlo per i successivi settant'anni, a patto che venisse ricostruito. Il campo, che non rispondeva pi\u00f9 alle necessit\u00e0 del club, fu chiuso nel 1964 e lo stadio fu demolito nel 1965. Dopo un periodo di ricostruzione durato diciotto anni, fu rimesso in servizio con la partita Fenerbah\u00e7e- giocata il 19 settembre 1982. \nLo stadio Fenerbah\u00e7e, che raggiunse una capienza di circa 32 000 spettatori, fu dotato di illuminazione nel 1993, per renderlo adatto alle partite serali. Con il contratto firmato tra il Fenerbah\u00e7e e la Direzione generale della giovent\u00f9 e dello sport di Ankara nel luglio 1998, lo stadio fu concesso in affitto al Fenerbah\u00e7e per i successivi quarantanove anni. Il nome dello stadio, noto da molti anni come stadio Fenerbah\u00e7e, divenne, il 22 luglio 1998, stadio Fenerbah\u00e7e \u015e\u00fckr\u00fc Saraco\u011flu, quinto primo ministro turco nonch\u00e9 storico presidente del club. Nel 1999 fu iniziata una grande opera di ammodernamento, con l'abbattimento delle quattro tribune e la costruzione di nuovi spalti, terminata nel 2006. Nell'ottobre 2006 il \u015e\u00fckr\u00fc Sara\u00e7o\u011flu divenne il primo stadio turco a dotarsi di gradinate riscaldate. \nQualche anno pi\u00f9 tardi l'impianto ospit\u00f2 la finale di Coppa UEFA 2008-2009, vinta dagli ucraini dello . Con i lavori effettuati dopo la stagione 2009-2010, fu installato un impianto di riscaldamento sotto il terreno di gioco e furono realizzate opere idriche. Inoltre furono aggiunte scale mobili ad alcune parti dello stadio."}
{"id": "555586", "revid": "1318658", "url": "https://it.wikipedia.org/wiki?curid=555586", "title": "Sighi\u0219oara", "text": "Sighi\u0219oara (IPA: , in latino \"Castrum Sex\", in ungherese \"Segesv\u00e1r\", in tedesco \"Sch\u00e4\u00dfburg\") \u00e8 un municipio del distretto di Mure\u0219, Romania, situata sul fiume Tarnava Grande. La citt\u00e0 si trova nella regione storica della Transilvania e conta una popolazione di abitanti, secondo il censimento del 2011.\nFanno parte dell'area amministrativa le localit\u00e0 di Angofa, Aurel Vlaicu, Hetiur, Rora, \u0218oromiclea, Venchi e Viilor.\nStoria.\nLa citt\u00e0 ha origini sassoni; nel XII secolo, infatti, artigiani e mercanti sassoni vennero invitati dai Re d'Ungheria a trasferirsi in Transilvania, oltre a creare delle colonie che potessero anche provvedere alla difesa dei confini del regno. Questo gruppo di coloni form\u00f2 la popolazione oggi nota come Sassoni di Transilvania.\nLe cronache del XVII secolo riportano la fondazione di un insediamento sassone nella zona dell'attuale Sighi\u0219oara nel 1191, tuttavia i primi documenti che citano la citt\u00e0 con il nome latino di \"Castrum Sex\" risalgono al 1280. Le ricerche archeologiche e paleontologiche effettuate nella zona hanno comunque evidenziato una presenza umana, anche se non continuativa, fin dall'Et\u00e0 del ferro.\nPer molti secoli la citt\u00e0 ha avuto un ruolo strategico sia sul piano politico che su quello commerciale, divenendo una delle citt\u00e0 pi\u00f9 importanti della Transilvania. I suoi artigiani sassoni erano noti in tutta Europa e frequenti erano le visite di mercanti provenienti da tutto il Sacro Romano Impero, mentre gli abitanti continuavano a costruirne e rinforzarne le difese. Gli artigiani e i mercanti tedeschi dominavano l'economia della citt\u00e0 e si prodigarono nella costruzione delle fortificazioni per proteggerla. Si stima che durante il XVI e il XVII secolo a Sighi\u0219oara ci fossero ben 15 corporazioni e 20 laboratori d'artigianato. Il Principe di Valacchia Vlad Dracul visse in esilio nella citt\u00e0, fece coniare delle monete (sebbene il conio della moneta fosse monopolio del Regno d'Ungheria) e lasci\u00f2 il primo documento nel quale la citt\u00e0 viene citata con il nome romeno \"Sighi\u0219oara\". Il nome della citt\u00e0 \u00e8 stato attestato in romeno per la prima volta nel 1435 e deriva dall'ungherese \"Segesv\u00e1r\", in cui \"v\u00e1r\" significa \"fortificazione\". \nSighi\u0219oara fu sede dell'elezione di Gheorghe R\u00e1k\u00f3czi I a Principe di Transilvania e poi a Re d'Ungheria nel 1631. Tra il XVII ed il XVIII secolo la citt\u00e0 venne travagliata da occupazioni militari, incendi ed epidemie di peste, che tuttavia non ne frenarono pi\u00f9 di tanto lo sviluppo. Un'importante fonte per la storia della citt\u00e0 nel XVII secolo sono le cronache del notaio Georg Kraus.\nLa vicina piana di Albe\u0219ti vide svolgersi il 31 luglio del 1849 la Battaglia di Segesv\u00e1r, nella quale l'esercito ungherese, capitanato dal generale J\u00f3zef Bem, venne sconfitto dai Russi. Nel 1852 fu costruito un monumento al generale russo Skariatin, morto durante la battaglia. Sempre durante questa battaglia si crede sia morto il poeta ungherese S\u00e1ndor Pet\u0151fi e a lui \u00e8 stato dedicato nel 1897 un altro monumento ad Albe\u0219ti.\nCome tutta la Transilvania, Sighi\u0219oara pass\u00f2 dall'Impero austroungarico alla Romania dopo la Prima guerra mondiale.\nIl centro storico.\nSighi\u0219oara mantiene un centro storico perfettamente conservato, con la struttura urbanistica e gli edifici caratteristici di una cittadella medievale, che \u00e8 stato dichiarato Patrimonio dell'umanit\u00e0 dall'UNESCO e dove ogni anno si tiene un \"Festival medievale\" nell'ultima settimana di luglio. Nell'est Europa Sighi\u0219oara rappresenta una delle poche citt\u00e0 fortificate ancora abitate. La citt\u00e0 \u00e8 divisa in due parti: la zona medievale (cittadella, in rumeno \"cetate\"), che si trova in cima alla collina, e la parte bassa, nella valle del fiume Tarnava Grande.\nTra gli edifici che formano il centro storico, di particolare interesse sono le case degli artigiani che, sotto il controllo di una fondazione e con l'apporto del Governo romeno, conservano ancora i laboratori e i relativi attrezzi di lavoro.\nL'edificio che rappresenta il simbolo della citt\u00e0 \u00e8 la Torre dell'Orologio, costruita nel 1556 ed alta 64 m, che oggi ospita un museo storico. Numerosi sono comunque gli edifici storici, tra cui la cittadella medievale, la cosiddetta \"Chiesa sulla collina\", che contiene una cripta ed interessanti affreschi, alla quale si giunge salendo una scalinata interamente coperta da un tetto di legno, ed il piccolo Museo delle armi, che accoglie una collezione di spade, frecce, armature ed altri equipaggiamenti militari medievali.\nLuoghi d'interesse.\nSighi\u0219oara \u00e8 una destinazione turistica molto popolare grazie alle architetture del centro antico ancora perfettamente conservate e annoverate dall'UNESCO come patrimonio dell'umanit\u00e0. Le attrazioni turistiche pi\u00f9 interessanti sono certamente le torri che sorgono nella cittadella.\nLa Cittadella e Le Torri.\nLa cinta muraria risale al XIII secolo quando fu rafforzata ed ampliata la precedente fortificazione eretta nel secolo precedente a difesa delle invasioni mongole. La cinta muraria ha uno sviluppo di quasi un chilometro e vede l'alternarsi delle torri che hanno il nome delle corporazioni cittadine che dovevano curarne la manutenzione. Secondo i documenti d'architettura militare dell'epoca, le torri dovevano costituire un sistema di fortificazione di difesa reciproca, e, allo stesso tempo, ogni torre doveva essere una fortezza indipendente: fare breccia nelle fondamenta di una torre non implicava avere accesso alla citt\u00e0, assediare una torre non dava alcun diritto sull'intera citt\u00e0. La maggior parte di queste torri erano fornite di montacarichi e gallerie sotterranee.\nArchitettura civile.\nPi\u00f9 delle 164 case nella citt\u00e0 aventi almeno 300 anni sono considerate monumenti storici: la piazza della citt\u00e0, con la sua forma squadrata, era un tempo abitata dalle famiglie nobiliari della citt\u00e0, sebbene abbia subito col tempo molte trasformazioni. Le costruzioni pi\u00f9 note sono quelle che hanno mantenuto il loro stato originario."}
{"id": "555589", "revid": "118002699", "url": "https://it.wikipedia.org/wiki?curid=555589", "title": "ATPasi", "text": "L'ATPasi \u00e8 una classe di enzimi che catalizza una specifica reazione grazie all'energia ricavata dall'idrolisi di ATP in ADP e P. L'attivit\u00e0 ATPasica \u00e8 presente in tutti gli organismi viventi ad oggi noti.\nSpesso tali enzimi sono proteine integrali di membrana (attraversano il doppio foglietto fosfolipidico della membrana plasmatica in tutto il suo spessore) e spostano un soluto attraverso la membrana stessa. Tali enzimi specifici sono noti come ATPasi transmembrana.\nTra le ATPasi di maggiore interesse biologico figurano la miosina muscolare, le DNA-girasi e le gi\u00e0 citate ATPasi transmembrana.\nFunzioni.\nLe ATPasi transmembrana sono in grado di favorire l'ingresso nella cellula dei metaboliti necessari e di espellere tossine e rifiuti che possono danneggiare i processi cellulari. Un esempio importante \u00e8 la pompa sodio-potassio ATPasi, che mantiene l'equilibrio transmembrana di ioni sodio e potassio. Un altro esempio \u00e8 la idrogeno potassio ATPasi, che pompa protoni nel lume dello stomaco, mantenendone il pH acido.\nMeccanismo.\nL'accoppiamento tra l'idrolisi dell'ATP e il trasporto di soluti pu\u00f2 essere assimilata quasi a una reazione chimica con numero fisso di soluti per ogni ATP idrolizzato. Ad esempio, per la pompa sodio-potassio, ogni 3 ioni Na+ che escono dalla cellula, due K+ entrano e una molecola di ATP \u00e8 idrolizzata.\nLe ATPasi sfruttano al massimo l'energia potenziale contenuta nell'ATP, convertendola di fatto in lavoro meccanico: esse infatti trasportano i soluti in direzione opposta a quella termodinamicamente favorita (cio\u00e8 dalla parte della membrana dove sono a minore concentrazione verso quella dove \u00e8 maggiore). Questo processo \u00e8 definito trasporto attivo. Questo fenomeno \u00e8 evidente ad esempio nella idrogeno potassio ATPasi, che acidifica il pH gi\u00e0 molto acido della parete interna dello stomaco e aumentando la basicit\u00e0 del citoplasma delle cellule luminali.\nATPasi sodio - potassio.\n\u00c8 un vettore proteico di trasporto attivo fondamentale nell'economia energetica della cellula animale. Lo ione sodio (Na+) nello spazio extracellulare \u00e8 come l'acqua nel bacino dietro una grande diga. Il gradiente di concentrazione, e trattandosi di ioni carichi, gradiente ionico (anche detto elettrochimico) ai due lati delle membrana cellulare pu\u00f2 essere utilizzato per il passaggio di altre molecole. Nella cellula la concentrazione di Na+ \u00e8 molto bassa rispetto alla concentrazione al di fuori della cellula. Caso opposto per il K+ (alta concentrazione dentro la cellula, bassa fuori). \nInoltre la membrana citosolica \u00e8 di carica negativa rispetto all'esterno della membrana extra cellulare, per cui si crea un gradiente di potenziale. Ecco che i 2 gradienti (concentrazione e voltaggio) si accoppiano e si ha l'effetto 'diga'.\nL'ATP innesca il legame del Na+ al sito di legame della proteina vettore nel lato citosolico e la fosforilazione ovvero la creazione di un legame fosfato ad alta energia (ATP=ADP + P) con il conseguente passaggio di Na+ (la proteina cambia conformazione) fuori dalla cellula. Nel cambiamento di forma a seguito dell'uscita del Na+, la proteina espone il suo sito di legame per agganciare il K+; attraverso defosforilazione, la proteina ricambia forma ed \"apre\" il suo sito verso l'interno del citosol cos\u00ec da consentire al K+ di entrare nello spazio cellulare e di nuovo, ciclicamente, al Na+ di legare. Sembra siano disponibili 3 siti di legame per il Na+ e 2 siti per il K+ (entrano 2 ioni potassio per ogni uscita di 3 ioni sodio).\nATPasi idrogeno - potassio.\nLa idrogeno potassio ATPasi, indicata anche come H+/K+ ATPasi, \u00e8 un tipo specifico di ATPasi che svolge il ruolo di pompa protonica. \u00e8 il principale responsabile dell'acidit\u00e0 dei contenuti dello stomaco. Le cellule parietali posseggono un ampio sistema di membrane secretorie e la H+/K+ ATPasi \u00e8 la proteina pi\u00f9 abbondante che costituisce questo sistema di membrane.\nATP sintasi.\nLa ATP sintasi, presente nei mitocondri e nei cloroplasti, \u00e8 un enzima anabolico che sfrutta un gradiente protonico transmembrana per aggiungere un fosfato inorganico ad una molecola di ADP. In particolare, l'enzima si attiva quando un protone percorre il canale secondo gradiente: ci\u00f2 induce un movimento rotatorio nell'enzima, energia meccanica sufficiente per generare ATP da ADP e Pi.\nClassificazione.\nLe ATPasi sono caratterizzate a seconda della funzione (sintesi o idrolisi di ATP), struttura (le F-, V- ed A-ATPasi contengono motori rotanti) e del tipo di ioni che trasportano."}
{"id": "555592", "revid": "2373", "url": "https://it.wikipedia.org/wiki?curid=555592", "title": "Mapuche", "text": "I mapuce o mapuche (termine composto dalle parole mapudungun Che, \"Popolo\", e Mapu, \"della Terra\") sono un popolo amerindo originario del Cile centrale e meridionale e del sud dell'Argentina (Regno di Araucan\u00eda e Patagonia). Il termine si usa per denominare l'etnia che comprende vari e diversi gruppi che hanno in comune strutture sociali, politiche ed economiche inoltre a condividere il mapudungun come lingua madre. In spagnolo sono talvolta indicati come araucanos (araucani). Quanto all'origine di quest'ultima denominazione, due sono le scuole di pensiero; c'\u00e8 chi sostiene che nasca dalla parola quechua \"awqa\" (che significa ribelle), e chi invece giudica pi\u00f9 attendibile la sua derivazione dal nome geografico mapuce Ragko, che vuol dire \"acqua argillosa\".\nI mapuce hanno una economia di sussistenza basata sulla agricoltura, con un venerato rispetto per la \"terra\" come dal proprio nome; la loro organizzazione sociale \u00e8 sviluppata in famiglie estese, sotto la direzione di un \"lonco\" o capo, sebbene in tempi di guerra si possano unire in gruppi pi\u00f9 larghi ed eleggere un \"toqui\" (\"portatore d'ascia\") per guidarli.\nI mapuce sono una etnia variegata composta da numerosi gruppi che condividono tra loro una stessa struttura sociale, religiosa ed economica, cos\u00ec come una eredit\u00e0 linguistica comune. La loro influenza si estende tra il fiume Aconcagua e la pampa Argentina.\nSuddivisione territoriale ed etnie.\nI Mapuce si dividevano in differenti gruppi a seconda del territorio che occupavano. Si suppone che in principio fossero popoli differenti ma uniti da un idioma comune:\nDurante i secoli XVII e XVIII inizi\u00f2 un processo di espansione che caus\u00f2 il mescolarsi con popolazioni vicine ubicate ad est delle Ande (vale a dire territori corrispondenti all'attuale Argentina)\nTra la fine del secolo XVIII e l'anno 1875, ci fu un ulteriore processo di espansione Mapuce nei territori corrispondenti all'attuale Argentina:\nAttualmente, la suddivisione \u00e8 leggermente differente, e questo perch\u00e9 hanno assunto prevalenza i nomi in uso presso i Mapuce della IX Regione del Cile, ed \u00e8 la seguente:\nStoria.\nI Mapuce resistettero con successo a molti tentativi dell'Impero Inca tesi ad assoggettarli, e questo sebbene mancassero di una organizzazione propriamente statale.\nI Mapuce combatterono contro i conquistadores e, usando il fiume B\u00edo-B\u00edo come frontiera naturale, riuscirono a resistere ai tentativi per colonizzarli dal 1500 al 1800. Questo conflitto \u00e8 conosciuto come la Guerra di Arauco, guerra che \u00e8 stata immortalata nei poemi epici di Alonso de Ercilla dal titolo \"La Araucana\". Allorquando il Cile si mosse per separarsi dalla corona di Spagna, alcuni capi Mapuce appoggiarono i coloni. Una volta che il Cile riusc\u00ec effettivamente a raggiungere l'indipendenza dalla Spagna, i Mapuce \u2013 sebbene non fossero infrequenti degli scontri \u2013 tentarono una coesistenza pacifica ed una mescolanza con i nuovi vicini.\nIl 17 novembre del 1860 il francese Orelie-Antoine de Tounens proclam\u00f2 il Regno di Araucan\u00eda e Patagonia e i capi Mapuce all'epoca in carica riconobbero Tounens loro re, con il nome di Or\u00e9lie Antoine I.\nNei giorni seguenti, Tounens promulg\u00f2 la costituzione del Regno e, il 20 novembre, dichiar\u00f2 l'annessione della Patagonia, stabilendo come confini il fiume B\u00eco-b\u00edo a nord, l'Oceano Pacifico a ovest, l'Oceano Atlantico a est ed il Rio Negro a sud, fino allo stretto di Magellano. Or\u00e9lie-Antoine nomin\u00f2 quindi un governo, cre\u00f2 una bandiera nazionale e coni\u00f2 una nuova moneta per la nazione, il \"peso\".\nTounens si rec\u00f2 nella citt\u00e0 di Valpara\u00edso per rendere nota la formazione del nuovo Stato al governo del Cile, che allora aveva Manuel Montt alla presidenza, e che per\u00f2 si dimostr\u00f2 per nulla disposto a riconoscere la nuova situazione. Il governo cileno ordin\u00f2 infatti l'arresto di Tounens per turbamento dell'ordine pubblico: il francese, trasportato in una localit\u00e0 sulle sponde del fiume Malleco, nel gennaio 1862, venne portato prima a Nacimiento e poi, sempre in Cile, a Los \u00c1ngeles dove fu condannato alla reclusione in manicomio. Il console francese riusc\u00ec a intervenire, facendolo portare in Europa.\nTolta di mezzo la per loro scomoda figura di Tounens \u2013 tre ulteriori tentativi del francese, nel 1869, nel 1874, e nel 1876, vennero questa volta stroncati sul nascere \u2013 usando un misto di forza, diplomazia e inganno, il governo del Cile riusc\u00ec a far firmare ad alcuni capi Mapuce un trattato che incorporava nello Stato cileno i territori Araucani. Di fatto, questo comport\u00f2 una situazione di dominio da parte del Cile sui Mapuce che avrebbe finito con il provocare la loro decimazione, tanto che, da mezzo milione che erano inizialmente, i Mapuce vennero ridotti ad appena nell'arco di appena una generazione.\nI discendenti Mapuce vivono attualmente lungo i territori meridionali di Cile e Argentina; alcuni mantengono le proprie tradizioni e continuano a sostenersi attraverso l'agricoltura, ma una crescente maggioranza si \u00e8 trasferita nelle citt\u00e0 in cerca di migliori opportunit\u00e0 economiche. In anni recenti, tornata la democrazia, se da un lato c'\u00e8 stato un tentativo da parte del governo del Cile per stemperare alcune delle iniquit\u00e0 del passato \u2013 attraverso, per esempio, il riconoscimento dell'insegnamento del Mapudungun, il linguaggio dei Mapuce, nella zona di Temuco, ed interventi a favore della tutela della loro cultura \u2013 dall'altro \u00e8 la maggioranza dei Mapuce a dichiararsi non solo insoddisfatta, ma addirittura ancora vittima di cocenti discriminazioni, incluso il ricorso ad arresti arbitrari. Per questo motivo, rappresentanti delle organizzazioni Mapuce si sono unite alla Organizzazione delle Nazioni e dei Popoli non rappresentati (UNPO) in cerca di riconoscimento e protezione per la loro cultura e i loro diritti territoriali.\nCultura.\nSecondo i dati del censimento del 2002 sarebbero solo , vale a dire appena il 4% della popolazione cilena, mentre circa vivono sull'altro versante delle Ande, in Argentina. Inoltre, come gi\u00e0 detto nella sezione storica, a causa della perdita delle proprie terre, molti Mapuce ora vivono in condizioni miserevoli in grandi citt\u00e0 come Santiago. Ad ogni modo, la resistenza di questo popolo in difesa delle proprie radici continua, soprattutto contro le multinazionali (tra cui la Benetton) che operano su territori legati alla tradizione spirituale Mapuce, e contro il paradosso di leggi anti-terrorismo nate durante l'epoca della dittatura di Pinochet e che invece vengono ancora usate, di frequente, contro i capi della comunit\u00e0 Mapuce.\nOrganizzazione sociale.\nL'organizzazione sociale dei Mapuce \u00e8 basata principalmente sulle relazioni tra famiglie, laddove per famiglia si deve intendere il padre, le sue donne e i figli. Quelle famiglie che avevano un antenato comune chiamavano il loro tipo di relazione (\"Lof\") che per\u00f2 \u00e8 stato erroneamente deformato dagli storici \u2013 quasi sempre \u2013 in \"lov\". Le famiglie che formavano un \"lof\" vivevano in abitazioni vicine, denominate \"rucas\", e si aiutavano tra loro; ognuno aveva come capo un \"lonco\" (\"testa\" in mapudungun),\nIn caso di guerra, si univano in gruppi pi\u00f9 ampi, denominati \"rehues\", formati da vari \"lof\", che formavano un gruppo paragonabile a quello di una trib\u00f9. Presso ogni \"rehue\" esisteva un comandante militare chiamato \"toqui\".\nDi fronte a grandi calamit\u00e0 come saccheggi, epidemie, invasioni o ad altri gravi problemi che coinvolgessero grandi estensioni di territorio, vari \"rehues\" si riunivano a loro volta, e generavano i cosiddetti \"aillarehues\", a capo dei quali c'era il \"Mapu-tochi\" (capo militare di una comarca in stato di guerra). Gli \"aillarehues\" acquisirono grande importanza durante le lotte contro gli Spagnoli, lotte che produssero una figura prima inesistente, denominata Butalmapus, ovverosia l'unione di vari \"aillarehues\". I capi dei Butalmapus erano eletti dai \"toquis\": sono quelli che nelle cronache scritte dagli Spagnoli vengono detti Gran tochi. Sono esistiti tre Butalmapus chiamati Lavchen-mapu (nella regione della costa), Lelfun-mapu (nella regione degli altopiani) e Inapire-mapu (nella regione a ridosso della cordigliera).\nArte e tecnica.\nGi\u00e0 all'arrivo dei conquistadores, i Mapuce erano estremamente abili nell'usare strumenti di pietra, cosa che li ha resi capaci di creare forti e complesse strutture di difesa. Con rapidit\u00e0, seppero per\u00f2 anche mutuare dagli Europei l'uso del cavallo e di manufatti metallici, con il risultato di rendere pi\u00f9 efficace la loro resistenza agli invasori. Dagli Europei seppero altres\u00ec mutuare l'uso del grano e l'allevamento delle pecore. Altamente apprezzate sono poi le lavorazioni Mapuce in argento e i loro prodotti tessili.\nLingua.\nL'idioma Mapuce \u00e8 parlato in Cile ed in piccole porzioni dell'Argentina non possiedono scrittura e quindi hanno una cultura orale. Due sono i suoi rami: l'Uiglice ed il Mapudungun. Sebbene non collegati al Checiua, \u00e8 possibile riconoscere un qualche influsso lessicale. Le stime ci dicono che appena sono per\u00f2, in Cile, quanti riescono a parlarli fluentemente, anche perch\u00e9 il sostegno all'insegnamento, seppure presente, \u00e8 effettivamente scarso.\nReligione e mitologia.\nLa religione Mapuce si basa principalmente sul rispetto della madre terra e sul culto degli spiriti e degli antenati, chiamati genericamente pill\u00e1n. A parte questi, si rende omaggio alle forze della natura, chiamati genericamente Nghen. Inoltre, i Mapuce credono nell'esistenza di un essere superiore che li governa, chiamato Nghenec\u00e9n, formato principalmente da quattro aspetti principali, o persone, ma che prima della influenza cristiana su questa cultura erano in realt\u00e0 spiriti distinti. Ad ogni modo, mai nacque nella loro cultura qualcosa paragonabile al pantheon di greci o germani.\nLa figura delle \"Maci\", ovverosia sciamane, un ruolo usualmente affidato alle donne pi\u00f9 anziane, \u00e8 una parte estremamente importante della cultura Mapuce, ancora oggi e a fianco del Cristianesimo. Le machi svolgono cerimonie per scacciare il male, per la pioggia, per la cura delle malattie, e posseggono una conoscenza estremamente vasta delle erbe medicinali cilene, guadagnata attraverso un duro apprendistato. Cileni d'ogni origine e classe fanno uso delle principali erbe della tradizione Mapuce.\nNella mitologia mapuce un posto notevole occupa la leggenda della creazione della geografia del Cile, denominata \"Storia di Cai Cai e Treng Treng\": dice questa leggenda Mapuce che in origine esistevano due vipere, una chiamata Cai Cai, che era quella che dominava le acque, e l'altra chiamata Ten Ten, che dominava il fuoco. Un giorno Cai Cai si arrabbi\u00f2 e con la propria coda (che era simile a quella di un pesce) inizi\u00f2 a colpire le acque, le quali inondarono tutta la regione. Persone ed animali erano nella disperazione totale, dato che ormai quasi non restava terra senz'acqua e le acque non smettevano di crescere. Invocarono allora l'aiuto di Ten Ten, che prese tutti \u2013 animali e persone \u2013 sul proprio dorso, salvandoli dalla morte. Ma un giorno fu Ten Ten a incollerirsi, con conseguente eruzione di tutti i vulcani assieme, e che in Cile sono effettivamente numerosissimi, sicch\u00e9 la gente fu costretta a scappare verso luoghi pi\u00f9 sicuri.\nMusica.\nLa musica mapuche \u00e8 principalmente religiosa, anche se esistono composizioni di genere amoroso e dedicate alla terra natale. Impiega strumenti percussivi come il cultrun, d'uso esclusivamente rituale, e le cascauiglia (in spagnolo, cascabeles). Strumenti tipici sono la trutruca, una canna cava con un corno al suo estremo, il trompe, che usa la gola come cassa di risonanza, e la pifilca, un tipo di flauto simile a un fischietto."}
{"id": "555593", "revid": "1806675", "url": "https://it.wikipedia.org/wiki?curid=555593", "title": "Ivan Vandor", "text": "Biografia.\nNato Ivan Weisz (il cognome fu cambiato dal padre nel 1935), giunse con la famiglia a Roma, dall'Ungheria, nel 1938, anno in cui inizi\u00f2 lo studio del violino; a 8 anni intraprese quello del pianoforte e della composizione. Dai 16 ai 20 anni fu saxofonista di jazz; fu uno dei fondatori, negli anni Cinquanta, della Roman New Orleans Jazz Band. Riprese gli studi della composizione sotto la guida di Guido Turchi e si diplom\u00f2 quindi nella classe di Goffredo Petrassi, con il quale si perfezion\u00f2 anche all'Accademia nazionale di Santa Cecilia a Roma.\nNel 1961 ottenne il primo premio del Concorso Internazionale di Composizione della \"SIMC\" (Societ\u00e0 Italiana di Musica Contemporanea); in seguito giunsero molti altri riconoscimenti. Fece parte dei gruppi di improvvisazione di Musica Elettronica Viva e del Gruppo di Improvvisazione Nuova Consonanza.\nFu autore di colonne sonore, tra cui \" Se sei vivo spara\", \"I giorni contati\", \"Andremo in citt\u00e0\" e \"Seduto alla sua destra\" e consulente musicale per \"\".\nNel 1971 si laure\u00f2 in etnomusicologia all'Universit\u00e0 della California (UCLA) a Los Angeles. Comp\u00ec studi sulla musica del Buddismo tibetano nelle regioni himalayane. Succedendo al suo fondatore, Alain Dani\u00e9lou, diresse a Berlino Ovest l\"'International Institute for Comparative Music Studies\" fino al 1983, anno in cui si sarebbe dimesso dopo aver istituito a Venezia la \"Scuola Interculturale di Musica\" dell'\"Istituto Internazionale di Studi Musicali Comparati\". Parallelamente intraprese l'attivit\u00e0 di insegnante di Composizione, prima al Conservatorio di Musica di Bologna e poi al Conservatorio di Santa Cecilia di Roma.\nFu vice-presidente della Societ\u00e0 Italiana di Etnomusicologia."}
{"id": "555597", "revid": "1702319", "url": "https://it.wikipedia.org/wiki?curid=555597", "title": "Need for Speed", "text": "Need for Speed (NFS) \u00e8 una serie di videogiochi motoristici di Electronic Arts, pubblicata per PC e varie console dal 1994. Il titolo \u00e8 tratto da una famosa citazione del film \"Top Gun\". Il gioco consiste nel correre con vari tipi di automobili (soprattutto supercar), tutte riprodotte su licenza, su vari tracciati, e in alcune versioni, anche con inseguimenti della polizia nelle corse, e spesso modificandole in vari aspetti. Secondo EA, sono state vendute 100 milioni di copie della serie, dal 1994 al 2009, salite a 150 milioni a fine 2013, che ne farebbero la serie di giochi di corse pi\u00f9 venduta e il decimo franchise videoludico in assoluto.\n\"The Need for Speed\" (1994).\nIl primo The Need for Speed \u00e8 stato pubblicato per 3DO nel 1994 con le versioni per PlayStation, PC (DOS), e Sega Saturn uscite poco dopo (1995 e 1996). Fanno la loro comparsa gli inseguimenti delle macchine della polizia, che sono rimaste un tema centrale in molti titoli della serie.\nIl primo titolo della serie \"NFS\" \u00e8 stato senza dubbio il primo tentativo di offrire una simulazione di corse di auto. Electronic Arts collabor\u00f2 con la rivista automobilistica \"Road &amp; Track\" per poter riprodurre al meglio il comportamento su strada delle auto presenti curandone diversi aspetti come la riproduzione fedele dei cruscotti, l'accelerazione, la frenata, la tenuta (\u00e8 curato particolarmente bene anche il comportamento tendenzialmente sottosterzante/sovrasterzante di ogni vettura) ed il suono dei motori. Chicca particolarmente apprezzata dai pi\u00f9 appassionati era il \"suono\" della leva del cambio durante le cambiate, diverso da vettura a vettura. Il gioco contiene inoltre precisi dati tecnici sui veicoli (inclusi foto e video) ed una sorta di telecronaca in diretta.\n\"The Need for Speed: Special Edition\" (1996).\nUna edizione meno conosciuta di \"The Need for Speed\", la Special Edition, \u00e8 considerata come l'episodio perduto di \"The Need for Speed\", sebbene essa non fu molto diversa dalla versione del 1995 per PC.\nDisponibile solo per Windows su compact disc, esso conteneva sia la versione per DOS che quella per Windows 95. La versione per Windows supportava le DirectX 2 e il collegamento TCP/IP, includendo due tracciati bonus e diverse migliorie al motore grafico. \"Special Edition\" \u00e8 l'ultimo titolo della serie giocabile su piattaforma DOS; i successivi per PC saranno compatibili solo con Windows.\n\"Need for Speed II\" (1997).\nIn Need for Speed II cominciano ad apparire alcuni fra i pi\u00f9 rari ed esotici veicoli mai visti, come la \"Ford Indigo concept vehicle\". Sono presenti diversi tipi di tracciati, indicizzati per nazionalit\u00e0 (Nord America, Europa, Asia e Australia). Viene introdotta anche una nuova modalit\u00e0 di gara, il cosiddetto \"Knockout\", dove il concorrente che arriva ultimo \u00e8 eliminato.\nMolti fan della prima edizione non gradirono che \"NFS II\" si fosse trasformato pi\u00f9 in una versione arcade piuttosto che preservare il realismo conquistato dal predecessore. Nonostante il \"gameplay\" arcade i livelli erano per\u00f2 molto ben progettati. Inoltre i tracciati erano molto pi\u00f9 aperti e si potevano percorrere pi\u00f9 liberamente con la possibilit\u00e0 di andare negli spazi prossimi all'asfalto della pista per sorpassare gli avversari. \"NFS II\" \u00e8 stato il primo videogioco per la PlayStation a servirsi non solo del controller NeGcon, ma anche dei controller Dual Analog e DualShock.\nLo stesso anno venne pubblicata la Special Edition di NFS II, che includeva un tracciato extra, 3 nuove auto su licenza e 4 fittizie, e supportava Glide, la grafica 3D standard di prossima generazione usata dalle schede video della 3Dfx Voodoo e Voodoo 2.\n\"Need for Speed: V-Rally\" (1997).\nPubblicato negli Stati Uniti nel tardo 1997 per la PlayStation, V-Rally \u00e8 stato il primo titolo della serie ad occuparsi di corse rally.\n\"Need for Speed III: Hot Pursuit\" (1998).\n aggiunse la modalit\u00e0 \"Inseguimento\" (\"Hot Pursuit\"), nella quale il giocatore poteva scegliere di scappare dalla polizia o di fare la parte del poliziotto (solo nella versione per PC), arrestando i corridori. La maggior parte delle auto e dei tracciati sono disponibili gi\u00e0 all'inizio del gioco. L'obiettivo era sbloccare i premi vincendo le corse.\n\"NFS III\" sfrutta le capacit\u00e0 multimediali offerte dal CD-ROM aggiungendo il commento audio, slideshow di immagini e video musicali. Questo gioco \u00e8 stato anche il primo a permettere il download di auto aggiuntive. Di conseguenza si \u00e8 formata in seguito una comunit\u00e0 di programmatori dediti alla programmazione di auto extra per il gioco e di varianti dei 9 circuiti presenti.\n\"Need for Speed: Road Challenge\" (1999).\nRoad Challenge (versione europea) e High Stakes (versione statunitense) sono stati pubblicati nell'estate del 1999. Questa versione \u00e8 stata molto criticata, per essere troppo simile a \"NFS III\", specialmente per il fatto che tutti i tracciati di \"NFS III\" sono contenuti anche in \"Road Challenge\" (solo la versione PC). Tuttavia, \"Road Challenge\" ha introdotto molte modalit\u00e0 di gioco nuove, come \"High Stakes\" (\"Scommessa estrema\"), \"Getaway\" (\"Fuga\") e la famosa modalit\u00e0 \"Carriera\".\nUn'altra innovazione \u00e8 stata l'introduzione dei danni riportabili dalle auto. I veicoli che avevano preso parte in incidenti mostravano danni visibili e forme strane portando quindi a inevitabili cali prestazionali del mezzo. Se si riportavano dei danni in modalit\u00e0 Carriera, veniva proposto al giocatore di riparare l'automobile.\nNella versione per PlayStation, pubblicata alcuni mesi prima della versione per PC, erano presenti anche miglioramenti al gameplay. In aggiunta, l'IA del gioco era stata potenziata. Le cinque AI come \"Nemesis\", \"Bullit\" e altri, presentavano caratteristiche di guida differenti (per esempio, Nemesis avrebbe seguito il giocatore finch\u00e9 non sbagliava, mentre Bullit mostrava uno stile pi\u00f9 aggressivo, scontrandosi talvolta contro il veicolo del giocatore).\n\"Need for Speed: V-Rally 2\" (1999).\nUn sequel completamente ridisegnato dell'originale \"V-Rally\" del 1997, pubblicato negli Stati Uniti nell'ottobre del 1999, guadagnando pareri positivi.\n\"Need for Speed: Porsche 2000\" (2000).\nPorsche 2000 (versione europea), Porsche Unleashed (versione americana) o semplicemente Porsche (in Germania e in America latina) si differenzia dai titoli precedenti perch\u00e9 sono presenti soltanto auto della casa di Stoccarda. L'aspetto delle auto \u00e8 il pi\u00f9 realistico di ogni altro gioco \"NFS\", e c'\u00e8 anche un catalogo molto particolareggiato riguardo alle differenti parti delle Porsche che sono uscite negli anni. Il giocatore deve vincere le gare in una modalit\u00e0 carriera \"Evoluzione\" per sbloccare le macchine uscite in ordine cronologico dal 1950 al 2000. In \"Porsche 2000\" \u00e8 anche presente una modalit\u00e0 \"Factory Driver\" (guidatore per la casa Porsche) dove il giocatore deve testare le Porsche con numerosi percorsi e andare avanti nella carriera. Il gioco \u00e8 stato anche il primo \"NFS\" a non avere la modalit\u00e0 \"Split Screen\". Successivamente \u00e8 stato pubblicato anche per Game Boy Advance\nLa versione Windows del gioco presenta un'inedita opzione per l'elaborazione dei veicoli mancante nella versione PlayStation, per palesi limiti di prestazioni.\n\"Need for Speed: Hot Pursuit 2\" (2002).\nHot Pursuit 2 \u00e8 un videogioco pubblicato nel 2002 e seguito del precedente \"Hot Pursuit\". Ha due distinte modalit\u00e0 carriera.\n\"Need for Speed: Underground\" (2003).\nUnderground offre una modalit\u00e0 carriera guidata da una storia principale e una modalit\u00e0 garage che permette ai giocatori di modificare completamente le loro auto con una grande variet\u00e0 di marche, accessori e upgrade. Tutte le corse avvengono sempre di notte, e gli inseguimenti della polizia non sono pi\u00f9 presenti (come per il sequel ). In questo titolo, invece di supercar, \"Underground\" presenta veicoli pi\u00f9 accessibili al pubblico. Questo, in aggiunta ai controlli molto arcade, diedero luce a controversie tra i fan della serie \"NFS\". A parte ci\u00f2, \"Underground\" \u00e8 stato un successo, commercialmente parlando. Ci\u00f2 pu\u00f2 essere dovuto al fatto che la \"tuner culture\" sia stata resa popolare con l'hip hop che aument\u00f2 moltissimo gli incassi del gioco.\nLa versione per PC includeva anche il multiplayer via Internet, ma la modalit\u00e0 aveva forti limitazioni. Per ovviare a ci\u00f2, sono nate delle utilities non ufficiali per estendere le potenzialit\u00e0 di questa modalit\u00e0.\nUnderground Rivals \u00e8 la versione per PSP del titolo.\n\"Need for Speed: Underground 2\" (2004).\nUnderground 2 riprende lo stesso spirito del predecessore, ma \u00e8 stata introdotta la possibilit\u00e0 di girare liberamente per la citt\u00e0, cercando eventi e negozi per personalizzare la propria auto in molteplici aspetti. Sono stati aggiunti anche tre SUV.\n\"Need for Speed: Most Wanted\" (2005).\nMost Wanted \u00e8 stato pubblicato il 15 novembre 2005 ed \u00e8 uno dei primi giochi realizzati per la Xbox 360. Ritornano dopo 2 anni le supercar e gli inseguimenti della polizia, i quali rappresentano una parte molto importante del gioco avendo anche la modalit\u00e0 \"Esplora\" gi\u00e0 presente in \"Underground 2\", ma con meno possibilit\u00e0 di modificare i veicoli di quanto fosse possibile nel predecessore. La modalit\u00e0 Carriera presenta uno stile molto diverso da \"Underground\", con effetti CGI. In questa modalit\u00e0 \u00e8 stata anche introdotta la \"Blacklist\", che consiste nei 15 migliori piloti di Rockport che il giocatore deve battere uno ad uno per sbloccare parti della mappa, tracciati e auto nuove.\n\u00c8 stata pubblicata anche un'edizione speciale chiamata \"Black Edition\" dove sono presenti corse aggiuntive e due auto bonus, una BMW E46 (M3) GTR modificata e una Chevrolet Camaro del 1967, e include anche un DVD \"Black Edition-only behind-the-scenes\" (i retroscena).\n\"Need for Speed: Carbon\" (2006).\nCarbon \u00e8 il sequel di Need for Speed: Most Wanted, con alcune caratteristiche in comune e notevoli differenze. Infatti il prologo del gioco (caratteristica, questa come molte altre, comune a Most Wanted) \u00e8 sempre sulla BMW M3 GTR, tuttavia stavolta si \u00e8 nella citt\u00e0 di Palmont e inseguiti dal Sergente Cross, il migliore pilota della Squadra Anticorse della Polizia di Rockport. Si viene salvati dall'arresto da uno sconosciuto che permette al protagonista di scegliersi un'auto e iniziare la propria carriera.\nDiversamente da tutti i giochi della serie non si corre da soli, ma nelle gare di conquista dei territori si \u00e8 accompagnati in alcune gare da un gregario, e ritornano le gare di drift, presenti in Underground ma scomparse in Most Wanted. Vengono poi aggiunte le gare nel canyon, un nuovo tipo di gare ricalcate dal film , a discapito delle gare di accelerazione che scompaiono del tutto. Vincendo contro i vari Boss dei territori si pu\u00f2 avere, come in Most Wanted, la possibilit\u00e0 di scegliere due tra sei carte che contengono vari bonus tra cui il libretto di circolazione.\n\u00c8 disponibile per Microsoft Windows, Xbox, Xbox 360, PlayStation 2, PlayStation 3, PlayStation Portable, GameCube, Wii, Game Boy Advance, Nintendo DS, macOS, e cellulari.\n\"Need for Speed: ProStreet\" (2007).\nProStreet \u00e8 uscito nell'autunno 2007. Segna una svolta molto importante nella serie di Need For Speed, infatti con questo episodio si abbandonano le corse clandestine per le vie delle citt\u00e0 e gli inseguimenti della polizia. Ora si corre su tracciati in citt\u00e0 reali in corse organizzate, e il modello di guida non \u00e8 pi\u00f9 arcade, ma marcatamente pi\u00f9 simulativo, con fumo, danni visibili e tangibili. La funzione di autosculpt \u00e8 stata ulteriormente ampliata con modifiche maggiori e l'introduzione delle ripercussioni che queste hanno sulle prestazioni della vettura. \u00c8 stato forse il capitolo pi\u00f9 criticato della serie, per le nette e numerose differenze con i predecessori. \u00c8 disponibile per Xbox 360, PlayStation 3, Wii, PlayStation 2, Nintendo DS, PlayStation Portable, macOS, Microsoft Windows e cellulari.\n\"Need for Speed: Undercover\" (2008).\nUscito negli Stati uniti il 18 novembre 2008 e in Europa il 21 novembre dello stesso anno Need for Speed Undercover \u00e8 il 12\u00ba capitolo della saga di videogiochi Need for Speed. Il tema del gioco torna quello delle corse illegali su strada dopo la piccola deviazione di percorso di Need for Speed Pro Street, che venne privato delle gare dalla collaudata impronta \"clandestina\". Il gioco \u00e8 ambientato di giorno (come in e ) e non di notte (come in , e in ).\nIn questo episodio viene inserita una storia stile Driver dove il giocatore aiuta un agente corrotto a recuperare valori.\nDa notare che i danni delle auto in questo gioco sono simili a quelli di ProStreet, ma a differenza del predecessore le auto non si distruggono (a parte la modalit\u00e0 Battaglia in autostrada).\n\"Need for Speed: Shift\" (2009).\nShift riprende il filone che EA aveva abbandonato con \"ProStreet\": si gareggia su circuiti legali (anche cittadini), e non sulle strade inseguiti dalla polizia. Un altro cambiamento \u00e8 costituito dal fatto che il gioco \u00e8 stato sviluppato da Slightly Mad Studios (ex Blimey Games), co-sviluppatori di GTR; da ci\u00f2 si capisce che il modello di guida \u00e8 pi\u00f9 simulativo rispetto al solito (anche se si pu\u00f2 impostare il livello di difficolt\u00e0).\n\"Need for Speed: Nitro\" (2009).\nElectronic Arts ha annunciato la data di uscita ufficiale per \"Need for Speed: Nitro\": 6 novembre 2009. \"Nitro\" \u00e8 disponibile esclusivamente su Nintendo Wii e Nintendo DS. Il 14\u00ba episodio della grande saga \u00e8 un prodotto totalmente e spassionatamente arcade e a differenza di Shift \u00e8 pi\u00f9 simile a un cartone animato con un'alta gamma di potenziamenti e di aerografie.\n\"Need for Speed: Hot Pursuit\" (2010).\nNeed for Speed: Hot Pursuit \u00e8 un gioco della saga Need For Speed, uscito il 16 novembre 2010 per le piattaforme PlayStation 3, Xbox 360, Nintendo Wii, PC, e iPhone.\nSviluppato dalla Criterion Games e distribuito dalla Electronic Arts, \u00e8 il quindicesimo episodio della saga.\nIl gioco riprende lo stile sia di Undercover e sia dei primi della saga Need for Speed, concentrato sugli inseguimenti, quindi anche qui il tema principale \u00e8 la fuga dalle auto della polizia. Diversamente dalle versioni precedenti di Need for Speed, Hot Pursuit offre due carriere distinte: oltre quella del fuorilegge, c'\u00e8 anche quella del poliziotto, dove si guideranno le auto della polizia all'inseguimento dei criminali.\nDa notare i soliti reporting da console dove i vari NFS acquistano pi\u00f9 o meno sensibilit\u00e0 e precisione con i vari controller di guida (siano essi volanti, joypad o mouse e tastiera).\n\"Need for Speed: Hot Pursuit Remastered\" (2020).\nNuova versione rimasterizzata da Stellar Entertainment, Il gioco include tutti i DLC, una personalizzazione delle vetture pi\u00f9 profonda, una modalit\u00e0 foto migliore, risoluzione grafica a 4k e framerete pi\u00f9 accelerato e il sistema Autolog cross-platform.\nDisponibile su PlayStation\u00ae4, Xbox One e PC dal 6 novembre e per Switch dal 13.\n\"Need for Speed: World\" (2010).\nNeed for Speed: World \u00e8 stato un capitolo che si discostava dallo stile dei precedenti, essendo un MMO automobilistico esclusivamente online. Si poteva disporre di diversi piloti, detti driver selezionabili all'avvio del gioco o durante il gameplay nella Safehouse e di un numero di macchine liberamente personalizzabili. Il gioco era gratuito, con potenziamenti speciali e auto a pagamento.\nLa mappa di Need for Speed: World era la pi\u00f9 grande della serie di Need for Speed, in quanto composta dalla fusione delle mappe di Most Wanted, Carbon e (in seguito) anche di Undercover. In Need for Speed: World c'era una limitata variet\u00e0 di elaborazioni estetiche (numero chiuso di Visual Package) come in Most Wanted a favore della possibilit\u00e0 di avere un numero pressoch\u00e9 infinito di elaborazioni in campo vinili (come in Carbon). Si potevano applicare fino ad un massimo di 31 aerografie, raggruppate in diverse categorie e modificabili per posizione, dimensione, obliquit\u00e0, rotazione e colore. Molti giocatori hanno criticato l'eliminazione della \"bombola di NOS\" ricaricabile durante la guida. I powerups potevano essere acquistati tramite SpeedBoost o trovati sia nelle carte che il giocatore pu\u00f2 scoprire alla fine di gare o inseguimenti, che dai \"Card Packs\". Il gioco disponeva di due diversi tipi di valuta: In-Game Cash (detti IGC), guadagnati attraverso gli eventi, e SpeedBoost, acquistabili con soldi reali.\nIl gioco \u00e8 stato chiuso il 14 luglio 2015. Nonostante ci\u00f2, Berkay ha pubblicato un server offline dove i giocatori possono giocare in single player.\n\"Shift 2 Unleashed\" (2011).\nShift 2 Unleashed \u00e8 un simulatore di guida ed \u00e8 il seguito di Need for Speed: Shift. Questo videogioco \u00e8 stato accostato al brand Need for Speed. Esso \u00e8 stato annunciato il 16 novembre 2010 in occasione del lancio di Need For Speed: Hot Pursuit gioco che appunto contiene il trailer di debutto di Shift 2 Unleashed. \u00c8 uscito il 1\u00ba aprile 2011.\n\"Need for Speed: The Run\" (2011).\nNeed for Speed: The Run \u00e8 un gioco della saga Need for Speed. The Run \u00e8 una corsa illegale attraverso gli USA: da San Francisco a New York, il protagonista Jack Rourke deve salvare la sua vita lottando contro i 200 corridori pi\u00f9 forti del mondo sulle strade pi\u00f9 insidiose d'America. Need For Speed: The Run \u00e8 uscito il 14 novembre 2011 in America e il 18 novembre 2011 in Europa.\n\"Need for Speed: Most Wanted\" (2012).\nNeed for Speed: Most Wanted \u00e8 un remake omonimo al videogioco del 2005, infatti come in quest'ultimo, il protagonista dovr\u00e0 correre contro altri piloti per scalare una blacklist. Il videogioco \u00e8 stato sviluppato da Electronic Arts e Criterion Games, conosciuta per la serie \"Burnout\".\n\"Need for Speed: Rivals\" (2013).\nNeed for Speed: Rivals \u00e8 il ventesimo titolo della saga di Need for Speed; annunciato il 23 maggio 2013, \u00e8 uscito il 19 novembre dello stesso anno. Ghost Games \u00e8 stata l'azienda sviluppatrice del gioco, assieme a Criterion Games. Il gioco \u00e8 simile ad , ma dispone alcune migliorie, tra cui un nuovo sistema multiplayer, chiamato AllDrive. Come in Hot Pursuit, vi \u00e8 la possibilit\u00e0 di scegliere con quale fazione guidare (Polizia o Street Racers). L'ambientazione \u00e8 in una contea fittizia nota come \"Redview County\".\n\u00c8 stato pubblicato a fine 2014 \"Need for Speed: Rivals Complete Edition\", contenente tutti i DLC usciti per l'omonimo capitolo.\n\"Need for Speed: No Limits\" (2015).\nNeed for Speed: No Limits \u00e8 il ventunesimo capitolo della saga di Need for Speed. \u00c8 disponibile solo per dispositivi mobile.\n\"Need for Speed (2015)\".\nNeed for Speed \u00e8 il ventiduesimo capitolo della serie Need for Speed, reboot della serie, sviluppato da Ghost Games. \u00c8 stato pubblicato ufficialmente il 5 novembre per Xbox One e PlayStation 4, mentre \u00e8 disponibile su Origin per Windows dal 15 marzo 2016.\nIl titolo cerca di trarre le caratteristiche migliori dai suoi predecessori, offrendo un mondo di gioco ispirato da \"Need for Speed: Carbon\" e le personalizzazioni da \"Need for Speed: Underground\".\n\"Need for Speed: Payback (2017)\".\nNeed for Speed: Payback \u00e8 il ventitreesimo capitolo della serie. \u00c8 stato annunciato da EA e Ghost Games il 2 giugno 2017 e pubblicato il 10 novembre 2017 per Microsoft Windows, PlayStation 4 e Xbox One.\n\"Need for Speed: Heat (2019)\".\nNeed for Speed: Heat \u00e8 il ventiquattresimo capitolo della saga, presentato alla Gamescom di Colonia e pubblicato l'8 novembre su PlayStation 4, Xbox One e PC."}
{"id": "555598", "revid": "123218279", "url": "https://it.wikipedia.org/wiki?curid=555598", "title": "Henkel", "text": "La Henkel AG&amp; Co KGaA (dove KGaA sta per \"Kommanditgesellschaft auf Aktien\" o \"societ\u00e0 in accomandita per azioni\" ed \u00e8 quindi equivalente a SApA) \u00e8 un'azienda chimica tedesca, con sede a D\u00fcsseldorf e 125 rappresentanze in altrettanti Paesi. L'azienda si compone di tre settori operanti in tre aree strategiche: \"home care\" (prodotti casalinghi, come detersivi per il bucato e per i piatti), \"personal care\" (prodotti per l'igiene personale come shampoo, dentifricio, tintura per capelli e bagnoschiuma), e \"Adhesives, Sealants &amp; Surface Treatment\" (adesivi, sigillanti e prodotti per il trattamento di superfici).\nStoria.\nLa societ\u00e0 fu fondata nel 1876 ad Aquisgrana con il nome \"Henkel &amp; Cie\" da Fritz Henkel (un imprenditore ventottenne con la passione per la scienza) insieme a due altri soci, e il primo prodotto commercializzato fu lo \"Universalwaschmittel\", un detergente universale basato sul silicato.\nNel 1878, Henkel spost\u00f2 la sede sociale sul Reno, a D\u00fcsseldorf, per sfruttare le migliori condizioni logistiche e la vicinanza alla Ruhr, l'area industriale pi\u00f9 importante dell'impero tedesco del XIX secolo. Contemporaneamente brevett\u00f2 la \"Bleich-Soda\" (Soda sbiancante), un prodotto detergente che poteva essere ottenuta a prezzi molto convenienti, frutto delle ricerche di Henkel stesso, che nel 1879 divenne unico proprietario della societ\u00e0. Le vendite della soda crescevano a ritmi vertiginosi, e a solo un anno dalla prima commercializzazione la fabbrica sulla Sch\u00fctzenstra\u00dfe non fu pi\u00f9 in grado di reggere i ritmi di produzione, cos\u00ec Henkel fece costruire un nuovo impianto dotato di collegamento ferroviario.\nNel 1883 la societ\u00e0 cominci\u00f2 ad ampliare il proprio portafoglio di prodotti, con coloranti, detergenti liquidi e pomate per capelli; nel 1888 apr\u00ec il primo punto vendita al di fuori del Paese (in Austria) e nel 1893 stabil\u00ec canali commerciali con Inghilterra e Italia. L'anno precedente, nel 1892, il figlio di Henkel, Fritz Jr, aveva cominciato a lavorare nell'azienda, e avrebbe avuto un ruolo importante nella sua promozione pubblicitaria; il figlio pi\u00f9 giovane, Hugo, laureatosi in chimica, entr\u00f2 nell'azienda nel 1905, e diede una sistematizzazione al reparto ricerche. L'azienda divenne cos\u00ec a conduzione familiare.\nProdotti.\nFra i prodotti pi\u00f9 noti della Henkel vi sono i detersivi per il bucato Dixan, Bio Presto, General e Perlana, i detersivi per le stoviglie Nelsen e Pril e il prodotto per la pulizia della casa Bref. Si aggiungono la linea Neutromed per la cura del corpo, l'ammorbidente per il bucato Vernel, i prodotti per la cosmesi dei capelli Schwarzkopf, di cui fanno parte le linee di colorazioni, gel, lacche e spume con i marchi Taft e Palette, i prodotti per l'igiene orale e per lo shampoo Antica Erboristeria e le colle Loctite, Pritt, Super Attak e Pattex."}
{"id": "555599", "revid": "14480", "url": "https://it.wikipedia.org/wiki?curid=555599", "title": "Onda media", "text": ""}
{"id": "555600", "revid": "124818196", "url": "https://it.wikipedia.org/wiki?curid=555600", "title": "Machiavelli (gioco)", "text": "Il Ramino Machiavellico, spesso abbreviato in Machiavelli, \u00e8 un gioco di carte derivato del \"Ramino\" e pu\u00f2 essere giocato da 2 a 6 giocatori, ma \u00e8 solitamente tollerato anche un numero maggiore. Date le sue caratteristiche, non \u00e8 generalmente ascrivibile ai giochi d'azzardo, ma piuttosto ai giochi di societ\u00e0. La sua comparsa tra i giochi da tavolo \u00e8 collocabile nel secondo dopoguerra. Non esistendo un regolamento ufficiale esistono diverse versioni, \u00e8 interessante notare come si possano o meno utilizzare i jolly, a scelta dei giocatori.\nMazzo di carte.\nPer giocare si utilizzano due mazzi di carte francesi con o senza jolly.\nSvolgimento del gioco.\nDistribuzione delle carte.\nIl mazziere, scelto a caso tra i partecipanti al gioco, distribuisce in senso orario una ad una e coperte, 13 carte a testa. In altre varianti le carte da distribuire sono 3, 5, 7, 11 o 15 per giocatore. Finita la distribuzione il mazziere deve depositare il mazzo restante (tallone) al centro del tavolo di gioco, senza scoprire la prima carta.I giocatori devono tenere le carte coperte durante la durata di tutto il gioco.\nApertura del gioco.\nInizia il giocatore che si trova a destra del mazziere. Per \"aprire\", ovvero per depositare le carte sul tavolo, la prima volta ogni giocatore deve avere almeno un tris.\nAzioni del giocatore.\nVi sono due principali azioni che il giocatore di turno deve svolgere:\nUna volta terminata la propria giocata, si deve passare la mano al giocatore successivo dicendo \"passo\" a voce alta.\nNon c'\u00e8 scarto.\nParticolarit\u00e0 del gioco.\nLa particolarit\u00e0 del gioco Machiavelli consiste nel poter effettuare modifiche alle combinazioni di carte presenti sul tavolo. Il giocatore di turno, se lo desidera, pu\u00f2 modificare a piacere le combinazioni presenti sul tavolo al fine di trovare soluzioni pi\u00f9 favorevoli al deposito di una o pi\u00f9 carte che ha in mano. Il giocatore che effettua nuove combinazioni deve necessariamente creare combinazioni valide e non pu\u00f2 disporre delle carte gi\u00e0 depositate sul tavolo a meno di non lasciarne intatto il numero minimo di tre carte.\nEsempi.\nNota:\nIl giocatore di mano, finch\u00e9 non decide di passare il proprio turno, pu\u00f2 modificare e aggiungere carte alle combinazioni depositate sul tavolo, ma non pu\u00f2 riprendere in mano le carte precedentemente giocate.\nScopo del gioco.\nVince il giocatore che riesce per primo a depositare tutte le carte che ha in mano sul tavolo di gioco.\nVarianti.\nIl gioco prevede numerose varianti a seconda della tradizione locale. Eccone un breve elenco:"}
{"id": "555601", "revid": "1564910", "url": "https://it.wikipedia.org/wiki?curid=555601", "title": "Grotta Zinzulusa", "text": "La Zinzulusa \u00e8 una grotta naturale costiera che si trova lungo il litorale salentino tra Castro e Santa Cesarea Terme, una delle pi\u00f9 note grotte anchialine dell'Italia meridionale.\nEtimologia.\nLa denominazione della grotta deriva dal termine dialettale \"zinzuli\", stracci, ed \u00e8 dovuta alle formazioni carsiche, in particolare stalattiti, che pendono dal soffitto come fossero stracci appesi. La formazione della grotta, avvenuta per erosione marina, \u00e8 ricondotta al periodo del Pliocene.\nScoperta.\nLa prima citazione della grotta si trova negli scritti del vescovo di Castro, Antonio Francesco del Duca, che in una lettera del 1793 fa una dettagliata descrizione del sito. Tuttavia, i primi studi iniziarono solo 150 anni dopo, nel 1950, e la grotta fu aperta al pubblico nel 1957.\nDescrizione.\nLa grotta si pu\u00f2 articolare in tre settori distinti:\nLa grotta presenta ulteriori bacini interamente sommersi, esplorati fino a 260 metri dall'ingresso.\nFauna acquatica.\nLa grotta \u00e8 invasa da acque sia marine che dolci sorgive, limpidissime e fredde. \u00c8 particolarmente interessante dal punto di vista faunistico la presenza di poriferi, organismi generalmente non adatti ad ambienti isolati; in generale la grotta ospita un'inusuale diversit\u00e0 biologica, con presenza anche di specie endemiche della grotta.\nNel 1923 Filippo Bottazzi, Pasquale De Laurentiis e Gino Stasi vi hanno scoperto la \"Typhlocaris salentina\" ed un crostaceo ipogeo cui \u00e8 stato dato il nome di \"Spelaeomysis bottazzii\" in onore dell'illustre fisiologo.\nTurismo.\nNel periodo estivo la grotta \u00e8 molto frequentata. In media \u00e8 visitata da 100.000 turisti all'anno, con picchi di 3.500 visitatori al giorno. La parte aperta al pubblico sono i primi 150 metri della grotta, mentre la parte restante, in parte inondata, non \u00e8 accessibile per la notevole importanza della sua biodiversit\u00e0.\nTutela.\nNel 1999 il Karst Waters Institute (KWI) ha inserito la grotta nella lista dei 10 sistemi carsici mondiali a maggior rischio, di cui \u00e8 necessario garantire una adeguata tutela.\nCinematografia.\nNel 1968 in questa grotta furono girate da Carmelo Bene alcune sequenze del film Nostra Signora dei Turchi. \nNel 2019 Carlo Verdone ha utilizzato la grotta come ambientazione finale del suo film Si vive una volta sola uscito su Prime Video il 13 Maggio del 2021.\nA questa grotta si riferisce Checco Zalone nella clip \"La Vacinada\", pubblicata il 30 aprile 2021, quando, all'inizio, chiede ad Helen Mirren dove si trovi la Grotta Zinzulusa (minutaggio 00:20)."}
{"id": "555604", "revid": "465169", "url": "https://it.wikipedia.org/wiki?curid=555604", "title": "Arrival (ABBA)", "text": "Arrival \u00e8 il quarto album del gruppo svedese ABBA, uscito in tutto il mondo nell'ottobre del 1976.\nL'album.\n\"Arrival\" \u00e8 uno degli studio album pi\u00f9 famosi e venduti della band (il secondo dei nove a saldarsi alla vetta della classifica settimanale britannica degli album pi\u00f9 venduti), da cui furono estratti tre singoli di grande successo: \"Dancing Queen\" (l'unico singolo degli ABBA a piazzarsi alla vetta della classifica statunitense), \"Knowing Me, Knowing You\" e \"Money, Money, Money\". In Australia e Nuova Zelanda fu inoltre incluso il singolo \"Fernando\" (negli altri paesi incluso nella \"Greatest Hits\" del 1975), che si rivel\u00f2 uno dei pi\u00f9 grandi successi nella storia della musica australiana. In altre nazioni fu pubblicato come singolo anche \"When I kissed the teacher\", cos\u00ec come \"That's me\" (in Giappone) e anche \"Dum dum diddle\" (in Argentina).\nLa ristampa in CD contiene anche il brano \"Happy Hawaii\", gi\u00e0 lato B di molte edizioni dei singoli di quest'album. L'inciso di questo pezzo, che \u00e8 cantato da Frida, \u00e8 stato riutilizzato per l'ottava traccia \"Why did it have to be me?\" che \u00e8 l'unico dell'album cantato da Bjorn. La nona traccia \"Tiger\" \u00e8 ispirata a un fuoristrada dallo stesso nome, giocando col doppio senso dell'animale, e si chiude con un acuto di Agnetha all'ottava superiore.\nDopo \"Intermezzo no. 1\" incluso in \"Abba\", la title-track \u00e8 una nuova canzone strumentale, corredata dai cori polifonici a bocca aperta dei quattro componenti. \u00c8 considerato uno dei brani cardine del genere strumentale folk, al punto che qualcuno lo considera un progenitore delle sonorit\u00e0 della world music e della new Age.\nRistampe.\nL'album \u00e8 stato rimasterizzato e ripubblicato varie volte in CD, nel 1997, nel 2001, poi nel 2014 in versione deluxe con un CD con tracce bonus e un DVD con lo speciale TV \"ABBA-Dabba-Dooo!!\" trasmesso alla viglia della pubblicazione originale e diversi spezzoni di apparazioni TV dell'epoca.\n40\u00ba anniversario.\nPer il 40\u00ba anniversario dell'album, ad ottobre del 2016 \u00e8 stato pubblicato una nuova ristampa su vinile, e un cofanetto contenente i quattro singoli \"Fernando\", \"Dancing Queen\", \"Knowing Me, Knowing You\" e \"Money Money Money\" su vinile colorato. L'album \u00e8 ristampato su due LP da suonare a 45 giri (invece dei soliti 33 giri) per dare una migliore qualit\u00e0 del suono.\nCover e omaggi.\nIl multistrumentista inglese Mike Oldfield fece una propria versione del brano \"Arrival\" nel 1980, pubblicandola anche su un 45 giri dove nella copertina anch'egli si faceva ritrarre seduto su un elicottero, al pari della copertina di questo album. Sul retrocopertina invece compare mentre compie l'atterraggio dallo stesso mezzo. La \"K\" di \"Mike\", sulla copertina, \u00e8 rovesciata alla stregua della seconda B di Abba, secondo il loro marchio di fabbrica.\nClassifiche.\nAlbum\nSingoli"}
{"id": "555613", "revid": "1543377", "url": "https://it.wikipedia.org/wiki?curid=555613", "title": "Microsoft Most Valuable Professional", "text": "Il programma Microsoft Most Valuable Professional (MVP) \u00e8 un premio di riconoscimento distribuito da Microsoft. Gli MVP sono volontari che sono stati premiati per la loro partecipazione attiva alle comunit\u00e0 di supporto tecnico riguardanti tecnologie e prodotti Microsoft, per esempio, ai newsgroup Usenet. Un MVP \u00e8 premiato in base ai contributi fatti alle comunit\u00e0 durante l'ultimo anno. Microsoft definisce i Microsoft Most Valuable Professional (MVP) come dei \"community leader che hanno dimostrato un incredibile impegno, aiutando gli altri a ottenere il massimo dalle tecnologie Microsoft\". Il premio \u00e8 assegnato a persone che condividono la loro incredibile passione, le loro conoscenze e la loro expertise tecnica con le community e con Microsoft.\nOrigini.\nIl programma MVP trae le sue origini nelle comunit\u00e0 degli Sviluppatori software: i primi MVP sono stati selezionati tra gli utenti particolarmente attivi nelle comunit\u00e0 di supporto online come Usenet e CompuServe. Il riconoscimento, rilasciato per la prima volta nel 1993 a 37 persone, viene assegnato e rinnovato annualmente: nel corso degli anni il numero di MVP attivi \u00e8 cresciuto fino ad arrivare, in data odierna, a un numero compreso tra i 3.000 e i 4.000 individui, a suddivisi in oltre 90 paesi. Nel 10 agosto 2018 risultano attivi 3071 Microsoft MVP: tra questi 550 si trovano negli Stati Uniti, 149 nel Regno Unito, 137 in Francia, 106 in Germania, 74 in Italia, 60 in Spagna.\nCaratteristiche.\nNelle comunit\u00e0, gli MVP condividono la loro esperienza e conoscenza con gli utenti e sviluppatori sulle piattaforme Microsoft al fine di migliorare lo sviluppo dei prodotti e la ricerca. Grazie alla capacit\u00e0 di fare da ponte tra utenti e i team di sviluppo dei prodotti, cui sono sovente in contatto, sono tenuti in seria considerazione nel suggerimento di miglioramenti alle nuove release.\nTrova un MVP.\nL'introduzione, da parte di Microsoft, di un sito ufficiale dedicato al programma MVP e di un motore di ricerca degli MVP attivi ha reso possibile localizzare un MVP in paesi e settori di competenza specifici al fine di ottenere aiuto e assistenza con le tecnologie Microsoft di riferimento. Il servizio di ricerca, accessibile a tutti, risulta particolarmente utile per gli studenti iscritti al programma Microsoft Student Partner (MSP), in quanto il programma consente agli studenti MSP di contattare direttamente gli MVP a fini di formazione: ovviamente la richiesta \u00e8 subordinata alla disponibilit\u00e0 e all'accettazione da parte dell'MVP a cui lo studente MSP si rivolge."}
{"id": "555614", "revid": "4288606", "url": "https://it.wikipedia.org/wiki?curid=555614", "title": "Most Valuable Professional", "text": ""}
{"id": "555615", "revid": "1543377", "url": "https://it.wikipedia.org/wiki?curid=555615", "title": "JavaOS", "text": "JavaOS \u00e8 un sistema operativo sviluppato da Sun Microsystems basato su una macchina virtuale Java come elemento fondamentale. A differenza di altri sistemi operativi, come Windows, Linux o Mac OS, i quali sono scritti prevalentemente in C, JavaOS \u00e8 scritto principalmente in Java.\nJavaOS venne progettato per girare su sistemi embedded come set-top box, sistemi di rete o terminali bancomat. La sua architettura \u00e8 basata su un microkernel che si interfaccia con l'hardware, sul quale viene fatta girare la macchina virtuale Java. Le architetture hardware supportate sono:\nAnche i driver e l'interfaccia grafica sono scritti in Java.\nNel 2006 Sun ha dichiarato JavaOS sistema legacy e ne raccomanda la sostituzione con J2ME."}
{"id": "555620", "revid": "73322", "url": "https://it.wikipedia.org/wiki?curid=555620", "title": "Zinzulusa", "text": ""}
{"id": "555622", "revid": "108976658", "url": "https://it.wikipedia.org/wiki?curid=555622", "title": "Mansueto Viezzer", "text": "Biografia.\nOrdinato sacerdote nel 1950, compie gli studi di musica prepolifonica e canto gregoriano con Luigi Mantegani, di pianoforte con Luigi Pavan, di armonia con Gabriele Bianchi, Bruno Coltro (contrappunto e fuga) e Wolfango Dalla Vecchia (composizione), diplomandosi in pianoforte al conservatorio di Udine nel 1958 e in composizione a quello di Venezia nel 1964. \n&lt;br&gt;\u00c8 stato docente di armonia e contrappunto al conservatorio di Vicenza dal 1970 al 1977 e di armonia, contrappunto, fuga e composizione ai conservatori di Ferrara dal 1980 al 1983 e di Venezia dal 1977 al 1980 e nuovamente dal 1984 al 1995.\nHa diretto la Corale \u201cSan Gallo\u201d di Soligo. \u00c8 stato cappellano dell'ospedale di Soligo dal 1960 al 1980 e della Casa per anziani di Pieve di Soligo dal 1980 fino alla sua morte. Nel 1966 ha ottenuto il premio \u201cLevi\u201d di Venezia e nel 1969 il premio \"F. Michele Napolitano\" di Napoli. \n&lt;br&gt;Della sua produzione pi\u00f9 significativa fanno parte alcuni oratori, lavori di ampio respiro e impegno che traggono ispirazione da spunti liturgici e biblici; Viezzer si serve, per le sue composizioni, della grande orchestra con organo solista, di varie tastiere, nastro magnetico, del coro misto o del quartetto vocale. \n&lt;br&gt;\u00c8 altres\u00ec autore di pezzi per organo e pianoforte, molta musica sacra, pezzi sinfonici e corali, un'opera teatrale, liriche e musica da camera.\nCollegamenti esterni.\nhttps://web.archive.org/web/20150801013112/http://associazionemansuetoviezzer.com/ Sito di un'associazione trevigiana che si occupa delle opere di Viezzer"}
{"id": "555628", "revid": "123783713", "url": "https://it.wikipedia.org/wiki?curid=555628", "title": "Ordine dei frati minori cappuccini", "text": "L'Ordine dei frati minori cappuccini (in latino \"Ordo fratrum minorum capuccinorum\", sigla: O.F.M.Cap.) \u00e8 uno dei tre ordini mendicanti maschili di diritto pontificio che oggi costituiscono la famiglia francescana.\nOrigini.\nL'ordine nacque intorno al 1525, quando il frate francescano osservante Matteo da Bascio, ordinato sacerdote nella regione delle Marche, si convinse che lo stile di vita condotto dai francescani del suo tempo non era quello che san Francesco aveva immaginato. Egli desiderava ritornare allo stile di vita originario in solitudine e penitenza come praticato dal fondatore del suo ordine.\nI suoi superiori cercarono di sopprimere queste innovazioni, e fra Matteo e i suoi primi compagni furono costretti a nascondersi dalle autorit\u00e0 della Chiesa, che desiderava arrestarli per aver abbandonato i loro obblighi religiosi. Erano, del resto, gli anni della Riforma luterana e, pertanto, qualsiasi tentativo di rinnovamento era mal visto dai superiori degli ordini religiosi. Matteo e i suoi amici, trovato rifugio presso i monaci camaldolesi, in segno di gratitudine adottarono successivamente il cappuccio indossato da quell'ordine, che era il marchio dell'eremita nelle Marche, e l'uso di portare la barba. Il nome popolare del loro movimento ha origine da questa caratteristica dei loro abiti.\nNel 1528, Matteo ottenne, con la mediazione di Caterina Cybo duchessa di Camerino, l'approvazione di papa Clemente VII con la bolla \"Religionis zelus\" e gli fu dato il permesso di vivere come un eremita e di andare ovunque predicando ai poveri. Questi permessi non furono solo per lui, ma per tutti quelli che si sarebbero uniti a lui nel tentativo di restaurare l'osservanza pi\u00f9 letterale possibile della regola di san Francesco.\nIl 15 aprile 1529, nell'eremo dell'Acquarella, sito nei pressi di Fabriano e non distante dall'Abbazia camaldolese di Valdicastro, si tenne il I capitolo generale dell'Ordine. Matteo e il gruppo originario furono presto raggiunti da altri ed inizialmente vennero detti frati minori della vita eremitica ed a causa dell'opposizione degli Osservanti, si trasformarono in una congregazione, i Frati minori eremiti, ramo dei francescani conventuali, ma dotati di un proprio vicario.\nNell'anno 1535, sotto la guida di Bernardino d'Asti, composero le Costituzioni definitive che, con lievi modifiche, restarono in vigore fino al 1968.\nUn momento difficile fu nel 1542 quando il vicario generale dell'Ordine Bernardino Ochino ader\u00ec alla Riforma protestante.\nPapa Gregorio XIII, nel 1574, permise all'Ordine di insediarsi in \"Francia e in tutte le altre parti del mondo e di erigervi case, luoghi, custodie e province\", autorizzandone, nei fatti, la diffusione al di fuori d'Italia. Nel XVI secolo i cappuccini poterono contare su circa 14.000 frati e su quasi 1000 conventi. I numeri dell'ordine aumenteranno ulteriormente tra il 1600 e la met\u00e0 del Settecento. I frati, infatti, arriveranno a 34.000 ed i conventi a 1700. \nQuesti furono, del resto, anche gli anni in cui l'Ordine modific\u00f2, o meglio, perfezion\u00f2 alcune sue caratteristiche iniziali. Pur mantenendo fede al voto di povert\u00e0 radicale, i cappuccini si erano andati dimostrando ottimi predicatori e questo, visti anche i rapporti iniziali con il ramo conventuale, port\u00f2 ad una \"conventualizzazione\". Questo processo fu inoltre sostenuto anche dalla Santa Sede, che in quegli anni spinse gli ordini religiosi a sopprimere i conventi minori o troppo piccoli, convinta che dando vita a realt\u00e0 pi\u00f9 grandi queste potessero essere meglio controllate. Gli iniziali piccoli scaffali di libri divennero vere e proprie biblioteche, necessarie per assicurare una buona formazione di predicatori. Per comprendere il ruolo dell'ordine in questo secolo e mezzo, basti pensare che Alessandro Manzoni sceglier\u00e0 proprio un cappuccino, fra' Cristoforo, per opporsi a don Rodrigo, nei suoi \"Promessi Sposi\".\nI cappuccini furono molto attivi anche nelle missioni: per esempio, come riferisce Pellegrino da Forl\u00ec, l'arcidiocesi indiana di Agra fu affidata ai confratelli del suo ordine fin dal 1703.\nDalla seconda met\u00e0 del Settecento ad oggi.\nDalla seconda met\u00e0 del Settecento alla fine del 1800, l'ordine visse un momento di crisi. Basti pensare che tra il 1787 ed il 1847 non si tenne il capitolo generale dell'ordine, l'assemblea generale di tutti i responsabili delle province in cui quest'ultimo era suddiviso. Queste difficolt\u00e0 furono dovute pi\u00f9 a motivazioni politico-sociali che religiose. La Rivoluzione francese e le esperienze simili in altri stati europei portano alla soppressione i conventi ed anche di intere province. Altrettanto si pu\u00f2 dire per l'Italia di fine Ottocento, dove la legge delle Guarentigie priv\u00f2 gli ordini religiosi di molti beni ed addirittura dei conventi. A ci\u00f2, per\u00f2, si accompagn\u00f2 una pi\u00f9 consapevole opera missionaria, soprattutto nelle Americhe, dove l'Ordine crebbe con molta facilit\u00e0.\nNonostante le difficolt\u00e0 agli inizi del Novecento i cappuccini erano circa 9.500 ed alloggiavano in oltre 600 case. Il capitolo generale del 1884 aveva del resto deciso di riacquistare molti dei conventi che erano andati perduti nel corso del secolo precedente e venne approvata una nuova regola. La precedente era del 1643. Il XX \u00e8 stato, un po' per tutti gli ordini religiosi, il secolo del ritorno alle origini e dell'apertura alle novit\u00e0 del mondo contemporaneo. Basti pensare al Concilio vaticano II e l'invito rivolto a tutte le comunit\u00e0 religiose a riscoprire le ragioni originarie del proprio carisma. I cappuccini non sono stati esenti dalla crisi di vocazioni, che ha colpito la Chiesa cattolica in Europa e nel Nord America negli anni '60 ed '80. Ci\u00f2 nonostante i cappuccini restano uno degli ordini pi\u00f9 grandi e diffusi della Chiesa cattolica.\nSpiritualit\u00e0.\nI cappuccini, fin dalle origini del loro ordine, si segnalarono per un attaccamento particolare nei confronti della preghiera e per la cura dei poveri e degli ammalati. L'ordine crebbe rapidamente sia in dimensioni sia in popolarit\u00e0, vista la sua tendenza di imitare la vita di Ges\u00f9 cos\u00ec come descritta dai Vangeli. Questi differenti approcci erano spesso complementari con le missioni nelle zone di campagna servite poveramente dalle esistenti strutture parrocchiali, sopperendo ai bisogni dei fedeli in mancanza di un clero efficacemente preparato. Caratteristica \u00e8 proprio la loro vicinanza agli ultimi delle citt\u00e0 e delle campagne, adottando uno stile omiletico semplice e impregnato di quotidianit\u00e0.\nStatistiche.\nAl 31 dicembre 2019, i cappuccini erano 10.349, dei quali 6.882 sacerdoti, con 1.565 case. I cappuccini sono presenti in 106 Paesi.\nL'Ordine dei frati minori cappuccini \u00e8 il quarto ordine religioso per diffusione, dopo la Compagnia di Ges\u00f9 (gesuiti) (15.306 membri), la Societ\u00e0 salesiana di San Giovanni Bosco (salesiani) (14.767) e l'Ordine dei frati minori, 12.726.\nLa seguente tabella d\u00e0 un quadro storico dell'andamento dei membri dell'Ordine dei frati minori cappuccini."}
{"id": "555636", "revid": "1977449", "url": "https://it.wikipedia.org/wiki?curid=555636", "title": "Campionato georgiano di calcio", "text": "Il campionato georgiano di calcio (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e4\u10d4\u10ee\u10d1\u10e3\u10e0\u10d7\u10d8) ha come primo livello la Erovnuli Liga.\nQuesta \u00e8 formata da dieci squadre: le squadre si affrontano in un girone all'italiana quattro volte, per un totale di trentasei partite. Al termine del campionato, la squadra prima classificata \u00e8 dichiarata campione di Georgia ed ammessa ai preliminari della UEFA Champions League. La seconda e la terza classificata vengono ammesse al primo turno preliminare della UEFA Europa League. Se la squadra vincitrice della coppa nazionale, ammessa al primo turno preliminare della UEFA Europa League, si classifica al secondo o terzo posto, l'accesso al primo turno di Europa League va a scalare. L'ultima classificata viene retrocessa in Erovnuli Liga 2, mentre l'ottava e la nona classificate disputano uno spareggio promozione/retrocessione contro la seconda e la terza classificate in Erovnuli Liga 2 per due posti in massima serie.\nLa squadra pi\u00f9 titolata del massimo campionato \u00e8 la Dinamo Tbilisi.\nAttuale sistema.\nAi primi tre livelli troviamo:"}
{"id": "555638", "revid": "984922", "url": "https://it.wikipedia.org/wiki?curid=555638", "title": "Cantone di Gimont", "text": "Il Cantone di Gimont era una divisione amministrativa dell'Arrondissement di Auch, con capoluogo Gimont. Situato nel dipartimento di Gers e nella regione dei Midi-Pirenei, ha un'altitudine compresa fra i 132 metri sul livello del mare di Saint-Sauvy e i 264 metri sul livello del mare di Lussan, per una media di 182 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 6902 abitanti (secondo il censimento del 2009) su una superficie di 223,16 km\u00b2, con una densit\u00e0 di 30,92 abitanti al km\u00b2. Del cantone facevano parte 14 comuni:"}
{"id": "555639", "revid": "1543377", "url": "https://it.wikipedia.org/wiki?curid=555639", "title": "Gianni Ippoliti", "text": "Biografia.\nNato a Roma nel 1950, la sua carriera in televisione ebbe inizio su Rete 1, l'attuale Rai 1, quando nel 1977 fece parte del cast di \"Piccolo Slam\" con Stefania Rotolo e Sammy Barbot e in seguito, nel 1983, come inviato nel programma \"Fresco Fresco\" di Maria Teresa Ruta. Nel 1988 debutt\u00f2 ufficialmente come conduttore con \"Provini\" (una rassegna di dilettanti allo sbaraglio) in onda su Italia 1: qualche anno prima Ippoliti stesso ide\u00f2 e condusse lo stesso programma sull'emittente locale romana GBR.\nNel 1979 Ippoliti fa parte del duo di disco music Craabs (insieme alla modella e cantante belga Danielle Devred), creato, dopo il successo globale del gruppo Easy going e di Vivien Vee, da Giancarlo Meo, con il contributo musicale del compositore e arrangiatore Claudio Simonetti. Con i Craabs ha inciso 2 dischi nel 1979 sotto l'etichetta Banana Records: \"Let's go dancing/\u00c8 da sempre\" e \"Let's go dancing/Give me a break\" insieme a Vivien Vee. Con l'etichetta Sugar music ha inciso il singolo \"Pap\u00e0\" insieme a Mino Reitano, che divenne la sigla del dopofestival del 1993.\nSi mette poi in luce con \"Dibattito!\", sempre nel 1988, un programma nel quale era moderatore di una tavola rotonda di perfetti sconosciuti dalla quale emergeranno personaggi quali Luca Laurenti e Sonia Grey. Nel 1989 realizza \"Grandi sceneggiati\", programma dedicato alle parodie di libri famosi. Seguono gli speciali \"Perch\u00e9 ha vinto Anna Oxa?\" e \"Perch\u00e9 hanno vinto i Pooh?\", andati in onda prima delle vittorie di questi artisti al \"Festival di Sanremo\". Seguono i programmi \"Capolinea\", \"Scene da un matrimonio\" (condotto da Davide Mengacci), \"Festivalbaro\", \"Non \u00e8 mai troppo tardi\", \"C'era una volta Fluff\", \"Q come cultura\" e \"Temp'estivo\".\nNei primi anni novanta crea un nuovo \"format\" per la RAI, che va in onda per la prima volta nel 1991 all'interno del programma \"La Vela d'oro\" e successivamente riproposto per un intero anno all'interno del programma domenicale \"Girone all'italiana\", presentato da Andrea Barbato. Il format era praticamente identico al pi\u00f9 recente game show dell'access prime time condotto dal 2007 al 2012 da Fabrizio Frizzi, \"Soliti ignoti\", il quale per ironia della sorte era uno dei concorrenti del gioco nel format del 1991. Nel 2007 la RAI ha acquistato i diritti per la riproduzione televisiva del programma \"Soliti ignoti - Identit\u00e0 nascoste\" dalla societ\u00e0 olandese Endemol, controllata a sua volta dalla spagnola Telef\u00f3nica, pur possedendo gi\u00e0 i diritti per l'identico Format creato anni prima da Gianni Ippoliti: infatti, come consuetudine in quegli anni, i diritti dei programmi creati per la RAI non appartenevano ai singoli autori ma alla societ\u00e0 di Viale Mazzini.\nNel 1997 ha condotto \"Italiani nel mondo\", e nel 1998 \"La Befana vien di notte\", in onda su Rai 2. Nel 2002 fa alcune incursioni al Festival di Sanremo con divagazioni surreali, e realizza brevi \"pillole\" durante i Mondiali di calcio di quell'anno. Nel gennaio 2005 partecipa come concorrente al talent show del sabato sera \"Ballando con le stelle\".\nIl 1\u00ba agosto 2008 riceve nel quartiere Castello della Citt\u00e0 di Nard\u00f2, in Provincia di Lecce, la presidenza onoraria dello stesso. Nell'estate del 2008 \u00e8 diventato presidente della squadra di pallamano maschile di serie A d'\u00e9lite Italgest Salento D'Amare Casarano. Collabora alla trasmissione televisiva del weekend di Rai 1 \"Unomattina in famiglia\", dove cura una sorta di rassegna stampa-parodia di periodici, commentando in modo ironico quelli che si occupano di \"gossip\", e inoltre dal 2012 collabora con la trasmissione televisiva di Rai Movie \"Drugstore\", dove raccoglie le opinioni della gente comune in uscita dalle sale cinematografiche. Infine, collabora pure con la trasmissione televisiva del sabato pomeriggio di Rai 1 \"Le amiche del sabato\", dove fa il critico del gossip.\nHa detto di s\u00e9:"}
{"id": "555649", "revid": "984922", "url": "https://it.wikipedia.org/wiki?curid=555649", "title": "Cantone di Jegun", "text": "Il Cantone di Jegun era una divisione amministrativa dell'Arrondissement di Auch, con capoluogo Jegun. Situato nel dipartimento di Gers e nella regione dei Midi-Pirenei, ha un'altitudine compresa fra i 103 metri sul livello del mare di Roquefort e i 273 metri sul livello del mare di Ordan-Larroque, per una media di 265 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 3843 abitanti (secondo il censimento del 2009) su una superficie di 193,03 km\u00b2, con una densit\u00e0 di 19,91 abitanti al km\u00b2. Del cantone facevano parte 10 comuni. Eccone l'elenco: "}
{"id": "555655", "revid": "324143", "url": "https://it.wikipedia.org/wiki?curid=555655", "title": "Fudbalski klub Zemun", "text": "Il Fudbalski klub Zemum (serbo: \"\u0424\u041a \u0417\u0435\u043c\u0443\u043d\") \u00e8 una societ\u00e0 calcistica serba con sede a Belgrado, nel municipio di Zemun, il pi\u00f9 grande dei 17 che ne formano l'area metropolitana. \nNella stagione 2019-2020 milita nella Prva Liga Srbija, la seconda divisione del calcio serbo.\nStoria.\nil 20 ottobre 1946 il FK Jedinstvo Zemun nasce dalla fusione del FK Sparta e del FK Maksim Divni\u0107, piccole realt\u00e0 sorte subito dopo la fine della Seconda Guerra Mondiale. In poco tempo il club diventa un'importante realt\u00e0 a livello nazionale, fino ad ottenere la promozione in Druga Liga, categoria mantenuta per due stagioni.\nA seguito di una crisi finanziaria, lo Jedinstvo \u00e8 costretto alla fusione con il club della casa farmaceutica Galenika, cos\u00ec il 23 febbraio 1969 nasce il FK Galenika Zemun, ottenendo l'immediata promozione alla Druga Liga 1970-1971.\nIl neonato club diventa uno dei pi\u00f9 competitivi della categoria e per la prima volta, al termine del campionato 1981-1982, vinto agevolmente, ottiene la prima, storica promozione in Prva Liga. Il Galenika retrocede immediatamente, arrivando ultimo con 19 punti, ma in stagione vince un memorabile derby con la .\nNel gennaio del 1985 assume la denominazione attuale, FK Zemun, al termine della stagione successiva retrocede in Tre\u0107a Liga. Fa ritorno in seconda divisione nel 1989, vincendo il girone nord di 1988-1989, venendo immediatamente promosso in Prva Liga, campionato che termina al 13\u00ba posto. La stagione 1991-1992, quella passata alla storia come l'ultima jugoslava ancora con squadre di altre repubbliche (nella fattispecie bosniache e macedoni, avendo quelle croate e slovene abbandonato le competizioni l'anno precedente), termina al 10\u00ba posto.\nl'FK Zemun resta nella massima divisione nazionale fino al 2007, quando termina la stagione all'ultimo posto e retrocede.\nArrivando secondo nel 2017, ritorna finalmente in SuperLiga, chiudendo all'undicesimo posto finale, per poi retrocedere al termine della stagione successiva.\nNel 2008 ha raggiunto la finale della Coppa di Serbia, persa contro il .\nGioca le partite casalinghe al Gradski Stadion Zemun, che ha una capienza di 12000 spettatori, attualmente ridotti a 9.600.\nRosa 2019-2020.\n\"Rosa aggiornata all'8 giugno 2019\"\nGiocatori famosi.\nTra i giocatori passati al Gradski stadion, non si possono non ricordare:"}
{"id": "555656", "revid": "30232", "url": "https://it.wikipedia.org/wiki?curid=555656", "title": "Miscela azeotropica", "text": ""}
{"id": "555657", "revid": "339392", "url": "https://it.wikipedia.org/wiki?curid=555657", "title": "Le avventure della dolce Katy", "text": ""}
{"id": "555659", "revid": "566995", "url": "https://it.wikipedia.org/wiki?curid=555659", "title": "Campionato greco di calcio", "text": "Il campionato greco di calcio (\u03c0\u03bf\u03b4\u03cc\u03c3\u03c6\u03b1\u03b9\u03c1\u03bf \u03c3\u03c4\u03b7\u03bd \u0395\u03bb\u03bb\u03ac\u03b4\u03b1) ha come massima divisione la Souper Ligka Ellada.\nFino alla stagione 2005-2006 la Super League era conosciuta come Alpha Ethniki. Oggi \u00e8 composta da 16 squadre, con le ultime due retrocesse al livello inferiore. Nell'estate del 2010 la Football League ha sostituito la Beta Ethniki. \nAl quarto livello, fino al 2013, c'era la Delta Ethniki, che \u00e8 stata abolita per far posto ai campionati organizzati a livello regionale o locale (come l'Eccellenza e la Promozione italiana).\nLe squadre pi\u00f9 titolate della Super League sono in ordine l'Olympiacos Pireo, il Panathinaikos e l', tutte squadre di Atene, che insieme hanno vinto la quasi totalit\u00e0 dei titoli."}
{"id": "555662", "revid": "117120471", "url": "https://it.wikipedia.org/wiki?curid=555662", "title": "Vela (satellite)", "text": "Vela era il nome di una rete di satelliti sviluppata nell'ambito dell'elemento \"Vela Hotel\" del Progetto Vela, con l'obiettivo di monitorare il rispetto del Trattato del 1963 sul bando parziale dei test nucleari (Partial Test Ban Treaty).\nNegli anni '70, la missione di rilevamento nucleare fu trasferita al Defense Support Program (DSP) e successivamente, sul finire degli anni '80 ai satelliti del sistema Navstar Global Positioning System (GPS).\nIl programma \u00e8 attualmente denominato \"Integrated Operational Nuclear Detection System (IONDS)\" o \"Sistema Operativo Integrato di Rilevamento Nucleare\".\nControversie continuano tutt'oggi riguardo al programma Vela, poich\u00e9 il 22 settembre 1979 il satellite Vela 6911 rilev\u00f2 il doppio lampo caratteristico di un'esplosione nucleare in atmosfera tra l'Atlantico del sud e l'Oceano indiano a sud del Sud Africa 47\u00b0 S 40\u00b0 E, nei pressi dell'isole del Principe Edoardo, dipendenza sudafricana. Questo, che \u00e8 comunemente noto come \"l'incidente Vela\" non ha, a tutt'oggi, trovato alcuna spiegazione, anche se sono state fatte ipotesi relative a un esperimento nucleare israelo-sudafricano."}
{"id": "555664", "revid": "1452073", "url": "https://it.wikipedia.org/wiki?curid=555664", "title": "Personaggi di Final Fantasy X", "text": "Questa pagina descrive i personaggi del videogioco di ruolo giapponese \"Final Fantasy X\", decimo capitolo della saga videoludica di \"Final Fantasy\" sviluppata da Square.\nEsistono sette personaggi giocanti, tra cui il protagonista Tidus, un ragazzo allegro e gioviale e un asso del Blitzball, che cerca un modo per tornare a Zanarkand dopo che Sin lo ha condotto a Spira. Per fare ci\u00f2, si unisce a Yuna, un'invocatrice in pellegrinaggio per ottenere l'Invocazione Suprema e sconfiggere cos\u00ec Sin. In viaggio con loro in qualit\u00e0 di guardiani di Yuna vi sono: Kimahri, un guerriero della trib\u00f9 dei Ronso che ha protetto Yuna fin dalla pi\u00f9 tenera et\u00e0; Wakka, un giocatore di Blitzball il cui fratello minore \u00e8 stato ucciso da Sin; e Lulu, una severa maga nera cresciuta con Yuna e Wakka. Durante il viaggio al gruppo si uniscono anche Auron, un ex-monaco guerriero che aiut\u00f2 Braska, il padre di Yuna, e Jecht, il padre di Tidus, nello sconfiggere Sin dieci anni prima dell'inizio della storia; e Rikku, una vivace ragazza Albhed e la prima persona amica ad assistere Tidus al suo arrivo a Spira.\nPersonaggi principali.\nTidus.\n \u00e8 un talentuoso giocatore di Blitzball di 17 anni e il protagonista di \"Final Fantasy X\". Sebbene Tidus sia il suo nome ufficiale, i giocatori hanno la possibilit\u00e0 di rinominarlo all'inizio del gioco. Originario della potente e tecnologica citt\u00e0 di Zanarkand, Tidus giunge su Spira in seguito ad un attacco da parte di Sin e scopre che in questa realt\u00e0 Zanarkand \u00e8 stata distrutta mille anni prima. Egli diviene cos\u00ec un guardiano di Yuna al fine di trovare un modo per tornare a casa, ma durante il viaggio deve rimettere in discussione le sue posizioni quando scopre la verit\u00e0 sulle sue origini, su suo padre Jecht, che \u00e8 diventato Sin, e sulle implicazioni del pellegrinaggio di Yuna, di cui si \u00e8 innamorato. Il suo abbigliamento venne scelto per differenziarlo da quello delle genti di Spira, provenendo egli da un altro mondo, mentre la sua personalit\u00e0 gioviale fu pensata in contrasto con i precedenti protagonisti della saga di \"Final Fantasy\". Tidus appare anche nella serie \"Kingdom Hearts\" ed \u00e8 l'eroe che rappresenta \"Final Fantasy X\" in \"Dissidia Final Fantasy\". \u00c8 doppiato in giapponese da Masakazu Morita e in inglese da James Arnold Taylor.\nYuna.\n \u00e8 un'invocatrice di 17 anni, nata a Bevelle e cresciuta sull'isola di Besaid. Suo padre, Braska, \u00e8 l'invocatore che sconfisse Sin dieci anni prima dell'inizio della storia. In \"Final Fantasy X\" Yuna intraprende un pellegrinaggio in compagnia dei suoi guardiani per ottenere il supporto delle creature conosciute come Eoni e sconfiggere cos\u00ec Sin. Riservata, responsabile e ingenua, Yuna si apre progressivamente durante il viaggio e si innamora di Tidus. Due anni dopo la fine di \"Final Fantasy X\", la speranza di potersi ricongiungere con Tidus la spinge ad intraprendere un nuovo viaggio attraverso Spira, rendendola la protagonista di \"Final Fantasy X-2\". Yuna appare anche in \"Kingdom Hearts II\" e \"Dissidia 012 Final Fantasy\" \u00c8 doppiata in giapponese da Mayuko Aoki e in inglese da Hedy Burress.\nWakka.\n \u00e8 un giovane abitante dell'isola di Besaid. \u00c8 un buffissimo personaggio dal ciuffo rosso. Caratterialmente \u00e8 allegro, spiritoso, coerente e generoso.\nWakka \u00e8 troppo timido per rispondere a Lulu, che spesso lo tratta duramente nonostante provi un grandissimo affetto nei suoi confronti. \u00c8 il primo a fare amicizia con Tidus quando quest'ultimo viene catapultato nel mondo di Spira, e proprio come Tidus anche lui \u00e8 un giocatore di blitzball, anche se la squadra di cui \u00e8 allenatore e capitano, i Besaid Aurochs, \u00e8 famosa soltanto per non aver mai vinto una partita. La sua vita cambia radicalmente quando incontra Tidus. Nel giovane ritrova molte delle caratteristiche del fratello Chappu, ex fidanzato di Lulu morto durante una battaglia contro Sin, e, come non manca di fargli notare Lulu, tende a credere che il diciassettenne possa prendere il posto di Chappu. Profondamente legato e devoto all'invocatrice Yuna, ha deciso di lasciare il suo sport preferito per accompagnarla nel pellegrinaggio che le permetter\u00e0 di sconfiggere Sin, il mostro che ha ucciso suo fratello.\nWakka \u00e8 un fondamentalista del credo di Yevon, e in quanto tale, odia profondamente tutta la razza Albhed e le loro macchine belliche, che ritiene in parte responsabili della morte di suo fratello, il quale si era affidato ad esse per cercare di sconfiggere Sin. Il capitano dei Besaid Aurochs \u00e8 un fervente fedele e si attiene rigidamente ai dogmi di Yevon, la divinit\u00e0 di Spira. Osserva i tab\u00f9 e si lascia influenzare da templari e sacerdoti, che rispetta con devozione. Secondo il credo di Yevon gli Albhed, con le loro macchine, infrangono le leggi di Yevon e sono la causa della permanenza di Sin su Spira. Tuttavia la conoscenza di Rikku e lo svolgersi della storia lo portano a sviluppare un maggiore senso critico nei confronti della religione e a diventare uno spirito libero.\nIn combattimento, Wakka utilizza la sua palla da Blitzball, con cui \u00e8 in grado di colpire anche i nemici in volo. \u00c8 un personaggio decisamente equilibrato, piuttosto potente, resistente e rapido, con una mira infallibile, dotato anche di una discreta potenza magica. Ha anche il parametro di fortuna pi\u00f9 alto del gruppo, tuttavia dimostra una debolezza verso gli attacchi magici. Impara rapidamente a sfruttare i punti deboli dei nemici che danneggia non solo con la forza bruta di Auron o la rapidit\u00e0 di Tidus, che possiede solo in parte, ma anche con utili tecniche che infliggono status alterati come Blind e Mutismo. Le sue turbotecniche consistono in una \"slot machine\" diversa a seconda del tipo di Turbo scelto. La prima \u00e8 Slot Elementi, che infligge danni di tipo Ghiaccio, Fuoco, Elettro o Acqua ai nemici, poi vincendo diverse Leghe o Coppe Yevon si possono sbloccare Slot Status, piuttosto inutile, Slot Aurochs e, soprattutto, la mossa turbo pi\u00f9 forte, Slot Attacchi, che supera il milione di danni a livello molto alto. Anche la sua arma finale, la micidiale World Champion, \u00e8 ottenibile solo giocando a Blitzball.\nWakka compare anche come personaggio secondario in \"Kingdom Hearts\".\nLulu.\nDa sempre vissuta sull'isola di Besaid, \u00e8 molto legata all'invocatrice Yuna alla quale \u00e8 affezionata come ad una sorella. Proprio per questo ha deciso di diventare una dei guardiani della giovane invocatrice. All'inizio del gioco si conoscono ben pochi particolari circa il suo passato a causa della sua natura cupa e taciturna, ma con l'evolvere della trama si incontreranno personaggi che faranno luce sulla sua vita. Per Lulu questo \u00e8 il terzo viaggio per sconfiggere Sin, la prima invocatrice a cui fece da guardiana, Ginnem, mor\u00ec durante il pellegrinaggio appena entrata nella grotta dell'intercessore rapito. L'anima della ragazza rimane nella grotta fino a quando non viene trapassata da Yuna durante il gioco. Il suo secondo pellegrinaggio si concluse nella Piana della Bonaccia (sempre vicino alla grotta dell'intercessore rapito) dove l'invocatore a cui faceva da guardiana insieme a Wakka, Zuke, decise di diventare sacerdote di Yevon e di lasciare il pellegrinaggio.\n\u00c8 una donna psicologicamente molto forte e decisa, non si scompone mai e riesce ad affrontare le situazioni sempre a sangue freddo, riesce a trattenere l'entusiasmo di Wakka ed \u00e8 uno stabile supporto per l'infantile marito. Dapprima fidanzata con il fratello minore di Wakka, Chappu (scomparso tragicamente durante i combattimenti per distruggere Sin), decide nel seguito del gioco di sposare il fratello maggiore (Wakka appunto) del tanto amato defunto fidanzato, dal quale avr\u00e0 un figlio che la costringer\u00e0 a ritirarsi dalle battaglie combattute nel X, per tornare alla vita tranquilla dell'Isola di Besaid.\nLa sua forza sta nelle arti oscure. \u00c8 all'inizio del gioco l'unica a possedere le quattro magie elementali di base (Fire, Idro, Blizzard e Thunder) ed \u00e8 predisposta pi\u00f9 degli altri ad imparare le magie oscure data la sua posizione della sferografia. La sua grande debolezza sta nella lentezza dei movimenti e nella totale assenza di potenza fisica per attacchi diretti. \u00c8 perci\u00f2 consigliabile l'utilizzo solo in presenza di un party con almeno un attaccante dalla considerevole potenza fisica (come Tidus o Auron). Per gli attacchi diretti sfrutta dei pupazzi stregati, che hanno vari nomi a seconda delle abilit\u00e0 impostate. Quello tradizionale e che possiede dall'inizio del gioco \u00e8 il Moguri. La sua arma pi\u00f9 potente si chiama Sir Onion Knight. Molto resistente sotto il punto di vista della difesa magica, \u00e8 invece altamente vulnerabile agli attacchi fisici.\nAuron.\n \u00e8 uno dei primi personaggi che si incontra nel corso dell'avventura: ex-guardiano del padre di Yuna, mantiene una promessa fatta a Jecht, suo caro amico: proteggere Tidus.\nRikku.\n, \u00e8 una giovane ragazza Albhed con una predisposizione naturale per la meccanica e i furti (dote comune a tutti gli esponenti della sua razza). La sua personalit\u00e0 \u00e8 vivace ed ottimistica, ma in qualit\u00e0 di Albhed ha sofferto della discriminazione da parte di molti Yevoniti. Le iridi dei suoi occhi virano verso il verde, mentre le pupille hanno la forma di spirali. Rikku ha 15 anni quando appare per la prima volta in Final Fantasy X. Figlia di Cid, sorella di Fratello e cugina di Yuna, con lo svolgersi della trama, Rikku diventer\u00e0 amica per la pelle di quest'ultima. Ha paura dei fulmini, da quando Fratello per salvarla da un mostro marino la colp\u00ec per sbaglio con una magia Thunder, e si spaventa quando i personaggi viaggiano attraverso la Piana dei Lampi. Un personaggio di \"Final Fantasy X-2\", Gippal, afferma nel gioco di essere stato insieme a lei.\nRikku \u00e8 stata la prima ad aiutare Tidus non appena approd\u00f2 a Spira, sebbene i suoi compagni Albhed fossero diffidenti a tal proposito. Scompare poi dalla trama del gioco per essere poi l'ultimo personaggio che si unisce alla squadra di guardiani di Yuna.\nRikku utilizza una serie di armi simili ad artigli, di cui la pi\u00f9 potente \u00e8 la Godhand, mentre i suoi scudi prendono il nome di Targhe. Inizialmente Rikku \u00e8 il solo personaggio con la capacit\u00e0 di rubare e di usare un sottoinsieme di articoli, alcuni offensivi come le \"granate\" o le \"magiliti\", altre medicamentose o di difesa come l'Albhedina e le \"cortine\". Questo, insieme alla sua turbotecnica che permette di unire qualsiasi oggetto ad altri per ottenere un effetto maggiore ed unico (Cocktail), fa di lei uno dei personaggi pi\u00f9 versatili della serie.\nIl suo personaggio sarebbe dovuto apparire in \"Kingdom Hearts\", dove per\u00f2 \u00e8 stata sostituita con Yuffie, personaggio preso da Final Fantasy VII. Ricomparir\u00e0 comunque in \"Kingdom Hearts II\", dove far\u00e0 parte di un trio di fatine caccia-tesori, tra cui Yuna. In \"Final Fantasy X-2\", Rikku ha 17 anni ed \u00e8 un membro di \"YRP\" (Yuna, Rikku e Paine). Questo trio fa parte di un gruppo di cacciatori di sfere chiamato \"Gullwings\", capitanati da Fratello. \u00c8 con Rikku che Yuna discute sulle sue paure e speranze a proposito della perdita di Tidus.\nKimahri Ronso.\n, come tutti gli altri personaggi giocabili, \u00e8 un guardiano di Yuna, uno dei primi ad diventare tale ed anche uno dei pi\u00f9 affidabili; segue, infatti, l'invocatrice nel suo viaggio fin dall'isola di Besaid. Egli fa parte della trib\u00f9 dei Ronso, originaria del monte Gagazet, e, come tale, il suo aspetto \u00e8 quello di un uomo-bestia dalla carnagione blu. Possente di stazza ed agile nei movimenti, il corno che ha sulla fronte \u00e8 stato spezzato da dei membri del suo clan per la sua arroganza che lo portava a non ammettere mai le sconfitte subite nei combattimenti con i guerrieri Ronso pi\u00f9 potenti della trib\u00f9, Biran e Yenke. Fu infatti lo stesso Biran a spezzare il corno di Kimahri e a soprannominarlo \"Hornless\" (cio\u00e8 senza corno, grandissimo disonore per un Ronso). Taciturno di carattere, per gran parte della storia non dialogher\u00e0 con nessuno, tanto che Tidus rimarr\u00e0 stupito la prima volta che lo sentir\u00e0 parlare.\nA differenza di tutti gli altri personaggi, che hanno delle caratteristiche di base specializzate in un certo campo, per la magia o per il corpo a corpo, e hanno un proprio \"percorso\" predefinito nella sferografia, Kimahri ne \u00e8 privo e non ci sono abilit\u00e0 riconducibili a lui, escludendo Drakkoken e, volendo, Scan e Scalogna. \u00c8 quindi possibile scegliere se farlo diventare un discreto mago, un potente guerriero o un ibrido fra le due cose, a seconda della preferenza del giocatore. Inoltre il Ronso, non avendo alcuna abilit\u00e0 propria, \u00e8 in grado di rubare le tecniche dei nemici e di riprodurle con un attacco Turbo: il cosiddetto Nemitec. Ad esempio Kimahri potr\u00e0 soffiare fiamme, farsi esplodere sacrificando la propria vita per infliggere un ingenti danni al nemico, o fare uso di poteri curativi.\nIn battaglia usa delle lance per combattere, tra cui la pi\u00f9 potente \u00e8 la Longinus.\nSeymour Guado.\n, assieme a Sin, \u00e8 il principale antagonista di FFX. Appartiene alla razza dei Guado, ma sua madre era un'umana. \u00c8 maestro dell'ordine di Yevon, successore designato del leader. \u00c8 sicuro che la spirale di morte di Spira si pu\u00f2 fermare soltanto distruggendo completamente i continenti e i suoi abitanti, per questo motivo costringe Yuna a sposarlo per poter poi diventare la nuova reincarnazione di Sin.\nSeymour \u00e8 un personaggio giocabile, in quanto aiuta Yuna e Auron a sconfiggere una scaglia di Sin. Ha parecchi\u00a0hp e un'enorme resistenza. \u00c8 molto abile nelle magie: possiede infatti magie bianche e nere di secondo livello, un potere magico superiore a quello di Lulu e di Yuna e 999 MP. Forte anche negli attacchi fisici, con la sua asta \u00e8 in grado di perforare le corazze. La turbotecnica Hosannah, molto difficile da caricare, \u00e8 un colpo potentissimo che pu\u00f2 arrivare a infliggere quasi 3000 punti danno. Per mano sua avviene lo sterminio della razza dei guerrieri Ronso, tra cui vi \u00e8 anche il maestro Kelk, la morte di suo padre Jyscal e di Wen Kinok. Riesce a fermare con la sola forza fisica la gigantesca scaglia Ghy, e a rimanere impassibile dopo che Kimhari gli ha conficcato la sua lancia nel cuore, anche perch\u00e9 quando lo colpisce \u00e8 gi\u00e0 morto, ucciso precedentemente nel tempio di Macalania. Nel corso della storia, i protagonisti lo affrontano per ben quattro volte:\nAltri personaggi.\nJecht.\n \u00e8 uno dei personaggi non giocabili, padre di Tidus e stella del blitzball di Zanarkand.\nDalle registrazioni contenute nelle sfere, fisicamente, appare alto e possente, un po' rude e con la tendenza a bere. Suo \u00e8, inoltre, un potentissimo tiro di blitzball, il cosiddetto \u201cTiro Jecht\u201d. Si tratta di un tiro con cui \u00e8 possibile colpire due avversari e fare, solitamente, goal. \u00c8 un movimento piuttosto sbalorditivo, utile e di grande effetto; ne esistono due versioni, il \"Tiro Jecht numero 1\" che consiste nel tirare con forza la palla sulla traversa della porta (per disorientare il portiere) e poi con un secondo colpo potentissimo farla entrare e il \"Tiro Jecht numero 2\" pi\u00f9 impegnativo del primo in quanto consiste nel tirare 2 primi potenti colpi alla palla per stordire i marcatori della squadra avversaria e tirare in porta. in entrambi i casi il colpo principale \u00e8 preceduto da moltissime giravolte in aria per disorientare ulteriormente il portiere. Esiste un altro tiro: \"Tiro Jecht numero 3\" che per\u00f2 \u00e8 un'invenzione del medesimo jecht per ispirare i tifosi a tornare a vedere le partite nel tentativo di vedere l'inesistente \"Tiro Jecht numero 3\".\nTidus crede di odiare suo padre. Il suo odio \u00e8 determinato dal fatto che, da bambino, se Jecht era in casa, non riceveva sufficienti attenzioni da sua madre. Neppure Jecht \u00e8 mai stato un bravo padre, dal momento che era solito criticare costantemente il figlio e chiamarlo \u201cpiagnucolone\u201d. Jecht scompare dieci anni prima che Tidus incontri Sin assieme alla nave su cui si trova per un allenamento e non viene pi\u00f9 avvistato dalla gente di Zanarkand.\nIn realt\u00e0, nei suoi dieci anni di assenza, Jecht \u00e8 stato casualmente portato su Spira, da Sin. La gente di Spira lo conosce come Sir Jecht, l'uomo che, assieme ad Auron, ha accompagnato Lord Braska come guardiano nel suo viaggio per affrontare Sin.\nLa sua tendenza a bere \u00e8 stata, a volte, fonte di guai come la volta in cui ha ferito la gamba di uno shoopuf credendolo un grosso mostro, costringendo cos\u00ec Lord Braska, il padre di Yuna a risarcire il danno di tasca propria. \u00c8 Auron a raccontare, ridendo, questa storia a Tidus.\nQuando Jecht, Auron e Braska arrivano a Zanarkand, \u00e8 Jecht a sacrificare la propria vita per trasformarsi nell'eone Supremo per poter sconfiggere Sin. Lui e Braska sono uccisi da Sin in cui \u00e8 intrappolata l'anima di Jecht, controllata dal potere malvagio di Yu Yevon. L'unico momento in cui la volont\u00e0 di Jecht/Sin \u00e8 completamente libera \u00e8 quando ascolta l'inno dell'Intercessore.\nNella battaglia finale Tidus, Yuna e gli altri si trovano ad affrontare e ad uccidere Sin. Tidus pu\u00f2, quindi, riappacificarsi con suo padre e rivelare la vera natura di Sin: Yu Yevon.\nJecht compare come uno dei personaggi principali nei videogiochi della Square Enix \"Dissidia Final Fantasy\" e \"Dissidia 012 Final Fantasy\".\nBraska.\n \u00e8 il padre dell'invocatrice Yuna. Dieci anni prima degli eventi narrati nel gioco fu lui a sconfiggere Sin, con l'aiuto di Auron e Jecht, il padre di Tidus, protagonista del gioco.\nDurante lo svolgimento del gioco si dovranno trovare delle sfere (le cosiddette \"Jecht-sfere\") utili per ricostruire in maniera dettagliata la storia degli ultimi giorni del gruppo che ha sconfitto Sin, inoltre, il ritrovamento di dette sfere (insieme a quelle di Braska e di Auron) permetter\u00e0 ad Auron di entrare in possesso di nuove devastanti turbotecniche.\nUna statua del grande invocatore \u00e8 presente all'interno del tempio di Besaid e parlando con un invocatore sar\u00e0 possibile scoprire che \u00e8 arrivata solo di recente.\nBraska indossa un abito lungo di color prugna la cui fattura ricorda un manto di foglie (o un'armatura a piastre). Combatteva con un'asta, come la figlia, ed era solito portare un copricapo con delle strisce decorative.\nCid.\n \u00e8 il capo degli Albhed, nonch\u00e9 padre di Rikku e Fratello e zio di Yuna (in quanto sua sorella \u00e8 stata la moglie di Braska, il padre di Yuna). Come sua figlia, riesce a parlare correttamente sia la lingua Albhed che il linguaggio umano. Sar\u00e0 lui a procurare l'aeronave con cui il gruppo principale potr\u00e0 muoversi a suo piacimento nel mondo di Spira verso la fine della storia, e dar\u00e0 un notevole aiuto durante i combattimenti aerei su di essa.\n\u00c8 doppiato da K\u014dichi Sakaguchi in giapponese e da Michael McShane in inglese.\nFratello.\n \u00e8 un Albhed, figlio di Cid e fratello di Rikku quindi anche lui cugino di Yuna. Al contrario dei suoi familiari, Fratello sa parlare solo in lingua Albhed. \u00c8 un notevole pilota e un buon giocatore di Blitzball (sar\u00e0 infatti possibile reclutarlo nella propria squadra durante il minigioco).\n\u00c8 doppiato da Takayuki Yamaguchi in giapponese e da David Rasner in inglese.\nSin.\n \u00e8 il principale antagonista del gioco; un millennio prima degli eventi narrati, ai tempi della Zanarkand di Tidus, gli umani vivevano in un mondo ipertecnologico in cui ogni compito veniva subordinato alle macchine; essi raggiunsero il culmine quando crearono delle imponenti macchine belliche (le cui rovine esistono ancora), con cui si combatt\u00e9 la battaglia tra Zanarkand e Bevelle che caus\u00f2 un numero elevatissimo di morti e la parziale distruzione di entrambe le citt\u00e0; secondo la religione yevonita di Spira, il dio Yu Yevon volle punire gli umani per i loro peccati e cre\u00f2 Sin (che in Inglese significa appunto \"peccato\"), enorme essere vagamente simile ad un cetaceo ricoperto di squame e dotato di quattro arti antropomorfi, due pinne, una coda e due ali.\nIl mostro appare per la prima volta durante circa 1000 anni prima, distruggendo indistintamente tutto ci\u00f2 che incontra sul suo cammino grazie ai suoi incredibili poteri (si nota che \u00e8 capace di richiamare a s\u00e9 l'acqua per formare \"bombe\" e onde di marea, oltre a lanciare bordate invisibili di energia pura). Sin quindi trasporta Auron e Tidus apparentemente mille anni avanti nel futuro (o per meglio dire il presente), dando di fatto inizio alla trama vera e propria. In seguito far\u00e0 diverse comparse nel gioco, quasi sempre accompagnate da morte e distruzione.\nPer sconfiggere questa entit\u00e0 malvagia apparentemente esiste un unico modo: un Invocatore dovr\u00e0 percorrere un lungo pellegrinaggio pregando le statue degli Intercessori per ottenere la forza degli Eoni, creature divine dotate di incredibili poteri, fino ad ottenere l'Eone Supremo; per poterne ricevere l'essenza, vi \u00e8 tuttavia un alto prezzo da pagare: il sacrificio di una persona cara, tipicamente uno dei Guardiani (compagni di viaggio dell'Invocatore che hanno il compito di proteggerlo dagli eventuali pericoli). Una volta ottenuto l'Eone Supremo, l'Invocatore dovr\u00e0 recarsi alla Piana della bonaccia ed affrontare Sin sprigionando tutta la forza dell'Eone, atto che per\u00f2 causa la morte di chi lo compie. Sin tuttavia non muore: l'Eone Supremo distrugge solamente il corpo dell'essere, ma la sua essenza viene mantenuta in vita da Yu Yevon, che sfrutta la forza di chi \u00e8 stato sacrificato per evocare l'Eone in modo da creare ciclicamente un nuovo Sin. Il Sin attuale, quello contro cui Yuna e Tidus combattono, \u00e8 nato dal sacrificio di Braska (Invocatore padre di Yuna) e del suo guardiano Jecht (padre di Tidus). Il periodo che intercorre tra la scomparsa di Sin e la sua rinascita \u00e8 detto \"bonacciale\", il quale ha solitamente durata limitata a qualche anno.\nDato che la morte di un suo compagno \u00e8 una perdita inaccettabile per Yuna, il gruppo affronta e sconfigge Yunalesca (prima invocatrice ed intercessore dell'Eone Supremo), attira Sin in una trappola e lo affronta, ferendolo gravemente. Tramite un'aeronave entrano quindi nel corpo del mostro arrivando fino al suo \"nucleo\". Qui, Yuna sconfigge Yu Yevon spezzando definitivamente la catena delle resurrezioni portando il Bonacciale Eterno. Questo causer\u00e0 la scomparsa di tutti gli Eoni (dato che era Yu Yevon a mantenere in vita gli Intercessori, in modo da permettere nuovi pellegrinaggi e quindi la continuazione del ciclo) e con essi Tidus, che si scoprir\u00e0 essere un sogno degli abitanti della vecchia Zanarkand.\nYu Yevon.\nUn migliaio di anni prima della narrazione, era sovrano di Zanarkand e padre di Yunalesca, oltre che un invocatore. Quando la guerra tra Zanarkand e Bevelle stava per volgersi al fine con la vittoria di questi ultimi, Yu Yevon decise, insieme ai sacerdoti e agli abitanti della citt\u00e0, di farsi intercessore e creare cos\u00ec Sin e, di conseguenza, la \"Zanarkand dei sogni\". Nacque cos\u00ec Sin, che una volta distrutto assorbe l'invocazione suprema utilizzata contro di lui e si rigenera dopo un periodo di tempo pi\u00f9 o meno lungo (il cosiddetto \"Bonacciale\"), a seconda delle abilit\u00e0 dell'invocatore e del suo intercessore (nella narrazione del gioco l'ultimo Bonacciale \u00e8 durato circa 10 anni). Il suo spirito ultramillenario che risiede in Sin sar\u00e0 l'ultimo boss che i protagonisti dovranno affrontare, e con la sua distruzione verr\u00e0 cancellata per sempre la minaccia di Sin.\nYunalesca.\n \u00e8 la figlia di Yu Yevon e la prima invocatrice a sconfiggere Sin, usando come invocazione suprema il marito Lord Zaon. Dopo la sua morte, lo spirito non trapassato di Yunalesca rimane a Zanarkand per trasformare in invocazione suprema i guardiani degli invocatori che, completato il loro pellegrinaggio, verranno nella citt\u00e0 morta per distruggere Sin. In questo modo l'invocazione suprema diventer\u00e0 il nuovo Sin, e l'invocatore morir\u00e0. Quando succeder\u00e0 a Jecht e a Braska, un Auron furioso torner\u00e0 da Yunalesca per vendicare i due amici, ma verr\u00e0 ucciso dall'invocatrice (tuttavia non verr\u00e0 mai trapassato, e per questo potr\u00e0 assistere dieci anni pi\u00f9 tardi Yuna e Tidus nel loro viaggio). Verr\u00e0 sconfitta definitivamente dallo stesso Auron e dal resto del gruppo, spezzando il ciclo di morte che regnava su Spira da millenni.\n\u00c8 doppiata da Y\u014dko Koyanagi in giapponese e da Julia Fletcher in inglese."}
{"id": "555665", "revid": "131358", "url": "https://it.wikipedia.org/wiki?curid=555665", "title": "Galenika Zemun", "text": ""}
{"id": "555666", "revid": "124861344", "url": "https://it.wikipedia.org/wiki?curid=555666", "title": "Greg Germann", "text": "Biografia.\nCarriera.\nInizi\u00f2 a recitare in rappresentazioni teatrali mentre frequentava la University of Northern Colorado. In seguito recit\u00f2 in diverse opere a Broadway, come il musical \"Assassins\", \"The Person I Once Was\" e \"War Games\". Ottenne poi diverse parti in film e show per la televisione statunitense, inclusa la sitcom \"Ned and Stacey\". Nel 2006 \u00e8 stato anche guest star nella serie della ABC \"Desperate Housewives\". Ha inoltre diretto parecchi episodi della serie \"Ally McBeal\".\nVita privata.\n\u00c8 sposato con l'attrice Christine Mourad, dalla quale ha avuto una figlia, Asa, nata nel 1997.\nDoppiatori italiani.\nDa doppiatore, viene sostituito da:"}
{"id": "555667", "revid": "287204", "url": "https://it.wikipedia.org/wiki?curid=555667", "title": "Antonio Ferradini", "text": "Biografia.\nDella vita di Ferradini si conosce poco. Scrisse la sua prima composizione nel 1739, probabilmente un lavoro sacro, che rimane tuttora sconosciuto. Qualche anno dopo segu\u00ec la composizione di un oratorio, \"Il Giuseppe riconosciuto\", rappresentato nella sua citt\u00e0 natale nel 1745. Dal 1751 viaggi\u00f2 per l'Italia settentrionale e per la Spagna per mettere in scena le proprie opere: soggiorn\u00f2 a Lugo, Forl\u00ec, Madrid, Firenze, Reggio Emilia, Milano, Lucca e Parma. Fu a Parma nel 1757, dove incontr\u00f2 Carlo Goldoni e del quale music\u00f2 un libretto, \"Il festino\". Dopodich\u00e9 si rec\u00f2 definitivamente a Praga, dove si diede alla composizione di sola musica sacra.\nLavori.\nOpere.\nDi Ferradini sono note 10 opere; l'anno e la citt\u00e0 si riferiscono alla prima rappresentazione."}
{"id": "555668", "revid": "712828", "url": "https://it.wikipedia.org/wiki?curid=555668", "title": "Kimahri", "text": ""}
{"id": "555670", "revid": "287204", "url": "https://it.wikipedia.org/wiki?curid=555670", "title": "Seymour Guado", "text": ""}
{"id": "555674", "revid": "1568601", "url": "https://it.wikipedia.org/wiki?curid=555674", "title": "Monte Cerro El C\u00f3ndor", "text": "Il Cerro El C\u00f3ndor \u00e8 uno stratovulcano quiescente situato in Argentina."}
{"id": "555675", "revid": "155634", "url": "https://it.wikipedia.org/wiki?curid=555675", "title": "Casal Bruciato", "text": "Casal Bruciato \u00e8 la zona urbanistica 5B del Municipio Roma IV di Roma Capitale. Si estende sul quartiere Q. XXII Collatino.\nGeografia fisica.\nTerritorio.\nLa zona confina:\nStoria.\nLa zona \u00e8 sorta tra gli anni sessanta e settanta su aree prevalentemente rurali, eccezion fatta per alcuni nuclei preesistenti, ed \u00e8 oggi compresa tra la via Tiburtina a nord e il tratto urbano dell'autostrada Roma-L'Aquila a sud, e tra le zone di Casal Bertone a ovest e Verderocca a est. Via di Galla Placidia ne costituisce il confine occidentale, mentre ad est via Filippo Fiorentini lo separa da Verderocca.\nLa zona gravita intorno a piazza Riccardo Balsamo Crivelli, situata sul punto pi\u00f9 elevato dell'area.\nMonumenti e luoghi d'interesse.\nInteressanti sono la Villa Fassini, oggi sede della societ\u00e0 Autostrade per l'Italia, il Casale della Cacciarella e gli scavi archeologici della villa di Aquilio Regolo lungo via dei Cluniacensi.\nInteressante la riscoperta di grotte, gi\u00e0 adibite a fungaie, durante gli scavi sotto un campetto da calcio per la realizzazione di parcheggi coperti in via Bergamini, nei primi anni del XXI secolo. La presenza di queste grotte non era comunque mai stata del tutto dimenticata, come dimostrato da racconti circolanti tra i ragazzi del quartiere negli anni '80 e '90, riguardo a \"gallerie segrete\" che avrebbero collegato il campo alla villa Fassini (detta \"del Barone\")."}
{"id": "555676", "revid": "339392", "url": "https://it.wikipedia.org/wiki?curid=555676", "title": "Cerro el Condor", "text": ""}
{"id": "555678", "revid": "287204", "url": "https://it.wikipedia.org/wiki?curid=555678", "title": "Cerro El Condor", "text": ""}
{"id": "555687", "revid": "466539", "url": "https://it.wikipedia.org/wiki?curid=555687", "title": "Jane Krakowski", "text": "Biografia.\nCinema.\nJane Krakowski ha preso parte a diversi film come \"National Lampoon's Vacation\", \"Attrazione fatale\" in cui \u00e8 la tata della figlia del personaggio di Michael Douglas, \"I Flintstones in Viva Rock Vegas\" dove interpretava Betty Rubble, \"Marci X\", \"Alfie\" con Jude Law, \"Pretty Persuasion\" al fianco di Evan Rachel Wood, \"Go - Una notte da dimenticare\" che vede nel cast anche Sarah Polley, Katie Holmes e Timothy Olyphant, \"Aiuto vampiro\", \"Dance with Me\", \"\u00c8 arrivato Zachary\", \"A Christmas Carol\" insieme a Jennifer Love Hewitt.\nTeatro.\nA soli 18 anni \u00e8 nel cast della produzione di Broadway \"Starlight Express\". Nel 1989 ha fatto parte del cast del musical di Broadway \"Grand Hotel\" per il quale riceve una nomination ai Tony Awards e per il quale ha inciso il singolo \"I Want to go to Hollywood\" contenuto nell'album del musical. Nel 2000 Jane ha vinto agli American Comedy Awards. Nel 1995 recita nel musical \"Company\" e nel 1996 \u00e8 al fianco di Sarah Jessica Parker in \"Once Upon a Mattress\" a Broadway. Nel 2003 ha partecipato a \"Nine\" a Broadway per il quale ha vinto ai Tony Awards come migliore attrice. Nel 2005 con Ewan McGregor \u00e8 andata in scena al Piccadilly Theatre a Londra con \"Guys and Dolls\" per il quale vince un Olivier Award. Nel 2009 recita nella produzione del New York City Center \"Damn Yankees!\" con Sean Hayes e Cheyenne Jackson e nel 2016 torna a Broadway nel musical \"She Loves Me\" con Laura Benanti, Gavin Creel e Zachary Levi, per il quale vince il Drama Desk Award e viene nominata a un Tony Award a tredici anni dalla vittoria per Nine.\nTelevisione.\nDebutta nella soap opera \"Aspettando il domani\" per il quale riceve una nomination agli Emmy. Recita in \"Ultime dal cielo\" ed \u00e8 quindi nel cast della serie TV acclamata da critica e pubblico \"Ally McBeal\" in cui interpreta l'invadente segretaria Elaine, ruolo che le porta una nomination al Golden Globe come miglior attrice non protagonista. Appare quindi in \"Everwood\" e nel ruolo di serial killer in \"Law &amp; Order - Unit\u00e0 vittime speciali\". \u00c8 stata tra i protagonisti della serie tv \"30 Rock\", al fianco di Tina Fey e Alec Baldwin, ed \u00e8 nel cast della nuova serie tv di Netflix \"Unbreakable Kimmy Schmidt\", creata e co-prodotta dalla Fey e da Robert Carlock.\nVita personale.\n\u00c8 stata fidanzata dal 2009 al 2013 con Robert Godley, da cui ha avuto un figlio, Bennett, nato il 13 aprile 2011.\nRiconoscimenti.\nGolden Globe\nCritics' Choice Televisione Awards\nDrama Desk Award\nPremio Emmy\nPremio Laurence Olivier\nSatellite Award\nScreen Actors Guild Award\nTony Award\nDoppiatrici italiane.\nNelle versioni in italiano dei suoi lavori, Jane Krakowski \u00e8 stata doppiata da:\nDa doppiatrice \u00e8 sostituita da:"}
{"id": "555688", "revid": "124183012", "url": "https://it.wikipedia.org/wiki?curid=555688", "title": "Omladinski fudbalski klub Beograd", "text": "L'OFK Belgrado (), ufficialmente Omladinski fudbalski klub Beograd, \u00e8 una societ\u00e0 calcistica serba con sede nella citt\u00e0 di Belgrado. OFK (\"omladinski fudbalski klub\") significa \"Squadra giovanile di calcio di Belgrado\" e viene pronunciato \"Ofka\". Nella stagione 2021-2022 gioca nella Srpska liga Beograd, la terza serie.\nStoria.\nIl club nasce nel 1911 come BSK Belgrado. Dopo la Seconda guerra mondiale, nel 1945 cambi\u00f2 nome in Metalac Belgrado, per ritornare, nel 1950, alla denominazione originale. L'ultima modifica \u00e8 del 1957, quando assunse il nome attuale di OFK Belgrado.\nI maggiori risultati sportivi sono stati le vittorie di 5 campionati jugoslavi (1931, 1933, 1935, 1936 e 1939), e di 5 coppe di Jugoslavia (1934, 1953, 1955, 1962 e 1966). A livello europeo, invece, ha raggiunto le semifinali della Coppa delle Coppe 1962-1963 perse contro il (1-2 e 1-3 i risultati).\nLo Stadio Omladinski (\"Stadio dei giovani\") ha una capacit\u00e0 di 19.100 spettatori.\nLa societ\u00e0 si posiziona al 9\u00ba posto nella classifica perpetua della Prva Liga Jugoslava.\nRosa 2014-2015.\n\"Rosa aggiornata al 1\u00ba marzo 2015\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\n "}
{"id": "555691", "revid": "131358", "url": "https://it.wikipedia.org/wiki?curid=555691", "title": "OFK Beograd", "text": ""}
{"id": "555692", "revid": "131358", "url": "https://it.wikipedia.org/wiki?curid=555692", "title": "OFK Belgrade", "text": ""}
{"id": "555697", "revid": "2178", "url": "https://it.wikipedia.org/wiki?curid=555697", "title": "Citt\u00e0 di Lussemburgo", "text": ""}
{"id": "555698", "revid": "10757", "url": "https://it.wikipedia.org/wiki?curid=555698", "title": "RIRA", "text": ""}
{"id": "555701", "revid": "1494169", "url": "https://it.wikipedia.org/wiki?curid=555701", "title": "CIRA", "text": ""}
{"id": "555702", "revid": "74801", "url": "https://it.wikipedia.org/wiki?curid=555702", "title": "Grado (simbolo)", "text": "Il grado (\u00b0) \u00e8 un classico simbolo tipografico; esso consiste in un piccolo cerchietto nero (bianco all'interno) da posizionare come apice su un numero. In quanto gli usi riservati a questo simbolo sono differenti e molteplici, esso non possiede un solo tipo di lettura. Il simbolo, gi\u00e0 presente nella tastiera italiana di Microsoft Windows, si pu\u00f2 ottenere anche tramite combinazione di tasti, tenendo premuto il tasto e premendo in successione i tasti , e sul tastierino numerico con il blocco numeri attivato (spia accesa).\nUtilizzo.\nGli impieghi di questo carattere tipografico sono principalmente due:\nConfusione con altro simbolo e utilizzo errato.\nIl simbolo \u00b0 viene spesso confuso col simbolo dell'indicatore ordinale maschile \u00ba (ossia una piccola \"o\" in apice), usato per trasformare un numero da cardinale a ordinale.\nTipografia.\nNel caso di gradi di arco angolare, il simbolo dei gradi segue il numero senza spazi intermedi, ad esempio 30\u00b0. L'aggiunta di minuti e secondi d'arco segue le unit\u00e0 dei gradi, con spazi intermedi (opzionalmente, spazio unificatore) tra le suddivisioni dei gradi sessagesimali ma nessuno spazio tra i numeri e le unit\u00e0, ad esempio 30\u00b0 12 \u2032 5 \u2033.\nNel caso dei gradi di temperatura, tre organismi di standardizzazione scientifici e ingegneristici (International Bureau of Weights and Measures, International Organization for Standardization e US Government Printing Office) prescrivono le temperature di stampa con uno spazio tra il numero e il simbolo del grado, ad esempio . Tuttavia, in molti lavori con impaginazione professionale, inclusi lavori scientifici pubblicati dalla University of Chicago Press o Oxford University Press, il simbolo del grado \u00e8 stampato senza spazi tra il numero, il simbolo e le lettere latine \"C\" o \"F\" che rappresentano Celsius o Fahrenheit, rispettivamente; per esempio . Questa \u00e8 anche la pratica della University Corporation for Atmospheric Research, che gestisce il National Center for Atmospheric Research.\nL'uso del simbolo dei gradi per fare riferimento alle temperature misurate in kelvin (simbolo: K) \u00e8 stato abolito nel 1967 dalla 13\u00aa conferenza generale dei pesi e delle misure (CGPM). Pertanto, il punto triplo dell'acqua, ad esempio, \u00e8 scritto semplicemente come . Il nome dell'unit\u00e0 SI della temperatura \u00e8 ora \"kelvin\", in minuscolo, e non pi\u00f9 \"gradi Kelvin\".\nIn fotografia il simbolo viene utilizzato per indicare i gradi di velocit\u00e0 della pellicola logaritmica. In questo utilizzo segue il numero senza spaziatura come in 21\u00b0 DIN, 5\u00b0 ASA o ISO 100/21\u00b0.\nCodifica.\nIl simbolo del grado \u00e8 incluso in Unicode come U + 00B0\u00b0. In HTML: codice_1 codice_2\nPer l'uso con i caratteri cinesi ci sono anche punti di codice per U + 2103 \u2103 (HTML codice_3) e U + 2109 \u2109 (in HTML codice_4).\nIl segno del grado mancava dal set ASCII di base a 7 bit del 1963, ma nel 1987 lo standard ISO/IEC 8859 lo ha introdotto nella posizione 0xB0 (176 decimale) in tutte le varianti tranne la Parte 5 (cirillico), 6 (arabo), 7 (greco) e 11 (tailandese). Nel 1991 lo standard Unicode incorporava tutti i punti di codice ISO/IEC 8859, compreso il segno del grado (in U + 00B0)..\nLa pagina Windows 1252 era anche un'estensione dello standard ISO/IEC 8859-1 (Parte 1 o Latin-1), quindi aveva il segno di grado nello stesso punto di codice, 0xB0. Il punto di codice nella Code Page 437 DOS precedente era 0xF8 (248 decimale); pertanto, il codice Alt utilizzato per inserire il simbolo direttamente dalla tastiera \u00e8 codice_5.\nIl simbolo del grado pu\u00f2 essere utilizzato nel programma LCD Arduino utilizzando la riga di codice: codice_6\nInserimento da tastiera.\nAlcuni layout della tastiera del computer, come il layout QWERTY utilizzato in Italia, il layout QWERTZ utilizzato in Germania, Austria e Svizzera e il layout AZERTY utilizzato in Francia e Belgio, hanno il simbolo dei gradi disponibile direttamente su un tasto. Ma i layout di tastiera comuni nei paesi di lingua inglese non includono il segno di grado, che deve quindi essere inserito in un altro modo. Il metodo di immissione dipende dal sistema operativo utilizzato.\nSul layout di tastiera Colemak (Windows/Mac) \u00e8 possibile premere codice_7seguito da codice_8 per inserire un segno di grado. Su Linux \u00e8 possibile premere codice_9 due volte per inserire un segno di grado.\nSistemi operativi desktop.\nIn Microsoft Windows ci sono diversi modi per creare il simbolo del grado:\nNei sistemi operativi macOS il simbolo del grado pu\u00f2 essere inserito digitando codice_15. Si pu\u00f2 anche usare la tavolozza dei caratteri di Mac OS, che \u00e8 disponibile in molti programmi selezionando \"Caratteri speciali\" dal menu Modifica, o dall'icona 'Menu input' (bandiera) sulla barra dei menu (abilitata nella sezione Internazionale di le Preferenze di Sistema).\nNei sistemi operativi basati su Linux come Ubuntu, questo simbolo pu\u00f2 essere inserito tramite il tasto Compose seguito da o, o. Alcuni layout di tastiera visualizzano questo simbolo premendo codice_16 (una o due volte, a seconda del layout di tastiera specifico) e, nei programmi creati da GTK +, \u00e8 possibile inserire caratteri Unicode in qualsiasi campo di immissione di testo premendo prima codice_17, indipendentemente dalla tastiera disposizione. Per il simbolo dei gradi, questo viene fatto inserendo codice_18 (dove l'ultima chiave \u00e8 il numero zero) seguito da uno spazio.\nPer Chrome OS utilizzare il metodo di inserimento Unicode codice_19quindi codice_20 poi spazio o di ritorno; con il layout esteso del Regno Unito, si usa codice_16.\nSistemi operativi mobile.\nIn iOS si accede al simbolo dei gradi tenendo premuto codice_22 e trascinando un dito sul simbolo dei gradi. Questa procedura \u00e8 la stessa dell'immissione di segni diacritici su altri caratteri.\nIn Android passa ai numeri e codice_23 poi ai simboli codice_24. Il simbolo dei gradi si trova sulla seconda riga.\nSoftware specifico.\nIn Microsoft Office e programmi simili, spesso \u00e8 presente anche un menu \"Inserisci\" con un comando \"Inserisci simbolo\" o \"Simbolo\" che fa apparire una tavolozza grafica di simboli da inserire, incluso il simbolo dei gradi. Come con l'app CharMap, la tabella \u00e8 organizzata in ordine Unicode. Un modo pi\u00f9 semplice \u00e8 usare codice_12 o codice_26 poi codice_27.\nIn LaTeX i pacchetti codice_28e codice_29forniscono i comandi rispettivamentecodice_30e codice_31. In assenza di questi pacchetti \u00e8 possibile scrivere il simbolo dei gradi come codice_32in modalit\u00e0 matematica. In altre parole, \u00e8 scritto come il glifo del cerchio vuoto codice_33come apice.\nIn AutoCAD \u00e8 disponibile come stringa di collegamento codice_34."}
{"id": "555703", "revid": "292162", "url": "https://it.wikipedia.org/wiki?curid=555703", "title": "Riserva naturale orientata Bosco di Santo Pietro", "text": "La riserva naturale orientata Bosco di Santo Pietro (in siciliano \"U voscu di Santu Petru\") \u00e8 un'area naturale protetta situata nei comuni di Caltagirone e Mazzarrone, nella citt\u00e0 metropolitana di Catania e si estende su un grande altopiano sabbioso solcato da valloni, nei pressi di Santo Pietro, piccolo borgo a venti chilometri da Caltagirone.\nTerritorio.\nLa riserva copre una superficie di ettari ed \u00e8 sopra 390 m sul livello del mare digrada dolcemente verso la pianura di Vittoria ed \u00e8 delimitato ad ovest e a nord dai valloni Terrana e Ogliastro, ad est dal torrente Ficuzza e a sud dai confini del comune di Acate.\nStoria.\nLa prima testimonianza storica del bosco risale al 1160, quando il re normanno Ruggero I d'Altavilla lo concesse ai calatini, insieme alla Baronia di Fetanasimo, quale ricompensa per l'aiuto prestatogli contro i Saraceni. A quell'epoca la sua estensione era di ben ettari.\nLa massiccia presenza dell'uomo nel corso dei secoli ha sconvolto la fisionomia originaria della zona. Tuttavia, in alcune localit\u00e0, come Fontana del Cacciatore, Fontana Molara Cava Cannizzolo e Dongiovanni, la densit\u00e0 della vegetazione \u00e8 tale da far rivivere nel visitatore il fascino dell'antica foresta.\nOriginariamente il bosco si estendeva lungo tutta la fascia sud-orientale della Sicilia, dall'entroterra calatino sino alle zone costiere della citt\u00e0 di Gela e Scoglitti. I ripetuti incendi, la carenza di manutenzione, i pascoli abusivi e la caccia di frodo hanno peggiorato la situazione.\nNel 1999 \u00e8 stata istituita la Riserva Naturale Orientata allo scopo di arginare il degrado ed invertire la tendenza.\nStrutture ricettive.\n\u00c8 sicuramente da visitare il Museo della Macchia Mediterranea, all'interno di un vecchio fabbricato recentemente ristrutturato. Nelle vicinanze di Piano Renelle vi \u00e8 la chiesa di Santa Maria dell'Idria, una piccola chiesetta che invita alla meditazione.\nAccesso.\nIl clima mite, certamente, consente escursioni durante tutto l'anno, ma le stagioni ideali sono la primavera e l'autunno, la prima per la fioritura, la seconda per gli splendidi colori del bosco.\nSi parte dal bosco di Santo Pietro e, dopo aver attraversato le zone interessate da un rimboschimento a pino ed eucalipto, si giunge alle due aree pi\u00f9 belle del bosco: le vallette dette \"fontana del Cacciatore\" e \"della Molara\". Ivi si percorre una specie d'anello all'interno del quale si pu\u00f2 ammirare quello che rimane della sugherata della Molara.\nFlora.\nSono oltre trecento le specie vegetali di cui \u00e8 particolarmente ricco il sottobosco. Nel patrimonio verde di Santo Pietro sono riconoscibili tre habitat principali: la sughereta, la lecceta e la gariga.\nLe monumentali sughere del bosco, descritte con ammirazione dai cronisti del passato, sono oggi in gran parte scomparse. Un recente censimento, effettuato dal Fondo Siciliano per la Natura, ha attestato la presenza di circa cinquanta sughere e di alcuni carrubi con tronco di tre metri di circonferenza. Nella contrada Molara ancora oggi fa bella mostra di s\u00e9 un esemplare di \"Quercus suber\" che raggiunge i 6,2 metri. Il bosco di lecci (\"Quercus ilex\") si estende per alcune decine di ettari nelle contrade Molara, Coste Stella, Coste Chiazzina e Vaccarizzo. Rispetto alla sughereta la densit\u00e0 maggiore e pi\u00f9 omogenea. Troviamo, inoltre, la quercia spinosa (\"Quercus coccifera\") e la roverella (\"Quercus pubescens\").\nRilevante \u00e8 anche la presenza del carrubo (\"Ceratonia siliqua\"), con alcuni esemplari il cui tronco raggiunge dimensioni di oltre 3 m di circonferenza.\nNella gariga si trovano formazioni arbustive estese, in particolare nelle contrade Molara, Spina Santa e Cava Imboscata. Qui le specie dominanti sono il rosmarino (\"Rosmarinus officinalis\"), il timo (\"Thymus capitatus\"), l'erica (\"Erica multiflora\") e il lentisco (\"Pistacia lentiscus\").\nFauna.\nDurante le passeggiate nel bosco sovente s'incontrano istrici, lepri, conigli selvatici e donnole. Risultano presenti anche il gatto selvatico e la volpe. Fra gli uccelli si possono osservare novantasei specie diverse fra cui le cince, l'occhiocotto e la ghiandaia, ma anche alcune specie rare, quali il picchio rosso maggiore, il pendolino e il gheppio, chiamato in dialetto \"muschittu\"."}
{"id": "555705", "revid": "1522738", "url": "https://it.wikipedia.org/wiki?curid=555705", "title": "Shinou", "text": ""}
{"id": "555706", "revid": "1543377", "url": "https://it.wikipedia.org/wiki?curid=555706", "title": "Vaiolo", "text": "Il vaiolo \u00e8 stata una malattia infettiva causata da due varianti del virus Variola, la \"Variola maior\" e la \"Variola minor\". La malattia \u00e8 anche conosciuta con i termini latini variola o variola vera (dal tardo latino \"vari\u014fla\", derivato da \"varius\", a significare vario, chiazzato), mentre il termine inglese \"smallpox\" venne coniato nel Regno Unito nel XV secolo per distinguerla dalla sifilide, denominata \"great pox\".\nIl virus del vaiolo si localizza a livello della piccola circolazione della cute, del cavo orale e della faringe. A livello cutaneo si manifesta con un'eruzione maculo-papulare e, successivamente, con vescicole sollevate piene di liquido. La \"Variola maior\" \u00e8 causa di manifestazioni cliniche pi\u00f9 rilevanti ed \u00e8 caratterizzata da una letalit\u00e0 del 30-35%. Le complicanze a lungo termine includono cicatrici caratteristiche, soprattutto al volto, nel 65\u201385% di coloro che riescono a sopravvivere; possono inoltre manifestarsi, seppure con una minore prevalenza stimabile nel 2-5% dei casi, cecit\u00e0, come conseguenza di ulcere corneali e successivi esiti cicatriziali, e deformit\u00e0 degli arti, a causa di episodi di artrite e osteomielite. La \"Variola minor\" causa una forma di malattia pi\u00f9 lieve, nota anche come alastrim, che pu\u00f2 condurre al decesso nell'1% dei casi.\nSi ritiene che il vaiolo sia emerso nella popolazione umana circa nel II millennio a.C. e la prima prova fisica si pu\u00f2 far risalire al rash pustoloso rilevato sulla mummia del faraone Ramses V. Si \u00e8 stimato che la malattia abbia ucciso circa 400\u00a0000 europei ogni anno durante il XVIII secolo e sia stato responsabile di un terzo di tutti i casi di cecit\u00e0. Di tutte le persone infettate morirono circa il 20-60% degli adulti e l'80% dei bambini. Si ritiene che il vaiolo sia stata la causa di 300-500 milioni di decessi durante il XX secolo. Solo nel 1967, secondo i dati dell'Organizzazione mondiale della sanit\u00e0, quindici milioni di persone contrassero la malattia e di questi due milioni morirono. Dopo una massiccia campagna di vaccinazione portata avanti dal XIX secolo e condotta con un imponente sforzo congiunto tra il 1958 e il 1977, l'OMS ha dichiarato nel 1979 la malattia eradicata, dopo che l'ultimo caso di vaiolo contratto in natura, causato da \"Variola minor\", era stato diagnosticato in Somalia il 26 ottobre 1977. Si \u00e8 trattato dell'unica malattia eradicata nella storia dell'umanit\u00e0 fino al 2011, quando la peste bovina ha subito lo stesso destino.\nEziologia.\nIl vaiolo \u00e8 causato dall'infezione da \"Variola virus\" che appartiene al genere \"Orthopoxvirus\" della famiglia dei Poxviridae. Il virus \u00e8 largo, a forma di mattone e misura approssimativamente 302-350 nm per 244-270 nm con un DNA singolo lineare a doppio filamento e un genoma di 186 kbp caratterizzato da un terminatore \"stem-loop\" a ciascuna estremit\u00e0. Esiste in due forme: \"Variola maior\" e \"Variola minor\".\nI quattro \"orthopoxvirus\" che possono causare infezioni negli esseri umani sono, oltre al \"Variola virus\", il \"Vaccinia virus\", il virus del vaiolo bovino e quello del vaiolo delle scimmie. Il \"Variola virus\" infetta in natura solamente l'uomo, sebbene primati e altri animali siano stati infettati in laboratorio.\nLa comprensione del ciclo vitale dei poxvirus \u00e8 complicata dal fatto che esistono numerose forme infettive con diversi meccanismi di accesso alla cellula. Il virus replica nel citoplasma della cellula, a differenza degli altri virus a DNA che normalmente replicano nel nucleo. Esso produce inoltre numerose proteine specifiche, la pi\u00f9 importante delle quali \u00e8 una RNA polimerasi DNA-dipendente. Sono infettivi sia i virioni dotati di envelope, sia quelli privi; questo \u00e8 sintetizzato a livello dell'apparato di Golgi della cellula e include diversi polipeptidi virali specifici, tra cui un'emoagglutinina. L'infezione con uno dei due \"Variola virus\" conferisce un'immunit\u00e0 nei confronti dell'altro.\nModalit\u00e0 di trasmissione.\nIl virus si trasmette per via aerea, mediante l'inalazione di goccioline contenenti i virioni, prodotte dalla mucosa orale, nasale o faringea di un individuo infetto. Si trasmette da una persona all'altra soprattutto per contatto diretto, solitamente entro due metri, ma anche tramite oggetti contaminati. Raramente si trasmette portato dall'aria all'interno di luoghi chiusi. Il virus pu\u00f2 passare attraverso la placenta, ma l'incidenza di vaiolo congenito \u00e8 relativamente bassa.\nIl vaiolo non \u00e8 particolarmente contagioso durante la fase prodromica e la trasmissione avviene di solito dopo l'inizio delle manifestazioni cutanee, spesso accompagnate da lesioni del cavo orale e della faringe. Il virus pu\u00f2 essere trasmesso per tutta la durata della malattia, soprattutto durante la prima settimana di \"rash\", quando la maggior parte delle lesioni cutanee \u00e8 intatta. La fase infettiva termina 7-10 giorni dopo la formazione delle croste, ma il malato rimane infettivo fintanto che l'ultima crosta non si stacca.\nLa malattia \u00e8 estremamente contagiosa, ma generalmente si diffonde pi\u00f9 lentamente e meno largamente rispetto ad altre malattie virali, forse perch\u00e9 la trasmissione richiede uno stretto contatto ed \u00e8 possibile solo dopo l'insorgenza del \"rash\". Il tasso d'infezione \u00e8 inoltre ridotto dalla breve durata dello stadio infettivo. Nelle aree temperate l'infezione si manifesta soprattutto durante l'inverno e la primavera, mentre nelle aree tropicali la differenza stagionale \u00e8 pi\u00f9 sfumata e la malattia \u00e8 presente tutto l'anno. La distribuzione per et\u00e0 dipende dallo stato dell'immunit\u00e0 acquisita: l'immunit\u00e0 dovuta alla vaccinazione si \u00e8 ridotta nel tempo ed \u00e8 probabilmente scomparsa nella maggior parte della popolazione vaccinata. Non risulta che il vaiolo possa essere trasmesso da insetti o altri animali.\nClinica.\nClassificazione.\nEsistono due forme cliniche di vaiolo. La \"Variola maior\" \u00e8 la forma pi\u00f9 comune e pi\u00f9 grave, caratterizzata da rash esteso e febbre pi\u00f9 alta. La \"Variola minor\" \u00e8 meno comune e meno grave, con una letalit\u00e0 inferiore all'1%. Infezioni asintomatiche sono state osservate, ma sono alquanto rare. Inoltre, una forma denominata \"variola sine eruptione\" pu\u00f2 essere osservata nelle persone vaccinate; questa forma \u00e8 caratterizzata da febbre che insorge successivamente al normale periodo di incubazione del virus e pu\u00f2 essere confermata solo con la rilevazione di anticorpi diretti contro il virus mediante tecniche sierologiche oppure, raramente, tramite isolamento del virus stesso.\nSegni e sintomi.\nIl periodo di incubazione che intercorre tra l'entrata in contatto con il virus e l'insorgenza delle prime manifestazioni cliniche \u00e8 di circa 12 giorni. Una volta inalato il virus invade la mucosa dell'orofaringe o dell'apparato respiratorio, migra nei linfonodi loco-regionali e inizia a moltiplicarsi. Nella fase iniziale di crescita il virus sembra muoversi da una cellula all'altra ma, dopo il 12\u00ba giorno, inizia la lisi delle cellule infettate e il virus riesce a entrare nel torrente circolatorio, in una fase di viremia, e inizia una nuova moltiplicazione a livello della milza, del midollo osseo e dei linfonodi. I sintomi iniziali sono simili ad altre malattie virali quali l'influenza e il raffreddore: febbre superiore ai 38,5\u00a0\u00b0C, dolore muscolare, malessere generale, cefalea e decubito prosternato. L'apparato gastrointestinale \u00e8 spesso coinvolto e comuni sono nausea, vomito e mal di schiena. Lo stadio pre-eruttivo dura normalmente 2-4 giorni, mentre a partire dal 12\u00ba-15\u00ba giorno compaiono le prime lesioni enantematiche a livello della mucosa di bocca, lingua, palato e faringe e la temperatura corporea si normalizza. Le lesioni vanno incontro a un rapido allargamento e alla rottura, con rilascio di una grande quantit\u00e0 di virioni nella saliva.\nIl virus del vaiolo attacca preferenzialmente le cellule della cute, causando le classiche lesioni associate alla malattia. Il rash si sviluppa 24-48 ore dopo la comparsa delle lesioni della mucosa, tipicamente in primo luogo alla fronte, per poi rapidamente localizzarsi a tutto il viso, alle aree prossimali degli arti, al tronco e infine a mani e piedi. L'intero processo dura non pi\u00f9 di 24-36 ore, dopodich\u00e9 nessuna nuova lesione appare. A questo punto la \"Variola maior\" pu\u00f2 svilupparsi secondo diverse modalit\u00e0, originando quattro diversi tipi di vaiolo secondo la classificazione di Rao: ordinario, modificato, maligno ed emorragico. Il vaiolo \u00e8 caratterizzato da una letalit\u00e0 del 30%, tuttavia le forme maligne ed emorragiche sono normalmente fatali.\nForma ordinaria.\nIl 90% dei casi di vaiolo nelle persone non vaccinate \u00e8 di tipo ordinario. In questo caso a partire dal 2\u00ba giorno di rash le lesioni cutanee si sollevano in papule; a partire dal 3\u00ba-4\u00ba giorno si riempiono di un liquido opalescente trasformandosi in vescicole. Entro 24-48 ore questo fluido diventa opaco e torbido, dando alle lesioni l'aspetto di pustole che, a differenza delle pustole vere e proprie, non contengono pus ma residui tissutali; dopo il 6\u00ba-7\u00ba giorno tutte le lesioni hanno questo aspetto, raggiungendo la loro massima dimensione in una decina di giorni. Queste pustole sono sollevate, rotonde, tese e dure al tatto. Sono localizzate profondamente nel derma, dando l'impressione come di piccole biglie. Il fluido fuoriesce lentamente dalle lesioni e, dopo due settimane dall'inizio del rash, si sgonfiano e si seccano, formando delle croste. Entro la terza settimana le croste si formano sopra tutte le lesioni, che iniziano a sfaldarsi lasciando cicatrici depigmentate.\nLa forma ordinaria di vaiolo produce generalmente un rash discreto con pustole non confluenti. Il rash \u00e8 localizzato soprattutto al volto, \u00e8 meno denso al tronco rispetto alle estremit\u00e0 e pi\u00f9 denso alle parti anatomiche distali rispetto a quelle prossimali. Il palmo delle mani e le piante dei piedi sono coinvolte nella maggior parte dei casi. Talvolta le vescicole diventano confluenti, staccando gli strati esterni della pelle dal tessuto sottostante; in questo caso il tasso di letalit\u00e0 osservato \u00e8 stato del 62%.\nForma modificata.\nLa forma modificata si manifesta soprattutto negli individui precedentemente vaccinati ed \u00e8 chiamata cos\u00ec per le caratteristiche dell'eruzione cutanea e la rapidit\u00e0 del suo sviluppo. In questo caso i sintomi prodromici possono presentarsi ma sono generalmente meno gravi rispetto alla forma ordinaria. Non vi \u00e8 normalmente febbre e le lesioni sono in minor numero e si risolvono rapidamente, sono pi\u00f9 superficiali e non uniformi come nella forma ordinaria. Questo tipo di vaiolo \u00e8 raramente fatale e pu\u00f2 essere facilmente confuso con la varicella.\nForma maligna.\nNella forma maligna, anche chiamata forma piatta, le lesioni sono localizzate a filo con la pelle nello stesso periodo in cui, nella forma ordinaria, si manifestano le vescicole in rilievo. Il motivo per cui certi individui sviluppano questa forma \u00e8 sconosciuto e rappresenta il 5-10% dei casi di vaiolo, manifestandosi soprattutto nei bambini (72% dei casi). Si suppone che si manifesti in relazione a disordini immunologici dell'individuo di tipo carenziale. \u00c8 caratterizzata da una sindrome prodromica molto importante della durata di 3-4 giorni, febbre elevata e di lunga durata e sintomi classici della setticemia. Il rash alla lingua e al palato \u00e8 esteso e le lesioni cutanee maturano lentamente, rimanendo profonde nella cute e rimanendo piatte a partire dal settimo-ottavo giorno. A differenza della forma ordinaria le vescicole contengono poco fluido, sono soffici e vellutate al tatto e possono contenere sangue. Questa forma \u00e8 quasi sempre fatale.\nForma emorragica.\nIl vaiolo emorragico \u00e8 una forma grave, caratterizzata da estese emorragie della cute, delle mucose, delle membrane e del tratto gastrointestinale. Si sviluppa in circa il 2% dei casi, soprattutto negli adulti. In questa forma non si sviluppano vescicole e la cute rimane liscia; l'emorragia si sviluppa nel derma profondo, facendo apparire la cute nera quasi fosse carbonizzata. Si suppone che la forma sia dovuta a particolari condizioni dell'individuo, quali l'immunodepressione, oppure a un particolare ceppo del virus; i dati relativi sono tuttavia carenti.\nAll'inizio, durante il 2\u00ba-3\u00ba giorno, si presenta con emorragia sottocongiuntivale. Il vaiolo emorragico presenta anche eritema, petecchie, emorragia della milza, del rene, del peritoneo, dei muscoli e, pi\u00f9 raramente, dell'epicardio, del fegato, dei testicoli, delle ovaie e della colecisti. Nella forma precoce il decesso avviene rapidamente intorno al 5\u00ba-7\u00ba giorno di malattia, quando solo un minimo numero di lesioni cutanee \u00e8 presente, mentre la forma tardiva conduce a morte il paziente in 8-10 giorni. Le emorragie si manifestano precocemente e il rash cutaneo rimane piatto, senza raggiungere la fase vescicolare.\nI pazienti con la forma precoce mostrano una rapida riduzione dei fattori della coagulazione, delle piastrine, delle globuline e della protrombina e un innalzamento dell'antitrombina circolante. La forma tardiva mostra una minor carenza dei fattori della coagulazione, una piastrinopenia marcata e un innalzamento dell'antitrombina. Questa forma, normalmente mortale, rappresenta dal 3 al 25% dei casi fatali di vaiolo in relazione alla virulenza del ceppo virale.\nDiagnostica.\nNella sua definizione clinica il vaiolo \u00e8 considerato una malattia caratterizzata da esordio acuto di febbre superiore ai 38,3\u00a0\u00b0C, seguito da un rash con vescicole o pustole profonde e solide allo stesso stadio di sviluppo, in assenza di altre cause apparenti. La conferma \u00e8 data dalla diagnosi di laboratorio.\nAl microscopio si possono osservare le classiche inclusioni citoplasmatiche dei poxvirus, le pi\u00f9 importanti delle quali sono denominate \"corpi di Guarnieri\", che rappresentano dei siti di replicazione virale. Queste inclusioni possono essere facilmente identificate in biopsie cutanee colorate con ematossilina eosina come bolle rosa e sono presenti in tutte le infezioni da poxvirus; tuttavia, la loro assenza non pu\u00f2 escludere la diagnosi di malattia. La diagnosi infezione da orthopoxvirus pu\u00f2 essere anche ottenuta rapidamente tramite microscopia elettronica del fluido contenuto nelle pustole o delle croste, ma i virioni sono identici tra tutti gli orthopoxvirus.\nLa diagnosi definitiva avviene sottoponendo il virus a crescita nella membrana corio-allantoidea, una parte dell'embrione di pulcino ed esaminando le lesioni a definite condizioni di temperatura. I diversi genotipi del virus possono essere distinti mediante la reazione a catena della polimerasi (PCR) e l'analisi del polimorfismo da lunghezza dei frammenti di restrizione (RFLP). I test sierologici e il test ELISA, che misurano le immunoglobuline specifiche dirette verso antigeni del \"Variola virus\", possono risultare utili nella diagnosi.\nLa varicella era facilmente confondibile con il vaiolo prima della sua eradicazione ed entrava quindi in diagnosi differenziale. Le due malattie possono essere distinte con vari metodi. A differenza del vaiolo, la varicella normalmente non si localizza al palmo delle mani e alla pianta dei piedi; inoltre, la pustole varicellose hanno una dimensione variabile a seconda del momento in cui vengono a crearsi, mentre le pustole vaiolose sono tutte all'incirca della stessa dimensione. Oltre alla clinica sono disponibili numerosi esami di laboratorio per determinare se si tratta di varicella nella valutazione di casi sospetti di vaiolo.\nTrattamento e prevenzione.\nLa prima procedura utilizzata nella prevenzione del vaiolo \u00e8 stata la variolizzazione. Praticata in India nel I millennio a.C., questa consisteva nell'inoculazione, tramite insufflazione nasale, di croste vaiolose polverizzate o di materiale ottenuto dal grattamento delle lesioni cutanee di malati lievi.\nTuttavia, il fatto che la variolizzazione sia nata in India \u00e8 stato messo in discussione dal fatto che solo alcuni degli antichi testi di medicina scritti in sanscrito descrivono il processo. Questa tecnica di prevenzione era utilizzata in Cina gi\u00e0 negli ultimi anni del X secolo ed era ampiamente diffusa e praticata nel XVI secolo, durante la dinastia Ming. Se ha successo, la variolizzazione genera un'immunit\u00e0 al vaiolo, tuttavia, dal momento che la persona viene infettata con il virus, questa pu\u00f2 andare incontro a una grave infezione e pu\u00f2 trasmettere la malattia ad altri. La variolizzazione ha un tasso di letalit\u00e0 dello 0,5-2%, sensibilmente inferiore al 20-30% della malattia stessa.\nDurante il suo soggiorno nell'Impero ottomano, Lady Mary Wortley Montagu osserv\u00f2 il processo di variolizzazione, descrivendone in modo particolareggiato la tecnica e promuovendone entusiasticamente l'introduzione nel Regno Unito al suo ritorno nel 1718. Nel 1721 Cotton Mather e i suoi colleghi provocarono aspre polemiche inoculando centinaia di persone a Boston. Nel 1796, Edward Jenner scopr\u00ec che l'immunit\u00e0 al vaiolo poteva essere ottenuta anche inoculando al paziente materiale ricavato da lesioni di vaiolo bovino, malattia animale causata da un virus della stessa famiglia di quello del vaiolo. Jenner chiam\u00f2 il materiale utilizzato \"vaccino\", da \"vacca\", termine in lingua latina per mucca. La procedura era di gran lunga pi\u00f9 sicura della variolizzazione e non comportava il rischio di trasmissione della malattia, pertanto si diffuse rapidamente in tutto il mondo. Durante il XIX secolo il virus del vaiolo bovino venne sostituito con il \"Vaccinia virus\", sempre della stessa famiglia del \"Variola virus\" ma geneticamente diverso. La sua origine e il motivo per cui inizi\u00f2 a essere utilizzato nella vaccinazione sono sconosciuti.\nL'attuale formulazione del vaccino antivaioloso \u00e8 data da un preparato di \"Vaccinia virus\" vivo e infettivo. Viene somministrato con un ago biforcato, che viene prima immerso nella soluzione vaccina e poi utilizzato per pungere la cute, solitamente del braccio, un diverso numero di volte in pochi secondi. Qualora la vaccinazione sia efficace, si sviluppa nel sito di iniezione un rigonfiamento rosso e pruriginoso nel giro di 3-4 giorni. Nella prima settimana questo diventa un'ampia vescica che si riempie di pus e comincia a essiccarsi. La seconda settimana si inizia a formare una crosta, che cade durante la terza, lasciando una piccola cicatrice.\nGli anticorpi prodotti in seguito alla vaccinazione sono protettivi nei confronti di tutti gli orthopoxvirus e sono ancora rilevabili dieci anni dopo la prima vaccinazione e sette giorni dopo la rivaccinazione. Secondo i dati statistici conferiscono una protezione efficace nel 95% dei soggetti vaccinati. La copertura \u00e8 elevata nei primi 3-5 anni e decresce in quelli successivi, mentre nel caso di rivaccinazione la copertura \u00e8 ancora pi\u00f9 duratura. In Europa, durante gli anni cinquanta e sessanta, la mortalit\u00e0 nei soggetti vaccinati da meno di dieci anni al momento dell'esposizione al virus era dell'1,3%, mentre era del 7% nei soggetti vaccinati da oltre 10 anni e dell'11% in quelli vaccinati da oltre vent'anni. Di contrasto la letalit\u00e0 nei non vaccinati era del 52%. La vaccinazione entro i primi tre giorni dall'esposizione al virus previene o diminuisce sensibilmente la gravit\u00e0 della malattia nella grande maggioranza della popolazione; la vaccinazione eseguita tra il 4\u00ba e il 7\u00ba giorno dall'esposizione pu\u00f2 garantire una protezione parziale e pu\u00f2 modificare la gravit\u00e0 della malattia.\nCi sono effetti collaterali e rischi associati alla vaccinazione antivaiolosa. Nel passato circa lo 0,1% dei vaccinati per la prima volta mostrava effetti seri ma non pericolosi per la vita, tra cui reazioni allergiche nel sito di iniezione con eritema multiforme e dispersione del \"Vaccinia virus\" nelle altre parti del corpo. Effetti potenzialmente letali si manifestavano in 14-500 persone ogni milione di vaccinati e si stima che 1-2 persone ogni milione siano morte, in conseguenza soprattutto di encefalite post-vaccinica o necrosi progressiva del sito di vaccinazione.\nUna volta eradicato il vaiolo, i casi di malattia secondaria a vaccinazione superarono quelli di contagio naturale e la vaccinazione dei bambini venne interrotta nel 1972 negli Stati Uniti e nei primi anni settanta nella maggior parte dei Paesi europei. A partire dal 1986 la vaccinazione antivaiolosa \u00e8 cessata in tutti i Paesi ed \u00e8 raccomandata solo per chi, lavorando in laboratori biologici, \u00e8 a rischio di esposizione professionale.\nAll'infuori della vaccinazione, il trattamento del vaiolo \u00e8 solamente di supporto e si basa sull'idratazione, il monitoraggio dell'infezione ed eventualmente sulla ventilazione artificiale. Le forme emorragiche e maligne sono trattate con le terapie per lo shock settico e, in caso di pustole confluenti, il trattamento \u00e8 simile a quello instaurato per pazienti con ustioni estese.\nNessun farmaco \u00e8 approvato per il trattamento del vaiolo, dal momento che i farmaci antivirali sono stati sviluppati solo successivamente all'eradicazione della malattia. Gli studi suggeriscono che il cidofovir somministrato per via endovenosa possa essere efficace nella terapia, sebbene sia caratterizzato da tossicit\u00e0 renale.\nPrognosi.\nIl tasso di letalit\u00e0 per la forma ordinaria di vaiolo \u00e8 circa del 30%, ma varia a seconda delle lesioni cutanee: se confluenti la letalit\u00e0 \u00e8 del 50-75%, mentre se sono semi-confluenti scende al 25-50%, per passare a meno del 10% nel caso di un rash discreto. La letalit\u00e0 nei bambini di et\u00e0 inferiore a un anno \u00e8 invece del 40%\u201350%. Le forme maligne ed emorragiche hanno il tasso di letalit\u00e0 pi\u00f9 alto, rispettivamente del 90% e del 100%. La \"Variola minor\" \u00e8 invece caratterizzata da una letalit\u00e0 inferiore all'1%. Non ci sono prove che la malattia possa cronicizzare o recidivare.\nNei casi mortali di vaiolo, il decesso avviene generalmente tra il 10\u00ba e il 16\u00ba giorno di malattia. La causa della morte da vaiolo non \u00e8 nota, ma \u00e8 risaputo che la malattia coinvolge numerosi organi; la formazione di immunocomplessi circolanti, la massiccia viremia e la risposta immune incontrollata vi possono contribuire. Nella forma emorragica precoce la morte sopraggiunge circa sei giorni dopo l'inizio della febbre, generalmente per scompenso cardiaco associato a edema polmonare, mentre nella forma emorragica tardiva la causa \u00e8 da attribuire alla grave piastrinopenia, alla viremia e alla scarsa risposta immunitaria. Nella forma maligna la morte \u00e8 da imputarsi alla disidratazione, con perdita di proteine ed elettroliti, e alla sepsi, come avviene generalmente nelle ustioni gravi.\nIl vaiolo pu\u00f2 complicarsi a livello del sistema respiratorio, con manifestazioni che vanno dalla bronchite semplice alla polmonite fatale. Le complicanze respiratorie si manifestano di solito intorno all'8\u00ba giorno di malattia e possono derivare anche da infezioni opportunistiche virali o batteriche. Le infezioni batteriche secondarie della cute sono relativamente rare, ma quando si presentano la febbre tende a rimanere elevata per tutta la durata della malattia.\nAltre complicanze includono l'encefalite, che si manifesta in un paziente ogni 500 ed \u00e8 pi\u00f9 comune negli adulti, malattie oculari, nel 2% dei casi, e cicatrici permanenti, localizzate soprattutto al volto. Le pustole si possono formare sulla palpebra, sulla congiuntiva e sulla cornea, complicandosi con congiuntivite, cheratite, ulcera corneale, irite, iridociclite e atrofia ottica. La cecit\u00e0 sopraggiunge in circa il 35-40% dei pazienti con cheratite e ulcera corneale. Il vaiolo emorragico pu\u00f2 provocare anche emorragia della congiuntiva e della retina. Nel 2-5% dei bambini malati, il virus pu\u00f2 raggiungere le articolazioni e le ossa, causando una osteomielite. Le lesioni ossee sono simmetriche e coinvolgono soprattutto gomito, tibia e perone, causando una separazione dell'epifisi e una reazione periostale. Le lesioni articolari limitano i movimenti e l'artrite pu\u00f2 portare a deformit\u00e0 degli arti, anchilosi e dita tozze.\nStoria.\nL'epoca della comparsa del vaiolo non \u00e8 definita, ma si presume possa essersi evoluto a partire da un virus dei roditori. L'ampia variabilit\u00e0 del periodo \u00e8 dovuta ai differenti dati utilizzati per calibrare la frequenza molecolare. Un clade \u00e8 quello del ceppo di \"Variola maior\" che si diffuse partendo dall'Asia tra 400 e 1\u00a0600 anni fa ed \u00e8 responsabile della forma pi\u00f9 grave di vaiolo. Un altro clade include entrambi i ceppi di \"Variola minor\" descritti nel continente americano e isolati in Africa occidentale, che si suppone si siano separati dal ceppo ancestrale tra i 1\u00a0400 e i 6\u00a0300 anni fa; questo clade si pensa possa essersi distinto in due subclade almeno 800 anni fa.\nUna seconda stima \u00e8 basata sull'ipotesi che il \"Variola virus\" si sia separato dal virus del vaiolo del gerbillo circa 3\u00a0000-4\u00a0000 anni fa. Questa stima \u00e8 coerente con le prove storiche e archeologiche che identificano il vaiolo come una malattia umana con un'origine relativamente recente. Tuttavia, supponendo che il tasso di mutazione genetica sia simile a quella dei virus della famiglia degli Herpesviridae, si stima che la separazione tra \"Variola virus\" e il virus del vaiolo del gerbillo sia avvenuta circa 50\u00a0000 anni fa. Questa stima \u00e8 coerente con le altre stime pubblicate e suggerisce che le prove archeologiche e storiche siano decisamente incomplete. Sono quindi necessarie migliori stime dei tassi di mutazione di questi virus per poter uniformare i dati.\nIl vaiolo sembra essere emerso come malattia endemica in India circa 2\u00a0500-3\u00a0000 anni fa, mentre il suo trasferimento dall'Africa orientale al Sud America \u00e8 avvenuto nel XIX secolo.\nLa prima evidenza clinica attendibile di vaiolo \u00e8 stata trovata nella mummia del faraone egiziano Ramses V, morto oltre 3\u00a0000 anni fa, mentre archivi storici asiatici descrivono una malattia simile al vaiolo in India e in Cina nei secoli successivi. Si \u00e8 ipotizzato che i commercianti egiziani abbiano importato la malattia in India nel I millennio a.C., dove \u00e8 rimasta endemica per oltre 2\u00a0000 anni; il vaiolo sembra poi essere stato introdotto in Cina nel I secolo a.C. dai territori a sud-ovest e da qui in Giappone nel VI secolo. In Giappone si stima che l'epidemia del 735-737 abbia ucciso un terzo della popolazione dell'arcipelago. Almeno sette divinit\u00e0 sono state specificatamente associate al vaiolo, tra i quali \"Sopona\" della religione del popolo Yoruba e \"Shitala Devi\" dell'induismo.\nL'arrivo del vaiolo in Europa e nel Sud-est asiatico \u00e8 invece meno chiaro. La malattia non \u00e8 descritta nell'Antico e nel Nuovo Testamento della Bibbia e nemmeno nella letteratura greca e romana e gli studiosi concordano che molto difficilmente una tale malattia possa essere sfuggita a una descrizione da parte di Ippocrate se si fosse manifestata nell'area mediterranea.\nMentre la peste antonina, che dilag\u00f2 attraverso l'Impero romano tra il 165 e il 180, si pensa possa essere stata causata da un'epidemia di vaiolo, altri storici ipotizzano che siano state le truppe arabe a portare per prime la malattia dall'Africa all'Europa sud-orientale nel VII-VIII secolo. Nel IX secolo il medico persiano Abu Bakr Mohammad Ibn Zakariyya al-Razi comp\u00ec una delle osservazioni pi\u00f9 importanti sul vaiolo e fu il primo a distinguerlo dal morbillo e dalla varicella nella sua opera \"Kitab fi al-jadari wa-al-hasbah\", in italiano \"Il libro del vaiolo e del morbillo\".\nDurante il Medioevo il vaiolo si present\u00f2 con epidemie periodiche, ma non divenne endemico finch\u00e9 la popolazione non crebbe, aiutato anche dai grandi movimenti di persone che caratterizzarono il periodo delle crociate. A partire dal XVI secolo il vaiolo era presente in quasi tutta Europa, infettando soprattutto i bambini e causando la morte di oltre il 30% degli individui infetti. Le successive esplorazioni e colonizzazioni europee favorirono la diffusione della malattia in tutto il mondo conosciuto e il vaiolo divenne una delle pi\u00f9 importanti cause di morbilit\u00e0 e mortalit\u00e0.\nNon esistono descrizioni attendibili di casi di vaiolo nel continente americano prima della colonizzazione europea del XV secolo. Nel 1507 fu introdotto sull'isola di Hispaniola e nel 1520 sulla terraferma, quando i coloni spagnoli si spostarono in Messico. Il vaiolo decim\u00f2 la popolazione nativa amerinda e rese pi\u00f9 rapida e facile la conquista degli imperi azteco e inca. Nel 1633, alla fondazione delle colonie nella costa orientale del Nord America segu\u00ec una devastante epidemia presso le popolazioni native americane e, successivamente, per i coloni nati nel Nuovo Mondo. Le stime parlano di un tasso di letalit\u00e0 della malattia presso i nativi americani dell'80-90%. In Australia il vaiolo fu introdotto prima nel 1789 e di nuovo nel 1829, diventando la prima causa di morte per gli aborigeni australiani tra il 1780 e il 1870.\nA partire dalla met\u00e0 del XVIII secolo il vaiolo era la maggior malattia endemica in tutto il mondo, con l'eccezione dell'Australia e di altre piccole isole; in Europa rappresentava la prima causa di morte, con 400\u00a0000 decessi l'anno.\nIl vaiolo rappresentava il 10% delle cause di mortalit\u00e0 infantile in Svezia e il tasso si stima fosse ancora pi\u00f9 elevato in Russia. L'uso della variolizzazione in alcuni Paesi, come in Cina, nel Regno Unito e nelle sue colonie nordamericane, ridusse l'impatto della malattia nei confronti delle classi agiate durante l'ultimo periodo del XVIII secolo, ma una vera riduzione dell'incidenza si ebbe solo quando la vaccinazione divenne prassi comune alla fine del XIX secolo. I vaccini e la pratica della rivaccinazione portarono a una riduzione dei casi solamente in Europa e in Nord America, mentre il vaiolo rimaneva incontrollato nel resto del mondo. Negli ultimi anni del XIX secolo fu identificata, negli Stati Uniti e in Sudafrica, la \"variola minor\", che nella prima met\u00e0 del XX secolo si espanse in molte parti del continente africano. Questa malattia, che causa una forma molto pi\u00f9 lieve di vaiolo ed \u00e8 caratterizzata da una minore letalit\u00e0, garantisce l'immunit\u00e0 alla \"variola maior\". Pertanto, nel giro di pochi anni, divenne la forma principale di vaiolo, soprattutto negli Stati Uniti, in Canada, in Sud America e nel Regno Unito, riducendo ulteriormente i tassi di mortalit\u00e0.\nEradicazione.\nSin dalla dimostrazione di Jenner dell'efficacia della vaccinazione nel 1796, furono fatti numerosi tentativi per eliminare il vaiolo su scala regionale. Nel 1803 il Regno di Spagna organizz\u00f2 una missione per trasportare il vaccino nelle colonie dell'Impero spagnolo in America e nelle Filippine e vi cre\u00f2 un massiccio programma di vaccinazione, e lo stesso fu fatto dal governo inglese in India. Tuttavia, le campagne di vaccinazione britanniche in India e in Birmania furono ostacolate dalla testarda preferenza indigena per la variolizzazione e la diffidenza nei confronti della vaccinazione, nonostante le dure leggi, il miglioramento dell'efficacia della conservazione locale del vaccino e l'educazione sanitaria. A partire da 1832 il Governo federale degli Stati Uniti d'America introdusse un programma di vaccinazione per i nativi americani. Nel 1842 il Regno Unito band\u00ec la pratica della variolizzazione, introducendo la vaccinazione obbligatoria nel 1853. Lo stesso avvenne negli Stati Uniti tra il 1843 e il 1855, a partire dallo Stato del Massachusetts; nonostante l'avversione di alcuni per questa misura, nel 1897 il vaiolo era quasi scomparso dal Paese. In molti Paesi dell'Europa settentrionale la malattia era stata debellata agli inizi del XIX secolo e, nel 1914, l'incidenza nei Paesi industrializzati si era ridotta a valori relativamente bassi. La vaccinazione venne mantenuta fino ai tardi anni settanta per evitare la possibile reintroduzione del vaiolo da Paesi ancora endemici. L'Australia e la Nuova Zelanda furono invece un caso a parte, in quanto non introdussero mai un programma di vaccinazione preferendo la quarantena rigorosa, in quanto le grandi distanze e la bassa densit\u00e0 abitativa rendevano difficile il contagio.\nIl primo grande sforzo per eradicare il vaiolo dall'emisfero occidentale fu la campagna lanciata nel 1950 dalla Pan American Health Organization ed ebbe successo nell'eliminare la malattia in tutti i Paesi americani, con l'eccezione dell'Argentina, del Brasile, della Colombia e dell'Ecuador. Nel 1958 il ministro della sanit\u00e0 dell'Unione Sovietica, Viktor Zhdanov, fece un appello all'Assemblea mondiale della sanit\u00e0 dell'Organizzazione mondiale della sanit\u00e0 per intraprendere un'iniziativa mondiale finalizzata all'eradicazione globale della malattia, proposta che fu accettata, con la risoluzione \"WHA 11.54\", nel 1959, anno in cui ancora due milioni di persone ogni anno morivano per il vaiolo.\nNel complesso, tuttavia, i progressi verso l'eliminazione furono deludenti, soprattutto in Africa e nel subcontinente indiano. Nel 1967 l'OMS intensific\u00f2 gli sforzi, contribuendo con 2,4 milioni di dollari annui e introducendo il metodo della sorveglianza sanitaria, una metodica epidemiologica che permette il monitoraggio della diffusione della malattia al fine di stabilire i modelli di progressione.\nSi stima che i casi di vaiolo annui fossero, nei primi anni cinquanta, oltre 50 milioni. Per sradicare il vaiolo, si doveva impedire a ogni focolaio di diffondersi, attraverso l'isolamento dei malati e la vaccinazione di tutti coloro che vivevano nelle vicinanze. La chiave strategica \u00e8 stata il monitoraggio di tutti casi di una comunit\u00e0 e il contenimento. Il problema iniziale che l'OMS si trov\u00f2 di fronte era l'inadeguata segnalazione dei casi di vaiolo, in quanto molti casi non venivano denunciati alle autorit\u00e0 sanitarie, pertanto fu creata una rete di consulenti che aiutassero i Paesi nella creazione di strutture di sorveglianza e di contenimento. Il fatto che gli esseri umani fossero l'unico serbatoio del virus e che non esistessero portatori sani, gioc\u00f2 un ruolo fondamentale nell'eradicazione del vaiolo. All'inizio le dosi di vaccino furono fornite principalmente da Unione Sovietica e Stati Uniti, ma, nel 1973, oltre l'80% della produzione avveniva nei Paesi in via di sviluppo.\nL'ultimo focolaio di vaiolo in Europa avvenne in Jugoslavia nel 1972, a causa di un pellegrino del Kosovo ritornato dal Medio Oriente, dove aveva contratto il virus, e caus\u00f2 l'infezione di 175 persone, delle quali 35 morirono. Le autorit\u00e0 decisero di instaurare la legge marziale, forzando la quarantena, intraprendendo una massiccia campagna di rivaccinazione e richiedendo l'aiuto dell'OMS. In due mesi l'epidemia termin\u00f2. Precedentemente a questa ci fu un focolaio a Stoccolma, tra il maggio e il luglio del 1963, causato da un marinaio svedese di ritorno dall'Estremo Oriente. Anche in questo caso l'epidemia fu tenuta sotto controllo da misure di quarantena e vaccinazione della popolazione locale.\nAlla fine del 1975 il vaiolo resisteva solo nel Corno d'Africa, in Etiopia e Somalia. Le condizioni erano difficili per via della guerra civile, della carestia, dei profughi e della carenza di strade e altre vie di comunicazione. Un programma di sorveglianza intensiva, di contenimento e di vaccinazione fu avviato in questi Paesi nella prima met\u00e0 del 1977. L'ultimo caso di contagio naturale con il virus, nella variante \"variola minor\", fu diagnosticato in Somalia il 26 ottobre 1977. L'ultimo caso di \"variola maior\" contratta naturalmente risale all'ottobre del 1975, in una bambina bengalese di due anni.\nL'eradicazione mondiale del vaiolo fu certificata da una commissione di eminenti scienziati, dopo intense attivit\u00e0 di verifica nei vari Paesi, il 9 dicembre 1979 e successivamente approvata con una risoluzione dell'Assemblea mondiale della sanit\u00e0 dell'OMS l'8 maggio 1980. Le prime due frasi della risoluzione riportano:\nDopo l'eradicazione.\nGli ultimi due casi di vaiolo al mondo si sono verificati a Birmingham, nel Regno Unito, nel 1978, quando due dipendenti della Facolt\u00e0 di Medicina dell'Universit\u00e0 di Birmingham contrassero il virus e uno dei due mor\u00ec, l'11 settembre 1978. Dopo questo fatto Henry Bedson, responsabile scientifico dell'Universit\u00e0 per la ricerca contro il vaiolo, si suicid\u00f2. Alla luce di questo incidente, tutte le riserve conosciute di vaiolo furono distrutte o trasferite in uno dei due laboratori di riferimento dell'OMS dotati di un livello di sicurezza adeguato: il CDC di Atlanta e il Centro nazionale di ricerca in virologia e biotecnologie VEKTOR di Kol'covo, in Russia.\n\u00c8 del 1986 la prima raccomandazione dell'OMS riguardo alla distruzione del virus, con data fissata il 30 dicembre 1993 e poi posposta al 30 giugno 1999. A causa della resistenza da parte degli Stati Uniti e Russia, nel 2002 l'Assemblea mondiale della sanit\u00e0 dell'OMS ha deciso di consentire il mantenimento temporaneo degli stock di virus a scopo di ricerca. La distruzione delle scorte esistenti potrebbe ridurre il rischio che comporta la ricerca in corso sul vaiolo e le scorte non sono necessarie per rispondere a un'eventuale epidemia di vaiolo, tuttavia alcuni scienziati sostengono che le scorte possano essere utili nello sviluppo di nuovi vaccini, farmaci antivirali e test diagnostici. Una pubblicazione del 2010 di una squadra di esperti di salute pubblica, nominati dall'OMS, ha concluso che non vi sia alcuna essenziale questione di sanit\u00e0 pubblica che giustifichi Stati Uniti e Russia a mantenere riserve di virus e questa opinione \u00e8 generalmente condivisa dalla comunit\u00e0 scientifica, in particolare tra gli ex responsabili del programma dell'OMS per l'eradicazione del vaiolo.\nIl vaiolo come arma biologica.\nGli inglesi considerarono di utilizzare il vaiolo come arma biologica nell'assedio di Fort Pill durante la guerra franco-indiana (1754-1763) contro i francesi e i loro alleati nativi americani, mentre \u00e8 stato ipotizzato che lo stesso agente patogeno sia stato utilizzato come arma durante la guerra d'indipendenza americana (1775-1783).\nDurante la seconda guerra mondiale gli scienziati del Regno Unito, degli Stati Uniti e del Giappone sono stati coinvolti nella ricerca per produrre un'arma biologica dal vaiolo. Tuttavia non furono mai attuati piani per una produzione in larga scala, poich\u00e9 si ritenne che, in presenza di un vaccino efficace, l'arma non avrebbe avuto l'efficacia sperata.\nNel 1947 l'Unione Sovietica costru\u00ec una fabbrica per la creazione di armi biologiche basate sul vaiolo nella citt\u00e0 di Zagorsk, 75\u00a0km a nord di Mosca e si suppone si sia verificata un'epidemia causata da alcuni test negli anni settanta. In seguito a pressioni internazionali, il governo sovietico autorizz\u00f2 nel 1991 un'ispezione da parte di un team anglo-americano di quattro dei pi\u00f9 importanti impianti bellici. Gli ispettori ricevettero risposte evasive e smentite da parte dagli scienziati sovietici e alla fine furono allontanati dalla struttura. Nel 1992, Ken Alibek, un disertore russo, sostenne che il programma sovietico di armi biologiche a Zagorsk abbia prodotto una scorta di venti tonnellate di virus da usare eventualmente come arma e testate refrigerate per il loro trasporto. Nel 1997, il governo russo annunci\u00f2 che tutti i suoi campioni di vaiolo rimanenti sarebbero stati trasferiti al Centro di ricerca statale di virologia e biotecnologia VECTOR di Kol'covo. Dopo il crollo dell'Unione Sovietica e la disoccupazione di molti degli scienziati responsabili del programma bellico, i funzionari del governo degli Stati Uniti hanno espresso la preoccupazione di come il vaiolo e la competenza per ottenerne un'arma possa permettere ad altri governi o a gruppi terroristici di utilizzare il virus come mezzo di guerra biologica. Accuse specifiche mosse contro l'Iraq a tale proposito, tuttavia, si sono rivelate false. Alcuni hanno espresso la preoccupazione che la sintesi genetica artificiale possa essere utilizzata per ricreare il virus a partire da genomi gi\u00e0 esistenti per utilizzarlo come arma biologica, dal momento che \u00e8 teoricamente fattibile l'inserimento del DNA del virus del vaiolo all'interno di strutture virali simili, come altri Orthopoxvirus.\nDopo gli attacchi terroristici dell'11 settembre 2001, il governo degli Stati Uniti si allert\u00f2 contro il rischio di un attacco bioterroristico. Fu prodotto un gran numero di dosi di vaccino per essere in grado di immunizzare la popolazione americana nel caso di una nuova epidemia di vaiolo e, nel dicembre 2002, un programma speciale del governo ha offerto la possibilit\u00e0, a qualunque cittadino lo desiderasse, di vaccinarsi contro il virus del vaiolo. Tra il dicembre 2002 e il marzo 2003 sono stati vaccinati oltre 25\u00a0000 civili e oltre 325\u00a0000 militari americani.\nL'Italia possiede cinque milioni di dosi di vaccino che, in caso di necessit\u00e0, possono essere diluite con la possibilit\u00e0 di vaccinare 25 milioni di persone."}
{"id": "555707", "revid": "6923", "url": "https://it.wikipedia.org/wiki?curid=555707", "title": "Caccia alla Bismarck", "text": "La caccia alla Bismarck \u00e8 stata l'operazione congiunta della Royal Navy, comprendente la Home Fleet, con tutte le navi disponibili nell'Atlantico settentrionale, e la \"Forza H\", proveniente da Gibilterra, per intercettare e affondare la corazzata tedesca \"Bismarck\". La caccia si svolse dal 24 al 26 maggio 1941 e si concluse con l'affondamento della nave tedesca il mattino del 27 maggio.\nOrigini della caccia.\nLa \"Bismarck\" e il \"Prinz Eugen\" salparono il 21 maggio 1941 da Bergen per tentare di entrare nell'Atlantico attraversando il canale di Danimarca nell'ambito dell'operazione Rhein\u00fcbung. Avvistate da una squadra di incrociatori britannici, le due navi tedesche furono impegnate dall'incrociatore da battaglia \"Hood\" (la nave da guerra pi\u00f9 grande del mondo allora in servizio dopo la \"Bismarck\") e dalla corazzata \"Prince of Wales\". Dopo otto minuti dall'inizio della battaglia dello stretto di Danimarca l\"Hood\" affondava, colpita dalle due navi tedesche, e dopo altri nove minuti la \"Prince of Wales\" era costretta a rompere il contatto a causa dei danni subiti, tra cui un colpo in plancia che fece alcuni morti.\nL'affondamento dell\"Hood\", una delle navi pi\u00f9 prestigiose della Royal Navy, su cui alzava la bandiera l'ammiraglio Lancelot Holland, fu molto sentito da tutta la Home Fleet, che si mosse sia per vendicare la sua nave sia per impedire alla Kriegsmarine di portare a termine l\"operazione Rhein\u00fcbung\", che avrebbe rappresentato un grandissimo rischio per i convogli tra gli Stati Uniti e la Gran Bretagna.\nSituazione alla mattina del 24 maggio.\nNavi da guerra.\nLe navi da guerra britanniche presenti nell'Atlantico alla mattina del 24 maggio erano:\nLo stato della \"Bismarck\".\nNel corso della battaglia la \"Bismarck\" aveva incassato tre colpi: mentre uno aveva provocato danni trascurabili alla catapulta dell'aereo e al motoscafo del comandante, uno degli altri due aveva messo fuori uso una dinamo e il locale caldaie n. 2, con due caldaie, e l'altro aveva completamente attraversato la nave all'altezza del giardinetto di poppa, facendo entrare acqua di mare in uno dei serbatoi della nafta che aveva perforato e facendo fuoriuscire nafta nella scia della nave; inoltre aveva danneggiato le valvole di aspirazione impedendo cos\u00ec l'accesso a un migliaio di tonnellate di nafta, con le ovvie conseguenze sull'autonomia della nave. I danni subiti avevano ridotto la velocit\u00e0 della \"Bismarck\" a .\nL'inizio della caccia.\nDopo la battaglia la squadra tedesca aveva due possibilit\u00e0: rientrare in Germania per le riparazioni o tentare di raggiungere un porto amico per riparare i danni patiti dalla \"Bismarck\" per permetterle di riprendere il mare. La prima possibilit\u00e0 aveva il vantaggio di allontanare la squadra tedesca dal nemico, ma la avvicinava a Scapa Flow, quindi alla principale base nemica, inoltre, dopo le riparazioni, avrebbe costretto la \"Bismarck\" a ritentare il forzamento degli stretti verso l'Atlantico settentrionale, con tutta la flotta inglese gi\u00e0 in allarme. Inoltre il pi\u00f9 vicino porto amico (Bergen) era distante circa 1\u00a0000 miglia. La seconda possibilit\u00e0, pur avvicinando la \"Bismarck\" alle forze nemiche, la avrebbe avvicinata anche al teatro di operazioni e, dopo le riparazioni, la \"Bismarck\" avrebbe potuto riprendere la sua missione senza difficolt\u00e0. In questo caso il porto pi\u00f9 vicino (Brest) distava .\nLa scelta di L\u00fctjens fu di seguire gli ordini che aveva ricevuto dall'OKM all'inizio della missione e di proseguire la missione in Atlantico. Questa scelta fu successivamente criticata da molti, in primis da Hitler, ma, quando l'OKM lasci\u00f2 la responsabilit\u00e0 di scegliere a L\u00fctjens si bas\u00f2 sul principio (assolutamente consono alla prassi militare tedesca) che chi era in luogo aveva una visione della situazione pi\u00f9 chiara, anche se il Comando Gruppo Nord (Wilhelmshaven) era di parere contrario. Comunque a mezzogiorno la squadra aveva superato la linea di separazione fra le zone di competenza del Comando Gruppo Nord e del Comando Gruppo Ovest (Parigi), che si stava gi\u00e0 organizzando per accogliere la squadra. Intanto il Comando U-Boot stava inviando i sette sommergibili in crociera in Atlantico a sud della Groenlandia, per coprire la rotta della \"Bismarck\".\nLe navi britanniche iniziarono a manovrare in modo da chiudere ogni via di fuga alla \"Bismarck\", Towey diresse per sud-ovest, in modo tale da poter intercettare immediatamente la squadra tedesca se avesse tentato un'accostata a est per rientrare in Norvegia. La squadra tedesca verso mezzogiorno corresse la rotta verso sud, dirigendo quindi verso le forze di Towey, che calcol\u00f2 di poterla intercettare al mattino seguente. Temendo che la \"Bismarck\", approfittando del buio della notte, potesse rompere il contatto con le navi che la pedinavano, alle 15 Towey ordin\u00f2 al contrammiraglio Alban Curteis (bandiera sull'incrociatore \"Galatea\") di prendere quattro incrociatori e la \"Victorious\" e di intercettare la \"Bismarck\" prima che cadesse la notte. La \"King George V\" e il \"Repulse\" presero rotta verso SW per mantenere comunque il contatto con il nemico.\nIntanto L\u00fctjens aveva deciso di separare le due navi della squadra, il \"Prinz Eugen\" avrebbe dovuto puntare a sud della Groenlandia, rifornirsi di carburante e proseguire la missione contro il traffico nemico. La \"Bismarck\" avrebbe preso rotta ovest e successivamente sud-sud-ovest per raggiungere i porti francesi. L'azione ebbe successo, e da poco dopo le 18 la \"Bismarck\" continu\u00f2 da sola sulla sua rotta. Puntando verso ovest la \"Bismarck\" accost\u00f2 a meno di 10 miglia dalle navi che la pedinavano, quindi apr\u00ec il fuoco per favorire lo sganciamento del \"Prinz Eugen\", senza che i suoi colpi andassero a segno e senza che andassero a segno le salve di risposta della \"Prince of Wales\"; le salve della torre B del \"Suffolk\" orientate all'indietro con le loro onde d'urto fracassarono i vetri della propria plancia che era stata articizzata, cio\u00e8 chiusa sul tetto e riscaldata a vapore. Al termine dell'azione la \"Prinz Eugen\" era lontana, diretta verso le petroliere per rifornirsi.\nAnche se l'esito dello scontro era stato totalmente inconcludente, ebbe tuttavia un effetto: la squadra inglese, invece di assumere, come fino a quel momento, una formazione a triangolo con i due incrociatori a cavallo della rotta della \"Bismarck\" e la \"Prince of Wales\" di poppa a entrambi (la formazione migliore per evitare il rischio di perdere la nave pedinata) assunse una formazione in linea di fila, con in testa il \"Suffolk\" (la nave fornita di miglior radar tra le presenti, installato durante un recente ciclo di revisione) e la \"Prince of Wales\" e il \"Norfolk\" al seguito nell'ordine; questa disposizione era la migliore per poter rispondere a un eventuale nuovo attacco tedesco manovrando organicamente, ma lasciava un lato della \"Bismarck\" scoperto se le navi non fossero state esattamente in scia. Dato che le navi stavano entrando nella zona in cui era possibile trovare U-Boot, la squadra inglese cominci\u00f2 a zigzagare a un tempo (cio\u00e8 l'accostata era fatta contemporaneamente da tutte le navi). Intanto sulla \"Bismarck\" il direttore di macchina aveva controllato che non era disponibile nafta sufficiente per portare gli inseguitori alla linea di agguato dei sommergibili, quindi alle 22 L\u00fctjens ordin\u00f2 di assumere una rotta direttamente verso Brest (sud). A Brest nel frattempo erano state preparate due briccole per poter ormeggiare e riparare la \"Bismarck\". Quasi alla stessa ora dalla \"Victorous\" partivano nove aerosiluranti Swordfish per attaccare la corazzata tedesca. Gli aerei attaccarono in tre sezioni e misero a segno un solo colpo, senza subire perdite. L'effetto sulla \"Bismarck\" fu solo di provocare la morte del capo nocchiere Kirschberg, primo caduto a bordo della corazzata, che batt\u00e9 la testa contro l'hangar dell'aereo di bordo, e tre feriti alle gambe tra il personale dell'hangar per la detonazione della testata.\nEra diventato assolutamente necessario per la \"Bismarck\" rompere il contatto, prima che tornassero gli aerei (segnale certo della presenza di una portaerei a distanza relativamente breve) e prima che arrivassero le corazzate britanniche. Alle 3 (25 maggio) la \"Bismarck\", approfittando di uno zigzag della divisione britannica a sinistra, mise barra dritta aumentando velocit\u00e0, passando dopo tre ore nella sua scia e dirigendo poi per sud-est, in direzione di Cabo Fisterra. Il \"Suffolk\" aveva perso il contatto radar con il nemico e alle 5 del mattino gli inglesi ebbero la certezza che non l'avrebbero ripreso. Ora la \"Bismarck\" era da sola nell'Atlantico e nessuna nave britannica poteva sapere con precisione la sua posizione.\nLa ricerca.\nGi\u00e0 nel corso della notte la \"Forza H\" era stata distolta dalla missione programmata e lanciata verso nord per intercettare la \"Bismarck\", da cui distava ancora 1\u00a0300 miglia, e, senza saperlo, in rotta di collisione con la corazzata. L'ammiraglio Tovey dalla \"King George V\" decise di contrastare quella che riteneva la mossa pi\u00f9 pericolosa della \"Bismarck\". Cio\u00e8, ignorando la reale entit\u00e0 dei danni sulla nave tedesca, che questa stesse dirigendo verso ovest per attaccare il traffico mercantile britannico. Per questo motivo ordin\u00f2 una ricerca \"a rastrello\" (cio\u00e8 con le navi in linea di rilevamento) direzione SW-NE per una distanza di 100 miglia dalla sua posizione attuale, in modo da coprire sia un attacco al naviglio mercantile sia una possibile rotta est per rientrare in Germania. La situazione (che, ovviamente, nessuno degli attori conosceva) alle 8 del mattino era:\nTuttavia la \"Bismarck\" stava muovendo a 20 nodi, direzione SE, mentre tutte le forze (tranne la \"Forza H\") muovevano direzione ovest, cio\u00e8 in allontanamento dall'obiettivo. Nella \"Home Fleet\" intanto era stato distaccato il \"Repulse\", per rifornirlo di combustibile a Terranova, mentre la \"Prince of Wales\" (non pi\u00f9 necessaria a proteggere gli incrociatori) stava puntando verso la \"King George V\". La \"Ramillies\" punt\u00f2 in direzione NW, per tentare di intercettare la \"Bismarck\" se questa si fosse diretta verso le Azzorre per rifornirsi dalle petroliere presenti in zona. Intanto la \"Bismarck\" aveva (imprudentemente) effettuato due trasmissioni all'OKM, che furono intercettate e triangolate dalle stazioni di ascolto britanniche. Tuttavia, su esplicita richiesta di Tovey, furono trasmessi alla flotta solo i rilevamenti, non i calcoli che mostravano chiaramente la posizione della \"Bismarck\" a \"est\" delle forze britanniche. Invece sulla \"King George V\" i calcoli furono sbagliati (si trattava di calcolare la posizione basandosi su due rette quasi parallele e con una base relativamente stretta) e la posizione della \"Bismarck\" fu valutata a \"nord\" delle forze inglesi. Questo poteva significare una cosa sola: la \"Bismarck\" stava rientrando in Germania, quindi tutte le forze sotto il controllo della \"Home Fleet\" accostarono verso NE, allontanandosi ancora di pi\u00f9 dalla \"Bismarck\". Wake Walker ordin\u00f2 ai suoi incrociatori di cambiare rotta in modo tale da poter cercare di intercettare la \"Bismarck\" se fosse stata diretta verso la Francia, mentre la \"Rodney\" dirigeva verso la Spagna e la \"Ramillies\" aveva l'ordine di prendere la scorta del \"Britannic\".\nNel pomeriggio, quando sulla \"King George V\" fu finalmente corretto l'errore sul rilevamento della \"Bismarck\" Tovey si decise a prendere rotta per SE, ma molte navi stavano dirigendo verso i porti per rifornirsi di nafta. Il \"Norfolk\", nonostante fosse ai limiti dell'autonomia, si diresse verso Brest (rotta SE, 26 nodi) per cercare la nave tedesca. La \"Bismarck\" comunque aveva un vantaggio di circa 150 miglia sulle navi di Tovey, e, se fosse riuscita a mantenere la sua velocit\u00e0, non sarebbe stata raggiunta prima di arrivare al sicuro a Brest. La \"Rodney\" continu\u00f2 a tenere rotta NE finch\u00e9 non giunse al punto a cui teoricamente avrebbe potuto intercettare la rotta della \"Bismarck\", prendendo allora una rotta verso il golfo di Biscaglia. La Royal Navy ordin\u00f2 alla corazzata \"Nelson\" di muovere da Freetown verso Gibilterra, nell'ipotesi improbabile che la \"Bismarck\" cercasse di forzare lo stretto per entrare nel Mediterraneo; a guardia dello stretto fu posto anche un sommergibile, che si sarebbe trovato in ottima posizione per un eventuale siluramento. Le uniche navi veloci a distanza utile dalla \"Bismarck\" erano i cacciatorpediniere di scorta al convoglio WS-8B, sotto il comando del capitano Vian (quattro cacciatorpediniere classe \"Tribal\": \"Cossack\", \"Zulu\", \"Sikh\", \"Maori\" e il polacco ORP \"Piorun\"), quindi l'Ammiragliato diresse tre navi verso la \"King George V\" e due verso la \"Rodney\", immediatamente i cacciatorpediniere presero rotta ENE a 27 nodi.La mattina dopo (26 maggio) alle ore 10:30 un aereo Catalina (lo Z) appartenente al 209 Squadron RAF del Coastal Command britannico, con il guardiamarina statunitense Leonard B. Smith della US Navy Reserve come secondo pilota, inviava questo messaggio mentre cercava di sfuggire al fuoco di sbarramento della nave: \nLa \"Bismarck\" era stata avvistata, la ricerca era finita, ora i cacciatori puntarono tutti decisi verso l'obiettivo.\nIl concentramento.\nIn quel momento la \"Bismarck\" era ancora a 690 miglia da Brest, e, con una velocit\u00e0 di 19 nodi, avrebbe raggiunto il porto entro 36 ore. Con la \"King George V\" a 135 miglia a nord e la \"Rodney\" a 125 miglia NE nessuna delle due navi avrebbe potuto raggiungerla se non avesse ridotto la velocit\u00e0. I cacciatorpediniere di Vian misero immediatamente la prua sul nemico, che distava circa 50 miglia, sperando di raggiungerlo in circa otto ore. Anche l'incrociatore \"Dorsetshire\", di scorta a un convoglio a 600 miglia, lasci\u00f2 la sua missione e diresse per interporsi fra la \"Bismarck\" e Brest. Per\u00f2 chi era nella migliore posizione per intercettare la \"Bismarck\" era la \"Forza H\", che ne aveva tagliato la rotta all'alba e ora era a 100 miglia, in posizione per interporsi fra nave tedesca e Brest. Alle 13:15 Sommerville ordin\u00f2 allo \"Sheffield\" di dirigere verso la \"Bismarck\" (in quel momento distante 40 miglia) e di tenerla sotto controllo di poppa. Alle 14:50 iniziarono i decolli degli Swordfish dalla \"Ark Royal\", senza per\u00f2 che i piloti fossero stati avvertiti della presenza dello \"Sheffield\" nella stessa zona di mare della \"Bismarck\". Intanto la \"King George V\" stava inseguendo la nave tedesca, ma non avrebbe potuto raggiungerla prima che questa arrivasse sotto la protezione degli aerei della Luftwaffe, e il ricongiungimento attorno alle 15 con la \"Rodney\" non modificava sensibilmente la situazione. Alle 18 la distanza fra la forza di Towey e la \"Bismarck\" era scesa a 90 miglia, ma erano ancora troppe per sperare di raggiungere la nave tedesca, considerando che la \"Rodney\", anche con le macchine alla massima pressione, sviluppava una velocit\u00e0 inferiore a 22 nodi. Towey segnal\u00f2 a Sommerville e all'Ammiragliato che la \"King George V\" poteva continuare l'inseguimento solo fino alla mezzanotte e la \"Rodney\" fino alle 8 del mattino seguente.\nIntanto gli Swordfish della \"Ark Royal\", decollati alle 14:50, avevano raggiunto lo \"Sheffield\" e scambiandolo per la \"Bismarck\" l'avevano attaccato con i loro siluri. La \"Sheffield\" manovr\u00f2 per evitare i siluri senza aprire il fuoco con le sue artiglierie contraerei. Nessuno dei siluri lanciati la colp\u00ec, sia grazie alle sue manovre evasive, sia per la scarsa qualit\u00e0 del dispositivo d'innesco magnetico dei siluri. Solo tre Swordfish rinunciarono all'attacco, essendosi accorti che si trattava dello \"Sheffield\" e non della \"Bismarck\". Comunque questo incidente costrinse gli aerei a rientrare sulla \"Ark Royal\" per riapprovvigionarsi di combustibile e di siluri. Il successivo attacco fu programmato per le 18:30. Alle 19 la \"Bismarck\" era a 167\u00b0, 38 miglia dalla \"Forza H\" e alle 19:10 iniziarono i decolli degli Swordfish. Gli aerei dovevano puntare sullo \"Sheffield\" e prendere dall'incrociatore l'ultimo rilevamento della \"Bismarck\". Alle 20:35 lo \"Sheffield\" segnal\u00f2 agli aerei \u00ab12 miglia, dritto verso prora\u00bb. Nel mentre, alle 20:39 l'U-Boot U-556 agli ordini del tenente di vascello Wohlfahrt intercetta il convoglio inglese, ma avendo esaurito i siluri si limita a riemergere e lanciare il segnale di allarme. \nDate le condizioni meteorologiche (la \"Bismarck\" navigava sotto un fronte di nuvole a sviluppo verticale alto da 0 a 3\u00a0000 m) l'attacco dovette essere condotto per sezioni, senza coordinamento fra le sezioni stesse. Alle 20:53 inizi\u00f2 l'ultimo attacco possibile contro la nave tedesca.\nNel corso dell'attacco gli Swordfish non si accorsero di aver messo dei colpi a segno, ma in realt\u00e0 due siluri colpirono la \"Bismarck\": uno a centro nave, senza provocare danni, e uno a dritta a poppa, che segn\u00f2 il destino della nave danneggiando irreparabilmente il timone. La \"Bismarck\" poteva ora muoversi solo in cerchio a 6 nodi.\nLa fine.\nIl primo messaggio inviato dalla \"Ark Royal\" all'ammiraglio Tovey fu \u00abDal comandante della forza di attacco. Riteniamo di non aver messo nessun siluro a segno\u00bb. In quel momento sembr\u00f2 che la \"Bismarck\" fosse riuscita a sfuggire alla caccia, non erano possibili altri attacchi nel corso della notte e fra poche ore la caccia avrebbe dovuto finire per mancanza di nafta sulle navi britanniche. Per\u00f2, dopo qualche tempo lo \"Sheffield\" segnal\u00f2 la \"Bismarck\" con rotta 340\u00b0 (NNW), quindi in allontanamento da Brest.\nIntanto lo \"Sheffield\" era sotto il fuoco della \"Bismarck\", che, avvicinandosi mise fuori uso il radar e fer\u00ec diversi uomini, ma, quando lo \"Sheffield\" tent\u00f2 di rompere il contatto la grossa corazzata non tent\u00f2 neppure di seguirlo, proseguendo verso nord. Fu a quel punto che il comandante dello \"Sheffield\" invi\u00f2 il messaggio che risollevava la speranza di Tovey. Mentre lo \"Sheffield\" si stava ritirando arrivarono in zona i cacciatorpediniere di Vian, disposti in linea di rilevamento con il mare (che, per tutto il periodo della caccia, era rimasto molto mosso e il cui stato in quel momento era 7), che spazzava la coperta delle piccole navi.\nSulla \"Bismarck\", quando il secondo siluro degli Swordfish colp\u00ec la poppa, i timoni rimasero bloccati a 15\u00b0, e manovrare, cio\u00e8 contrastare tutta la quantit\u00e0 di moto di 50\u00a0000 t solo con le eliche, era impossibile. L'unica cosa che poteva essere fatta era cercare di manovrare a bassa velocit\u00e0, che quindi fu ridotta a soli 6 nodi, con esiti comunque estremamente scarsi. Furono fatti diversi tentativi, anche utilizzando sommozzatori, di riparare i timoni, ma nessuno ebbe successo.\nTovey ordin\u00f2 alla \"Forza H\" di portarsi a 20 miglia a sud della \"Bismarck\", lasciando la rotta nord libera per le sue navi che stavano arrivando. Intanto i cacciatorpediniere di Vian, che avevano raggiunto la corazzata tedesca, si preparavano all'attacco. Da nord il \"Norfolk\" andava a tutta forza per raggiungere Tovey, mentre da sud arrivava il \"Dorsetshire\"; l\"Edinburgh\", che stava puntando verso l'Inghilterra, invert\u00ec la rotta, ma, quando seppe che l'azione decisiva si sarebbe svolta solo dopo l'alba, riprese rotta per Londonderry.\nIl \"Piorun\" tent\u00f2 un attacco con i suoi cannoni, ma ben presto fu costretto a ritirarsi e perse il contatto. L'attacco degli altri cacciatorpediniere inizi\u00f2 alle 23:24, guidato dal \"Cossack\", che, inquadrato dalle artiglierie secondarie della \"Bismarck\" dovette ben presto allontanarsi, poi tocc\u00f2 allo \"Zulu\", che, dopo aver subito danni ruppe il contatto. Il terzo attacco fu portato dal \"Sikh\", con lo stesso risultato dei precedenti. All'una il \"Maori\" attacc\u00f2 isolatamente, ma, quando la \"Bismarck\" apr\u00ec il fuoco alle 1:21, si ritir\u00f2, dopo aver lanciato i siluri. Lo \"Zulu\" tent\u00f2 un nuovo attacco quando vide il fuoco delle salve destinate al \"Maori\", lanciando due siluri alle 1:37. Alle 1:40 il \"Cossack\" attacc\u00f2 dall'altro lato, lanciando tre siluri. Anche il \"Sikh\" effettu\u00f2 dei lanci. Ognuno dei cacciatorpediniere rivendic\u00f2 almeno un colpo a segno sui 14 lanciati. In realt\u00e0, da quanto risulta dalle testimonianze dei superstiti della \"Bismarck\", non fu messo a segno neppure un colpo.\nAlle 7:53 (27 maggio) il \"Norfolk\" prese il contatto visivo con la \"Bismarck\" e alle 8:43 la nave fu avvistata dalle corazzate di Tovey. La caccia era finita, e ora si doveva solo dare il colpo di grazia al gigante ferito. La prima nave ad aprire il fuoco fu il \"Rodney\" alle 8:47, da 19\u00a0km, seguito dopo un minuto dalla \"King George V\". La \"Bismarck\" inizialmente tent\u00f2 di rispondere al fuoco, ma, impedita a mantenere una rotta stabile, riusc\u00ec solamente a mettere qualche salva \"a cavallo\" del \"Rodney\", senza procurargli danni sensibili. La \"King George V\" non riusc\u00ec a colpire il bersaglio con le sue artiglierie, mentre il \"Rodney\" fra le 8:49 e le 9:10 aveva messo sulla \"Bismarck\" quattro colpi da 406\u00a0mm, provocando danni sia alla direzione di tiro sia alle torri prodiere (le uniche che potevano impegnare le navi britanniche). Altri due colpi (356\u00a0mm) arrivarono dalla \"King George V\" alle 9:13 sulla nave tedesca, a prua e a poppa. Un minuto dopo il \"Rodney\" metteva fuori uso anche la direzione di tiro secondaria, e la \"Bismarck\" non fu pi\u00f9 in grado di reagire alle salve nemiche. La torre \"Dora\" (cio\u00e8 la torre D, quella pi\u00f9 vicina alla poppa della nave) tir\u00f2 il suo ultimo colpo alle 9:31. Da quel momento la Bismarck si comport\u00f2 come un pontone per il tiro delle navi britanniche, che ormai sparavano da meno di 9\u00a0km, a quel punto circa 300 colpi centrarono la nave tedesca. Alle 10:36 la \"Bismarck\" affondava, macchine in moto e bandiera a riva."}
{"id": "555708", "revid": "58162", "url": "https://it.wikipedia.org/wiki?curid=555708", "title": "Puntini sospensivi", "text": ""}
{"id": "555710", "revid": "119694452", "url": "https://it.wikipedia.org/wiki?curid=555710", "title": "Santa Maria del Monte", "text": ""}
{"id": "555720", "revid": "110157", "url": "https://it.wikipedia.org/wiki?curid=555720", "title": "Collex-Bossy", "text": "Collex-Bossy (toponimo francese) \u00e8 un comune svizzero di 1\u00a0687 abitanti del Canton Ginevra.\nStoria.\nIl comune di Collex-Bossy \u00e8 stato istituito nel 1790; dal suo territorio nel 1855 \u00e8 stata scorporata la localit\u00e0 di Bellevue, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "555722", "revid": "4106", "url": "https://it.wikipedia.org/wiki?curid=555722", "title": "Collex", "text": ""}
{"id": "555723", "revid": "843944", "url": "https://it.wikipedia.org/wiki?curid=555723", "title": "Bossy", "text": ""}
{"id": "555724", "revid": "83929", "url": "https://it.wikipedia.org/wiki?curid=555724", "title": "Puddara", "text": ""}
{"id": "555732", "revid": "327773", "url": "https://it.wikipedia.org/wiki?curid=555732", "title": "Introduzione alla teoria M", "text": "La teoria M \u00e8 una possibile teoria del tutto (TOE, Theory Of Everything), cio\u00e8 in grado di spiegare interamente l'universo in cui viviamo.\nProposta nel 1995 da Edward Witten e ancora in fase di definitiva formulazione, si manifesta in undici dimensioni, ma i dettagli matematici sono ancora sconosciuti. I gradi di libert\u00e0 fondamentali sono descritti da membrane vibranti (p-brane). La teoria raggruppa le cinque teorie delle stringhe, dimostrando che sono sostanzialmente descrizioni di diversi aspetti della stessa teoria di base.\nStoria delle teorie di unificazione delle interazioni.\nPer anni i fisici hanno trattato matematicamente le particelle fondamentali della natura, come elettroni e fotoni, considerandole entit\u00e0 puntiformi adimensionali, ossia a 0-dimensioni. Cos\u00ec facendo risultava impossibile unificare le quattro forze fondamentali della natura: la gravit\u00e0, l'interazione forte, l'interazione debole e l'elettromagnetismo. L'ambizioso progetto dell'unificazione delle quattro forze deriva necessariamente dal fatto che esse derivano da un'unica entit\u00e0 all'epoca dell'origine dell'universo. Nel secolo appena trascorso \u00e8 stata raggiunta l'unificazione dell'elettromagnetismo, dell'interazione forte e di quella debole nell'ambito della meccanica quantistica. Tale unificazione \u00e8 anche nota col termine di \"modello standard\" ed ha come protagonista il mondo dell'infinitamente piccolo, ossia delle particelle fondamentali e delle leggi che le governano.\nIl modello standard non si concilia, per\u00f2, con la teoria della relativit\u00e0 generale che ha come protagonisti la forza di gravit\u00e0 ed il mondo dell'infinitamente grande, ossia pianeti, stelle, galassie e l'universo intero.\nMeccanica quantistica e relativit\u00e0 generale fanno \"a pugni\", e lo stesso Einstein tent\u00f2 senza successo di trovare la soluzione a questo immenso problema. Con ogni probabilit\u00e0 mancavano all'epoca cognizioni fondamentali che facessero luce sull'enigma.\nNegli ultimi trent'anni, mentre la maggior parte dei fisici si dedicava ad altre questioni, alcuni teorici proseguivano caparbiamente gli studi sull'unificazione delle forze. Il frutto del loro impegno fu ci\u00f2 che oggi conosciamo col nome di \"teoria delle stringhe\", anche se in italiano sarebbe pi\u00f9 corretto chiamarla teoria delle corde, dal momento che il termine \"strings\", in inglese, significa \"corda\" e non \"stringa\".\nLa grande rivoluzione introdotta dalla teoria delle stringhe (di cui esistono cinque versioni) fu considerare le particelle fondamentali non pi\u00f9 come oggetti puntiformi adimensionali, ossia con 0-dimensioni, bens\u00ec mono-dimensionali, ossia con 1-dimensioni, in pratica delle \"stringhe\" o \"corde\" che possono essere chiuse (come anelli) o aperte (come cordicelle). La grande variet\u00e0 di particelle fondamentali che osserviamo nel nostro universo sarebbe dovuta al diverso modo di \"vibrare\" delle stringhe. Questo modo di considerare la fisica fondamentale ha permesso per la prima volta di unificare la relativit\u00e0 generale e la meccanica quantistica.\nLa teoria delle stringhe, oggetti a 1-dimensioni, comporta calcoli matematici estremamente complessi e fu questo uno dei motivi per cui incontr\u00f2 scarso successo e diffusione nella comunit\u00e0 scientifica. Per di pi\u00f9 implica l'esistenza di particelle, chiamate tachioni, che viaggiano pi\u00f9 veloci dei fotoni nel vuoto, limite ultimo ed invalicabile secondo la relativit\u00e0 generale. D'altra parte, molte delle difficolt\u00e0 presentate dal modello standard potevano essere superate nell'ambito della nuova teoria. Ad esempio il modello standard presenta ben venti parametri \"liberi\" introdotti per \"far quadrare\" i calcoli matematici, ed un numero molto elevato, quasi esagerato, di particelle. Inoltre non \u00e8 in grado di descrivere la forza di gravit\u00e0 che, tra tutte le forze, \u00e8 quella a noi pi\u00f9 familiare. Nella teoria delle stringhe i venti parametri \"liberi\" si riducono ad uno solo, che corrisponde alla lunghezza della stringa, mentre la grande variet\u00e0 delle particelle, come gi\u00e0 detto, \u00e8 riconducibile al modo di vibrare delle stringhe, ed inoltre predice l'esistenza di una nuova particella fondamentale, il gravitone, che trasporta la gravit\u00e0, unificando, di fatto, la forza gravitazionale con le altre tre forze della natura.\nNonostante l'apparente raggiungimento dell'obiettivo prefissato, ovvero della comprensione sotto un'unica teoria di tutti i meccanismi dell'universo, anche la teoria delle stringhe \u00e8 risultata per\u00f2 necessariamente perfettibile.\nEssa \u00e8 una buona candidata per la \"teoria del tutto\", ma ci trasporta in un mondo ben al di l\u00e0 della nostra pur fervida immaginazione. \u00c8 un mondo con pi\u00f9 di tre dimensioni spaziali (addirittura da nove a venticinque dimensioni spaziali in totale, secondo alcune versioni della teoria), un mondo infinitamente piccolo dove i costituenti fondamentali della materia e dell'energia sono miliardi e miliardi di volte pi\u00f9 piccoli degli elettroni o dei fotoni, un mondo costituito da molti universi paralleli che possono anche venire a contatto tra loro.\nLe dimensioni spaziali \"extra\" previste dalla teoria originaria sono sei, per un totale di nove dimensioni spaziali pi\u00f9 una dimensione temporale. Ma perch\u00e9 noi possiamo percepire soltanto quattro dimensioni? Dove sono le altre sei dimensioni? La teoria ci dice che le dimensioni aggiuntive possono essere percepite e \"viste\" solo su una distanza infinitesimale, in quanto ripiegate su se stesse e, quindi, al di fuori della portata della nostra conoscenza diretta (e forse anche indiretta). Le stringhe, essendo pi\u00f9 piccole del raggio d'apprezzamento delle dimensioni extra, \"vibrano\" non solo nelle nostre tre dimensioni, ma anche nelle altre sei. Per cercare di capire, o almeno di avere una vaga idea di come potrebbe essere questo strano universo, viene spesso presentata questa analogia: supponiamo di guardare da molto lontano un filo elettrico teso tra due tralicci: di esso possiamo percepire soltanto la sua lunghezza, il che vuol dire che il filo \u00e8 per noi un oggetto 1-dimensionale. Se ci avviciniamo al filo ci accorgiamo progressivamente che esso ha uno spessore, che \u00e8 come un piccolo cilindro con una superficie e quindi ci rendiamo conto del fatto che \u00e8 un oggetto 2-dimensionale. Noi, nel nostro mondo, ci troviamo molto \"lontani\" dalle stringhe e quindi possiamo percepire soltanto le tre note dimensioni; ma se potessimo rimpicciolirci fino ad essere come le stringhe o poco pi\u00f9 grandi, allora potremmo \"vedere\" le dimensioni spaziali mancanti.\nI problemi con la teoria delle stringhe, tuttavia, non finiscono qui. In realt\u00e0 esistono ben cinque versioni della teoria delle stringhe che si distinguono in base alla forma delle stringhe e a come esse implementano la supersimmetria, che \u00e8 una parte tecnica della teoria che porta alla cosiddetta teoria delle superstringhe. Le cinque teorie sono:\n\u00c8 a questo punto che interviene la teoria M.\nNel 1995 Edward Witten diede inizio alla \"Seconda Rivoluzione delle Superstringhe\" (Second Superstring Revolution), introducendo la teoria M. Questa teoria raggruppa le cinque teorie delle stringhe in una sola formulazione matematicamente coerente, ed abbandona il precedente tentativo di unificare relativit\u00e0 generale e meccanica quantistica, noto col termine di \"Supergravit\u00e0\", che introduceva una undicesima dimensione. L'unificazione delle teorie delle stringhe fu ottenuta associandole in una specie di trama di rapporti reciproci, detta \"dualit\u00e0\" (in dettaglio S-dualit\u00e0, T-dualit\u00e0 ed U-dualit\u00e0). Ciascuna di queste dualit\u00e0 fornisce un metodo per convertire una teoria delle stringhe in un'altra.\nLa T-dualit\u00e0 \u00e8 forse la pi\u00f9 semplice da descrivere per comprendere la teoria M. Essa ha a che fare con la grandezza, il cui simbolo \u00e8 la lettera \"R\", delle dimensioni arrotolate delle teorie delle stringhe. \u00c8 stato infatti scoperto che se si considera la teoria tipo IIA che ha un determinato valore di R e si cambia il raggio in 1/R, allora si ottiene il tipo IIB che ha il raggio di valore R. Questa dualit\u00e0, cos\u00ec come le altre, crea un'interconnessione tra le cinque teorie (o sei se si vuole includere anche la supergravit\u00e0). Il concetto di dualit\u00e0 era gi\u00e0 noto prima che Witten proponesse la teoria M. Il merito dello scienziato \u00e8 stato nel rilevare che tutte quante le teorie sono in connessione reciproca come risultato di una teoria sottostante ancora pi\u00f9 fondamentale di cui le cinque formulazioni sarebbero delle approssimazioni. Inoltre \u00e8 stato anche scoperto che anche le equazioni richieste dalle teorie delle stringhe nelle dieci dimensioni sono anch'esse delle approssimazioni."}
{"id": "555733", "revid": "1573940", "url": "https://it.wikipedia.org/wiki?curid=555733", "title": "Spinus tristis", "text": "Il cardellino d'America o lucherino americano (Spinus tristis ( ,1758)) \u00e8 un uccello passeriforme della famiglia Fringillidae.\nRappresenta la \"mascotte\" animale di tre stati americani: Iowa, New Jersey e Washington.\nEtimologia.\nIl nome scientifico della specie, \"tristis\", deriva dal latino e significa \"triste\", in riferimento al canto e alla livrea di questi uccelli.\nDescrizione.\nDimensioni.\nLa taglia media \u00e8 circa 11,5\u201313\u00a0cm (di cui 4,2-5,1\u00a0cm spettano alla coda) di lunghezza e 10-20 grammi di peso, per un'apertura alare di 19\u201322\u00a0cm.\nAspetto.\nSi tratta di uccelletti dall'aspetto inconfondibile, muniti di becco conico e appuntito, corpo robusto, ali appuntite e coda dalla punta lievemente forcuta.\nIl piumaggio dei maschi varia durante l'anno, subendo (caso unico fra i carduelini) due mute. Dopo la muta di primavera esso diventa di un colore giallo limone uniforme su tutto il corpo, eccezion fatta per fronte e vertice, che sono neri, il codione che \u00e8 bianco e ben visibile durante il volo, e ali e coda, nere con punte e orli delle singole penne di colore bianco: questa livrea viene mantenuta per tutta la primavera e l'estate. Dopo la muta estiva, invece, i maschi vanno in eclissi, esibendo colorazione perlopi\u00f9 bruna su tutto il corpo, pi\u00f9 chiara sul ventre e pi\u00f9 scura sul dorso, con decise sfumature giallastre su faccia e petto: le ali e la coda (coi relativi disegni) mantengono invece la colorazione estiva nera e bianca, cos\u00ec come il codione, che resta bianco.\nLa livrea delle femmine \u00e8 molto simile a quella dei maschi in eclissi, con ali e coda dalla colorazione maggiormente tendente al bruno invece che nera. In ambedue i sessi, il becco \u00e8 di colore carnicino in eclissi e pi\u00f9 tendente all'arancio durante la stagione degli amori, le zampe sono anch'esse di color carnicino e gli occhi sono di colore bruno scuro.\nBiologia.\nI lucherini americani sono uccelletti dalle abitudini essenzialmente diurne, che all'infuori della stagione riproduttiva si riuniscono in stormi anche consistenti, talvolta in associazione con altre specie dai costumi affini, passando la maggior parte della giornata al suolo o fra l'erba alta e i cespugli alla ricerca di cibo, tenendosi in contatto fra loro mediante richiami zufolanti, che diventano pi\u00f9 aspri in caso di approssimarsi di un pericolo.\nAlimentazione.\nSi tratta di uccelli essenzialmente granivori: essi si nutrono in prevalenza di semi di piante erbacee (cardi dei generi \"Cardus\" e \"Dipsacus\", soffione, ambrosia, verbasco, barba di capra, girasole etc.), ma anche, soprattutto in primavera, di semi di alberi (come l'ontano), bacche, foglioline tenere, germogli, boccioli e linfa. Sebbene questi animali vengano considerati fra gli uccelli dalla dieta maggiormente vegetariana, essi soprattutto durante la stagione riproduttiva mangiano di tanto in tanto piccoli insetti e larve, che vengono somministrati anche alla prole.\nA differenza della maggior parte dei fringillidi (fatta eccezione forse solo per i crocieri), il lucherino americano si serve spesso delle zampe per aiutarsi nella ricerca del cibo, utilizzandole per trattenere gli steli o gli amenti ed estrarre pi\u00f9 facilmente i semi.\nRiproduzione.\nLa stagione degli amori va dalla fine di marzo (una delle pi\u00f9 tardive fra i fringillidi dell'emisfero boreale) a settembre. Si tratta di uccelli monogami, che portano generalmente avanti una singola covata l'anno, sebbene le popolazioni pi\u00f9 meridionali possano portarne avanti anche due.\nI maschi attirano le femmine cantando da posatoi in evidenza: al sopraggiungere di un'eventuale compagna, essi cominciano ad effettuare voli sfarfallanti di parata, inseguendola (le femmine, nella parte iniziale del corteggiamento, cercano di sfuggire ai maschi tramite voli zigzaganti, per testarne la resistenza) fino a quando essa non si allontana definitivamente (caso in cui il maschio torna a cantare al suo posatoio, in attesa di altre femmine) oppure accondiscende ai suoi desideri, segnalando ci\u00f2 col rallentamento del volo, che diviene circolare e al quale il maschio si appaia, cantando di tanto in tanto.\nUna volta formatasi la coppia, il maschio delimita un territorio cantando da posatoi che ne andranno a costituire i confini: generalmente pi\u00f9 coppie nidificano in prossimit\u00e0 le une delle altre, coi maschi che scacciano gli altri maschi qualora si avvicinino troppo al nido, con la stessa cosa che accade fra le femmine.\nIl nido viene costruito dalla sola femmina: a forma di coppa, esso viene ubicato fra i rami di un albero o un cespuglio deciduo, fino a 10 m d'altezza. Durante le operazioni di costruzione del nido, il maschio spesso segue la femmina nei suoi spostamenti, fornendole talvolta del materiale da costruzione, costituito da rametti, corteccia ed erba secca tenute assieme da ragnatele per la parte esterna e di piumino, lanugine ed erbe fresche e carnose per foderare l'interno. I nidi di lucherino americano sono famosi per essere intrecciati molto strettamente, al punto che non lasciano passare l'acqua ed in caso di forti piogge i nidiacei possono rischiare la morte per annegamento.\nAll'interno del nido la femmina depone 4-6 uova di colore azzurrino, dal diametro di circa 16\u00d712\u00a0mm: esse vengono covate dalla sola femmina per circa due settimane, mentre il maschio si occupa di tenere lontani eventuali intrusi (ma non i predatori, che vengono per\u00f2 segnalati tramite il richiamo d'allarme) e di nutrire la compagna.\nI \"pulli\" schiudono ciechi ed implumi: essi vengono abbondantemente nutriti da ambedue i genitori con semi ed insetti rigurgitati, ed in tal modo aprono gli occhi attorno al terzo giorno di vita e sono completamente piumati attorno alle due settimane di vita, quando tentano l'involo. Essi rimangono nei pressi del nido ancora per tre settimane circa, dormendo coi genitori e chiedendo loro (in particolar modo al maschio) sempre pi\u00f9 sporadicamente l'imbeccata, prima di allontanarsene definitivamente e disperdersi.\nDistribuzione e habitat.\nCome intuibile dal nome comune, il lucherino americano \u00e8 diffuso in gran parte del Nordamerica, dal Canada meridionale (sud del Saskatchewan) al nord della California a ovest e alla Carolina del Nord a ovest. In passato sono stati fatti tentativi di introdurre questi uccelli alle Bermuda (durante il XVIII secolo) e a Tahiti (nel 1938), entrambi non andati a buon fine.\nLa specie \u00e8 tendenzialmente stanziale, in special modo se durante l'inverno viene fornito del nutrimento tramite mangiatoie, tuttavia le popolazioni settentrionali durante l'estate possono spostarsi a nord per riprodursi (giungendo sull'isola di Vancouver, nella parte centrale della penisola del Labrador e a Terranova), mentre quelle meridionali possono svernare a sud fino alla Florida, allo stato messicano di Tabasco attraverso tutta la fascia costiera orientale del Messico e alla Baja California.\nL\"'habitat\" dei lucherini americani \u00e8 rappresentato dalle aree erbose o cespugliose con presenza sparsa di macchie alberate a prevalenza di latifoglie e di una fonte d'acqua dolce permanente: questi uccelli si adattano molto bene alla presenza dell'uomo, colonizzando anche i giardini, i parchi urbani e le aree coltivate.\nTassonomia.\nSe ne riconoscono quattro sottospecie:"}
{"id": "555735", "revid": "1543377", "url": "https://it.wikipedia.org/wiki?curid=555735", "title": "Dinastia Yuan", "text": "La dinastia Yuan (cinese: ; mongolo: \"\u0418\u0445 \u042e\u0430\u043d\u044c \u0443\u043b\u0441\"; proveniente dalla Mongolia) regn\u00f2 sulla Cina dal 1279 al 1368, dopo essere stata costituita nel 1271 da Kublai Khan. Sotto di essa la Cina divenne il pi\u00f9 vasto impero del suo tempo e il quinto della storia, con un'area di 15,0 milioni di km\u00b2 nel 1330. Solamente l'impero della dinastia Qing riusc\u00ec a raggiungere questa estensione in Cina, coprendo anch'essa 15,0 milioni di km\u00b2 nel 1790, mentre la celebre dinastia Tang si \"ferm\u00f2\" a 13,72 milioni.\nPrologo.\nGengis Khan diede inizio all'invasione mongola della Cina con varie incursioni nei territori controllati dalla dinastia J\u012bn, che deteneva il potere nella parte settentrionale della nazione, invasione culminata con la conquista della capitale Pechino. Nell'anno 1234 \u00d6g\u00f6dei, terzo figlio di Genghis Khan e suo successore, distrusse definitivamente la dinastia J\u012bn, che aveva pi\u00f9 volte combattuto contro i Mongoli. Nell'anno 1258 M\u00f6ngke, figlio di Tolui, invase il Sichuan dando inizio alla conquista del territorio dei Song Meridionali, ma la sua morte avvenuta nel 1259, e la successiva lotta intestina per la successione, interruppe i piani di conquista, tuttavia ripresi da Khublai Khan e culminati nell'occupazione di Canton nel 1276 e nella definitiva distruzione (nel 1279) della dinastia Song con la morte dell'ultimo suo imperatore.\nKhubilai Khan.\nKhublai Khan fu il primo imperatore della dinastia Yuan e govern\u00f2 dal 1279 al 1294. La riunificazione della Cina port\u00f2 benefici economici soprattutto per ci\u00f2 che riguarda il commercio anche con le popolazioni europee (Marco Polo).\nMa i problemi che ne derivarono furono maggiori dei benefici: per esempio: le leggi mongole jasagh mal si adattavano alla societ\u00e0 cinese. I conquistatori non tenevano in considerazione attivit\u00e0 economiche o di sussistenza che erano alla base della civilt\u00e0 cinese, come l'agricoltura e l'artigianato, mentre davano eccessivo risalto alle attivit\u00e0 di allevamento e militari, tipiche delle popolazioni mongole.\nTutto questo port\u00f2, per due volte nel 1274 e nel 1281 al fallimento della conquista del Giappone, con una cospicua perdite di risorse. Il fallimento fu dovuto allo scoppio di forti tempeste, chiamate dai giapponesi \"vento divino (kamikaze)\".\nDecadenza.\nLa fine della dinastia Yuan avviene nel 1368, con la conquista di Pechino da parte dell'imperatore Zhu Yuanzhang, il fondatore della dinastia Ming. Gi\u00e0 dal 1340 le rivolte antimongole si erano notevolmente accentuate, in tutte le province cinesi. Come accade in tutti i periodi interdinastici, non mancavano le lotte interne tra i pretendenti al trono, mentre i combattimenti contro i mongoli procedevano ininterrottamente. Ma anche tra i generali mongoli regnava lo scompiglio, cos\u00ec ognuno faceva guerra all'altro, indebolendosi a vicenda. La dinastia Yuan non resistette a lungo sotto i colpi delle forze di Zhu, e nel 1368 essa fin\u00ec.\nYuan settentrionali.\nDopo la caduta di Yingchang sotto i colpi dei Ming nel 1370, gli Yuan superstiti si ritirarono in Mongolia, dove adottarono formalmente il nome di Grandi Yuan (\u5927\u5143), meglio conosciuti come Yuan settentrionali (\u5317\u5143). I Ming e gli Yuan settentrionali si disputarono a lungo il titolo di legittimi imperatori della Cina: anche se gli storici generalmente considerano gli imperatori della dinastia Ming come i legittimi successori della dinastia Yuan, gli Yuan settentrionali continuarono a rivendicare il loro rango almeno fino al XV secolo.\nNel 1372 l'esercito Ming insegu\u00ec le forze Yuan settentrionali in Mongolia, ma fu sconfitto da queste ultime, guidate dall'imperatore Zhazong (Biligt\u00fc Khan Ayushiridara) e dal suo generale K\u00f6ke Tem\u00fcr. La lotta riprese nel decennio successivo e alla fine, nel 1388, le forze Ming inflissero una decisiva sconfitta agli Yuan settentrionali. Divenne allora imperatore Yes\u00fcder, un discendente di Arig Bek, anzich\u00e9 uno dei discendenti di Khubilai Khan. Nei secoli successivi salirono sul trono vari sovrani gengiskhanidi, per lo pi\u00f9 succubi di potenti signori della guerra, mentre le relazioni con i Ming conobbero periodi di guerra alternati ad altri di pace. Nel 1402 \u00d6r\u00fcg Tem\u00fcr Khan (Guilichi) abol\u00ec il titolo di Grande Yuan, ma fu sconfitto da \u00d6ljei Tem\u00fcr Khan (Bunyashiri), protetto di Tamerlano (T\u012bm\u016br Barlas) nel 1403. Alcuni decenni dopo il nuovo khan Batumongke (1464\u20131517/43) assunse il titolo \"Dayan\", da \"Da Yuan\" (\"Grande Yuan\"), e riun\u00ec i Mongoli. I suoi successori continuarono a governare fino alla sottomissione alla dinastia Qing, che mise fine agli Yuan settentrionali nel 1635."}
{"id": "555736", "revid": "110157", "url": "https://it.wikipedia.org/wiki?curid=555736", "title": "Collonge-Bellerive", "text": "Collonge-Bellerive (toponimo francese; fino al 1799 \"Collonge-sur-Bellerive\") \u00e8 un comune svizzero di 8\u00a0126 abitanti del Canton Ginevra.\nGeografia fisica.\nCollonge-Bellerive \u00e8 affacciato sul Lago di Ginevra.\nStoria.\nIl comune di Collonge-Bellerive \u00e8 stato istituito nel 1792.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Collonge-Bellerive sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "555738", "revid": "1872303", "url": "https://it.wikipedia.org/wiki?curid=555738", "title": "Lago di Thun", "text": "Il lago di Thun (tedesco \"Thunersee\") \u00e8 un lago del Canton Berna, in Svizzera, che prende nome dall'omonima citt\u00e0. \u00c8 un lago naturale formato dal fiume Aar appena dopo il lago di Brienz. Si form\u00f2 in occasione dell'ultima glaciazione. Originariamente era unito al lago di Brienz. Il lago completo (Thun e Brienz) era chiamato \"lago di Wendel\" (in lingua tedesca Wendelsee). Si affacciano sul lago comuni appartenenti a quattro distretti:"}
{"id": "555739", "revid": "1534511", "url": "https://it.wikipedia.org/wiki?curid=555739", "title": "Wilhelm Killing", "text": "Killing studi\u00f2 all'universit\u00e0 di M\u00fcnster e nel 1872 fu autore di una dissertazione sotto la guida Karl Weierstrass e Ernst Kummer a Berlino nel 1872. \nInizi\u00f2 la sua carriera cattedratica al \"Collegium Hosianum\" di Braniewo, dove peraltro in seguito assunse la posizione di rettore. \nNel 1886 entr\u00f2 a far parte del \"Terzo ordine francescano\"\nRicerche nella fisica.\nOltre ai suoi numerosi studi matematici, Killing \u00e8 ricordato anche per i suoi apporti allo studio della teoria del potenziale in spazi non euclidei. Diversamente da altri matematici e fisici del suo tempo, Killing affront\u00f2 la tematica non con un approccio algebrico, bens\u00ec con un modello geometrico dello spazio. Il suo obiettivo era di indagare il moto di un oggetto a cui si applica una forza centrale, e pi\u00f9 universalmente, il moto dei pianeti. Per fare questo estese la legge di Newton a uno spazio non euclideo. Killing, pur partendo da premesse geometriche, arriv\u00f2 a individuare la trasformazione delle coordinate che \u00e8 una della basi portanti della teoria della relativit\u00e0 ristretta di Einstein."}
{"id": "555743", "revid": "106456", "url": "https://it.wikipedia.org/wiki?curid=555743", "title": "Collonge", "text": ""}
{"id": "555754", "revid": "339392", "url": "https://it.wikipedia.org/wiki?curid=555754", "title": "Ascaro", "text": ""}
{"id": "555755", "revid": "899609", "url": "https://it.wikipedia.org/wiki?curid=555755", "title": "Menno Simons", "text": "Biografia.\nSimons nacque nel villaggio di Witmarsum, presso W\u00fbnseradiel, nella attuale Frisia, una provincia dei Paesi Bassi, nella modesta famiglia di un vaccaro di nome Simon. Dopo aver studiato nel monastero di Bolsward, dove apprese il latino e un poco di greco, nel marzo del 1524 fu ordinato sacerdote e nominato vicario della parrocchia di Pingjum, localit\u00e0 prossima al suo villaggio natale.\nMolto presto, in un clima di grandi dispute teologiche in tutta Europa, cominci\u00f2 a dubitare della veridicit\u00e0 della dottrina della transustanziazione. Nelle sue memorie, racconta che dal 1525\nUn problema ancora pi\u00f9 grave gli si pose nel 1531, quando cominci\u00f2 a sentir parlare delle dottrine anabattiste riguardo all'essere ribattezzati da adulti (la parola \"ana\" in greco significa \"di nuovo\"). All'inizio consider\u00f2 in maniera piuttosto scettica questa posizione, ma in seguito, dopo alcune ricerche, dovette ammettere che non c'era traccia di bambini battezzati nella Bibbia. Venne quindi a contatto con alcuni anabattisti che predicavano in Frisia e in seguito con alcuni superstiti della rivolta di M\u00fcnster. Simons considerava questi ultimi dei fanatici, degli invasati, eppure rimase molto colpito dalla loro completa dedizione e dalle loro idee riguardanti la Chiesa e la comunit\u00e0 dei fedeli.\nDopo un periodo di profonda crisi spirituale, nel 1536 Menno Simons abbandon\u00f2 la Chiesa cattolica e si fece ribattezzare. Molto velocemente divenne una figura importante all'interno del mondo anabattista. Al 1544 risalgono alcune lettere in cui ci si riferisce agli anabattisti olandesi chiamandoli Mennoniti. Menno Simons spos\u00f2 una donna chiamata Gertrude ed ebbe tre figli, due maschi e una femmina. Mor\u00ec il 31 gennaio del 1561 nella localit\u00e0 di W\u00fcstenfelde presso Bad Oldesloe nello Schleswig-Holstein e venne seppellito nel suo giardino.\nEredit\u00e0 culturale.\nLa sua importanza per il movimento anabattista fu enorme, non solo perch\u00e9 si un\u00ec a questo e lo difese proprio nel suo momento pi\u00f9 difficile, ovvero pochi anni dopo la rivolta di M\u00fcnster, ma anche perch\u00e9 introdusse sostanziali novit\u00e0 teologiche che furono fondamentali nel prosieguo dell'esperienza anabattista e mennonita in particolare. Da questo punto va sottolineata in particolare l'enfasi posta da Simons su temi quali il pacifismo e la nonviolenza."}
{"id": "555756", "revid": "116310730", "url": "https://it.wikipedia.org/wiki?curid=555756", "title": "Procedura GIANOS", "text": "GIANOS, acronimo di Generatore Indici di Anomalia per Operazioni Sospette, \u00e8 uno strumento informatico di ausilio alla gestione degli adempimenti normativi rivolti alla prevenzione dell'utilizzo del sistema finanziario a scopo di riciclaggio dei proventi di attivit\u00e0 criminose e di finanziamento del terrorismo.\nStoria.\nL\u20198 maggio 1991, con la pubblicazione in Gazzetta Ufficiale N.106, del Decreto legge 3 marzo 1991 N. 143 recante \u201cProvvedimenti urgenti per limitare l'uso del contante e dei titoli al portatore nelle transazioni e prevenire l'utilizzazione del sistema finanziario a scopo di riciclaggio\u201d, poi convertito e modificato dalla Legge del 5 luglio 1991 n. 197, il sistema bancario italiano dovette affrontare una rilevante trasformazione organizzativa e culturale per effetto dell\u2019introduzione delle nuove norme che, in particolare, intervenivano sulla limitazione dell'uso del contante e dei titoli al portatore, sugli obblighi di identificazione e di registrazione e la segnalazioni di operazioni sospette. \nIntenso fu il dibattito iniziale e il confronto con le istituzioni per la predisposizione dell\u2019Archivio unico informatico prescritto dalla Legge. Superata questa fase le attenzioni si concentrarono sulle complessit\u00e0 incontrate nell\u2019analisi della grande quantit\u00e0 di dati e informazioni da esaminare per individuare e segnalare le operazioni sospette. In tale ambito matur\u00f2 l\u2019idea di agevolare le attivit\u00e0 con il contributo di una procedura informatica. \nNella primavera del 1993 fu organizzato un gruppo di studio interbancario, con le associazioni categoria, cui parteciparono come osservatori esperti della Banca d\u2019Italia e dell\u2019Ufficio Italiano dei Cambi. Al gruppo fu rivolto un quesito: \u201c\u2026 Pu\u00f2 una procedura informatica risultare di ausilio all\u2019operatore bancario nell\u2019evidenziare indici di anomalia meritevoli di maggiori approfondimenti ai fini dell\u2019individuazione delle operazioni sospette, senza deresponsabilizzarlo ?...\u201d La risposta al quesito, dopo mesi di incontri e valutazioni, condizionate dall\u2019assenza di una base giuridica a supporto della proposta, fu affermativa, e diede origine alla realizzazione del programma informatico GIANOS. \nSu incarico delle associazioni bancarie un gruppo di esperti analizz\u00f2 l\u2019innovativa proposta ideata e presentata dagli autori, perfezionandone i contenuti e definendo i criteri e le modalit\u00e0 di utilizzo. Il gruppo di lavoro, due anni dopo, si costitu\u00ec in osservatorio permanente e Comitato per il monitoraggio dell\u2019andamento del sistema GIANOS (ABI-ARMA). Analoghi gruppi vennero costituiti con gli intermediai non bancari. \nIl 3 gennaio 1995, dopo aver constatato l'esito positivo della fase di sperimentazione e collaudo sulle principali banche italiane e aver riscontrato anche l\u2019uniformit\u00e0 di comportamento tra gli aderenti al progetto, venne sancito, d\u2019intesa con l\u2019Associazione Bancaria Italiana, il termine del periodo sperimentale e l\u2019inizio dell\u2019utilizzo ufficiale dell\u2019uso contemporaneo della procedura nelle banche che avevano volontariamente aderito al progetto e che lo avevano gi\u00e0 installato.\nNegli anni successivi il sistema GIANOS \u00e8 stato ampliato in relazione alle normative primarie e secondarie emanate, con frequenti aggiornamenti, almeno annuali. Nell\u2019ordine e tra le pi\u00f9 importanti successive al primo programma: \nGIANOS PLUS nel 1996 per consentire la gestione TP; \nEURO GIANOS nel 2001 per far fronte all\u2019avvento della nuova unit\u00e0 di conto europeo ed alle contemporanee nuove normative; \nGIANOS GPR nel 2007 in relazione alle prime impostazioni con l\u2019approccio basato sul rischio; GIANOS Know You Customer nel 2008 per la gestione della pi\u00f9 ampia conoscenza del cliente; GIANOS 3D nel 2009 a completamento degli adempimenti prescritti dalla terza direttiva Ue; GIANOS Controlli interni nel 2010 a supporto delle procedure di valutazione sull\u2019organizzazione interna; \nGIANOS Usura nel 2011 e Frodi fiscali nel 2012 in coerenza con le comunicazione della UIF; GIANOS per l\u2019adeguata verifica nel 2013 a seguito dei provvedimenti della Vigilanza; \nGIANOS AML ANALYZER nel 2014 in relazione all\u2019aumento di complessit\u00e0 da monitorare; GIANOS Monetica nel 2015 e nuovo GPR derivati da provvedimenti UIF e dai mutati scenari componenti le strutture bancarie; \nGIANOS CFT nel 2016 in seguito alle raccomandazioni UIF sul proliferare del terrorismo;\nGIANOS 4D nel 2019 in funzione delle quarta direttiva UE e quarta bis."}
{"id": "555757", "revid": "125630019", "url": "https://it.wikipedia.org/wiki?curid=555757", "title": "Repubblica Riograndense", "text": "La Repubblica Riograndense, anche nota come Repubblica Piratini (in portoghese, \"Rep\u00fablica Rio-Grandense\", conosciuta anche come \"Rep\u00fablica do Piratini\") fu uno stato separatista dall'Impero brasiliano tra l'11 novembre 1836 e il 1\u00ba marzo 1845 in quello che ora \u00e8 lo Stato brasiliano del Rio Grande do Sul.\nGi\u00e0 dal 1834 la provincia di Rio Grande do Sul era in aperta rivolta contro l'Impero brasiliano. Il 20 settembre 1835 inizia la rivoluzione Farrapos. Durante la Guerra dei Farrapos la provincia si costitu\u00ec in Stato indipendente e fu proclamata, da Ant\u00f4nio de Sousa Netto, la Repubblica. Bento Gon\u00e7alves da Silva venne designato come primo Presidente. Nel 1839 la Repubblica si un\u00ec in una confederazione con la poco duratura Rep\u00fablica Juliana (proclamata nello stesso anno). Nel 1843 venne adottata la Costituzione repubblicana.\nLa guerra contro l'Impero brasiliano fu condotta con il supporto determinante degli esuli stranieri che avevano combattuto nella Guerra argentino-brasiliana. \nIl ruolo di Giuseppe Garibaldi nella difesa della Repubblica.\nAlla difesa del giovane stato parteciper\u00e0 anche Giuseppe Garibaldi, nominato nel 1838 \u201ccorsaro contro l'Impero\u201d. Gli venne affidata una grossa barca da pesca riconvertita per il combattimento (il \u201cMazzini\u201d), con cui prender\u00e0 il largo con un altro rivoluzionario italiano in esilio, Luigi Rossetti: inalberando il tricolore riograndense, presso l'Isola grande cattur\u00f2 un brigantino imperiale carico di caff\u00e8. Di l\u00ec a poco Garibaldi avr\u00e0 il comando delle forze navali repubblicane (che in quel momento ammontavano a tre navigli, il \u201cRio Pardo\u201d, il \u201cRepubblicano\u201d e il \"Mazzini\"). Tra le sue imprese il soccorso di due navigli degli insorti bloccati nella Lagoa dos Patos: le forze brasiliane controllavano l'uscita sull'oceano, e Garibaldi allora, ordinando la requisizione di centinaia di buoi, fece attaccare delle grandi ruote agli scafi del \u201cSeival\u201d e del \u201cRio Pardo\u201d, facendoli trainare via terra fino a raggiungere l'oceano Atlantico.\nTrattato di pace di Ponche Verde.\nIl 1\u00ba marzo 1845 i rappresentanti della Repubblica Riograndese (Davi Canabarro) e dell'Impero brasiliano (Lima e Silva) concludono a Ponche Verde un trattato di pace che pone fine alla guerra oramai volta a svantaggio dei riograndesi. I punti principali del trattato sono i seguenti:"}
{"id": "555758", "revid": "1776051", "url": "https://it.wikipedia.org/wiki?curid=555758", "title": "Genthod", "text": "Genthod (toponimo francese) \u00e8 un comune svizzero di 2\u00a0779 abitanti del Canton Ginevra.\nGeografia fisica.\nGenthod \u00e8 affacciato sul Lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGenthod \u00e8 servito dalle stazioni di Creux-de-Genthod e di Genthod-Bellevue sulla ferrovia Losanna-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "555763", "revid": "3115", "url": "https://it.wikipedia.org/wiki?curid=555763", "title": "Cantone di Bouxwiller", "text": "Il Cantone di Bouxwiller \u00e8 una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 59 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 59:"}
{"id": "555769", "revid": "767487", "url": "https://it.wikipedia.org/wiki?curid=555769", "title": "Cantone di Drulingen", "text": "Il Cantone di Drulingen era una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555772", "revid": "45891", "url": "https://it.wikipedia.org/wiki?curid=555772", "title": "Winmx", "text": ""}
{"id": "555773", "revid": "226458", "url": "https://it.wikipedia.org/wiki?curid=555773", "title": "Cantone di Marmoutier", "text": "Il Cantone di Marmoutier era una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555775", "revid": "110157", "url": "https://it.wikipedia.org/wiki?curid=555775", "title": "Cantone di La Petite-Pierre", "text": "Il Cantone di La Petite-Pierre era una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555776", "revid": "226458", "url": "https://it.wikipedia.org/wiki?curid=555776", "title": "Cantone di Sarre-Union", "text": "Il Cantone di Sarre-Union era una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555777", "revid": "3115", "url": "https://it.wikipedia.org/wiki?curid=555777", "title": "Cantone di Saverne", "text": "Il Cantone di Saverne \u00e8 una divisione amministrativa dell'Arrondissement di Saverne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 52 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 52:"}
{"id": "555779", "revid": "3115", "url": "https://it.wikipedia.org/wiki?curid=555779", "title": "Cantone di Barr", "text": "Il Cantone di Barr era una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555780", "revid": "4290313", "url": "https://it.wikipedia.org/wiki?curid=555780", "title": "Microsoft MVP", "text": ""}
{"id": "555781", "revid": "712828", "url": "https://it.wikipedia.org/wiki?curid=555781", "title": "Cantone di Benfeld", "text": "Il Cantone di Benfeld era una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555782", "revid": "3115", "url": "https://it.wikipedia.org/wiki?curid=555782", "title": "Cantone di Erstein", "text": "Il Cantone di Erstein \u00e8 una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 28 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "555784", "revid": "226458", "url": "https://it.wikipedia.org/wiki?curid=555784", "title": "Cantone di Marckolsheim", "text": "Il Cantone di Marckolsheim era una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555786", "revid": "767487", "url": "https://it.wikipedia.org/wiki?curid=555786", "title": "Porl Thompson", "text": "Suona con i The Cure (dal 1976 al 1978; dal 1984 al 1993 e poi dal 2005 al 2011) e ha collaborato con Jimmy Page e Robert Plant.\nBiografia.\nFaceva originalmente parte della formazione iniziale dei Cure quando la band si form\u00f2 sotto il nome di Easy Cure nel 1976. Veniva considerato come un \"guitar hero\" dalle sue parti, e forse proprio per questo motivo usc\u00ec dalla formazione nel periodo in cui i Cure esordivano discograficamente con l'album \"Three Imaginary Boys\" del 1979, poich\u00e9 a quel tempo gli altri componenti della band, specialmente Robert Smith, ricercavano un suono pi\u00f9 spartano, lontano dalle sperimentazioni e dai virtuosismi che Thompson era in grado di fare.\nDopo essere uscito dalla band studi\u00f2 al College of Design del West Sussex fino al 1981 e in seguito suon\u00f2 con vari gruppi tra cui gli Exotic Pandas. Si riun\u00ec alla band nel 1983 per suonare il sassofono in alcune parti del disco \"The Top\" rientrando cos\u00ec in pianta stabile nei Cure. Nei tour successivi con i Cure suon\u00f2 occasionalmente anche le tastiere.\nInsieme con il disegnatore Andy Vella \u00e8 fondatore della Parched Art, che ha prodotto molte delle copertine e degli artwork dei Cure.\nLasci\u00f2 la band nel 1993 principalmente per dedicarsi alla sua famiglia e all'altra sua grande passione, la pittura. Tuttavia, lo stesso anno fu chiamato a suonare con Jimmy Page e Robert Plant; la collaborazione dur\u00f2 per tutto il tour e anche per l'album di Plant, \"Dreamland\".\nHa fatto anche parte degli Strange Sensation, la band di supporto a Plant e dei Babacar, la band fondata dall'ex-compagno nei Cure Boris Williams, per il loro unico album omonimo.\nNell'anno 2009 \u00e8 diventato ufficialmente endorser Schecter e tuttora suona la \"Signature\" a lui dedicata.\nSi \u00e8 di nuovo riunito ai Cure nel 2005, dopo il \"licenziamento\" per dissidi interni alla band di Roger O'Donnell e di Perry Bamonte.\nPittura.\nI suoi lavori, principalmente pittura su tela e collage, sono stati esposti in una galleria vicino a Londra e, pi\u00f9 recentemente, a Toronto, nel 2002, con la collezione \"100% Sky\".\nVita privata.\nHa una sorella, Carol (sposata in passato con il bassista dei Cure, Simon Gallup) e due fratelli, Andrew e Robert. \u00c8 sposato con Janet Smith, la sorella pi\u00f9 piccola di Robert Smith, ed \u00e8 padre di tre figli (Todd, Bodhi and Darcie) e una figlia (Noosha)."}
{"id": "555787", "revid": "329581", "url": "https://it.wikipedia.org/wiki?curid=555787", "title": "Gaio Licinio Stolone", "text": ""}
{"id": "555789", "revid": "3115", "url": "https://it.wikipedia.org/wiki?curid=555789", "title": "Cantone di Obernai", "text": "Il Cantone di Obernai \u00e8 una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 25 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "555790", "revid": "3115", "url": "https://it.wikipedia.org/wiki?curid=555790", "title": "Cantone di S\u00e9lestat", "text": "Il Cantone di S\u00e9lestat \u00e8 una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 29 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "555791", "revid": "834", "url": "https://it.wikipedia.org/wiki?curid=555791", "title": "Dmx512", "text": ""}
{"id": "555793", "revid": "104458", "url": "https://it.wikipedia.org/wiki?curid=555793", "title": "Cantone di Vill\u00e9", "text": "Il Cantone di Vill\u00e9 era una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555798", "revid": "226458", "url": "https://it.wikipedia.org/wiki?curid=555798", "title": "Cantone di Bischheim", "text": "Il Cantone di Bischheim era una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555801", "revid": "3115", "url": "https://it.wikipedia.org/wiki?curid=555801", "title": "Cantone di Brumath", "text": "Il Cantone di Brumath \u00e8 una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 22 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "555802", "revid": "767487", "url": "https://it.wikipedia.org/wiki?curid=555802", "title": "Cantone di Geispolsheim", "text": "Il Cantone di Geispolsheim era una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555803", "revid": "33689", "url": "https://it.wikipedia.org/wiki?curid=555803", "title": "Qualit\u00e0 dell'energia", "text": "In ambito elettrico, qualit\u00e0 dell'energia deriva dalla denominazione anglosassone di \"Power Quality\" definita dal \"CIGRE' study Commitee 36\" in relazione a due aspetti caratterizzanti la tensione di rete:\nContinuit\u00e0 della tensione.\nLa \"Voltage Continuity\" \u00e8 un aspetto molto importante in sede di prestazioni richieste dagli utenti alla rete di alimentazione elettrica. Una fabbrica che lavora senza pause, oppure presenta macchine con procedure d'avviamento costose, richieder\u00e0 una continua fornitura di energia: quindi, anche solo una momentanea e breve interruzione della rete di dell'alimentazione comporter\u00e0 un danno economico rilevante.\nPer interruzione dell'alimentazione, si intende la condizione nella quale la tensione ai terminali di fornitura \u00e8 inferiore all'1% della tensione nominale (fig.1). In base alla durata, si classificano tre tipi d'interruzione.\nQualit\u00e0 della tensione.\nPer quanto riguarda la \"Voltage Quality\", si intende la vicinanza della forma d'onda reale a quella ideale. In pratica, tale caratteristica della tensione riguarda la presenza dei disturbi, eventi che modificano il regime ideale preesistente in rete. Si valutano frequenza, ampiezza dell'onda fondamentale (valore efficace), contenuto armonico (forma d'onda), correlazione di fase tra le varie tensioni del sistema polifase."}
{"id": "555804", "revid": "226458", "url": "https://it.wikipedia.org/wiki?curid=555804", "title": "Cantone di Hochfelden", "text": "Il Cantone di Hochfelden era una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555806", "revid": "3115", "url": "https://it.wikipedia.org/wiki?curid=555806", "title": "Cantone di Illkirch-Graffenstaden", "text": "Il Cantone di Illkirch-Graffenstaden \u00e8 una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 4 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "555809", "revid": "226458", "url": "https://it.wikipedia.org/wiki?curid=555809", "title": "Cantone di Mundolsheim", "text": "Il Cantone di Mundolsheim era una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555811", "revid": "3115", "url": "https://it.wikipedia.org/wiki?curid=555811", "title": "Cantone di Schiltigheim", "text": "Il Cantone di Schiltigheim \u00e8 una divisione amministrativa dell'Arrondissement di S\u00e9lestat-Erstein.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Schiltigheim.\nDal 2015 i 2 comuni appartenenti al cantone sono Bischheim e Schiltigheim."}
{"id": "555813", "revid": "1369234", "url": "https://it.wikipedia.org/wiki?curid=555813", "title": "Massiccio Centrale", "text": "Il Massiccio Centrale (in francese \"Massif Central\", in occitano \"Mass\u00eds Central\") \u00e8 una vasta regione geografica della Francia centro-meridionale, prevalentemente montuosa e collinare, con una superficie di 85.000\u00a0km\u00b2, separata a est dalle Prealpi francesi dalla valle del Rodano; l'origine geologica della catena montuosa \u00e8 costituita da un bacino di vulcani estinti e tutti i grandi fiumi francesi, ad eccezione del Rodano, hanno le loro sorgenti (o quelle dei loro principali affluenti) nella zona montuosa o collinare di tale massiccio.\nDescrizione.\nGeograficamente il Massiccio Centrale \u00e8 situato al sud della Francia e comprende o fa parte di 4 delle 13 regioni francesi e di 11 dei dipartimenti in cui esse sono divise.\nPresenta un paesaggio vario caratterizzato da residui di attivit\u00e0 vulcaniche nell'Alvernia, dalle C\u00e9vennes catene montuose a sud, dall'insieme di altopiani calcarei (da 700 a 1200\u00a0m) di Les Causses che vanno digradando nella regione del Limosino.\nClermont-Ferrand e Limoges sono i maggiori centri, insieme al comune di Saint-\u00c9tienne. A parte gli insediamenti industriali di cui si \u00e8 detto l'economia della regione \u00e8 legata alla pastorizia ed alle attivit\u00e0 ad essa collegate. Molto sviluppata anche la industria turistica per la presenza di antiche stazioni termali e pi\u00f9 recenti insediamenti sciistici."}
{"id": "555814", "revid": "767487", "url": "https://it.wikipedia.org/wiki?curid=555814", "title": "Jason Cooper", "text": "Breve storia.\nComincia a suonare con Jean-Jacques Burnel degli Stranglers prima di passare ai My Life Story, con i quali pubblica \"Mornington Crescent\" nel 1995.\nIn quello stesso anno si unisce ai Cure, rimpiazzando Boris Williams alla batteria, dopo aver risposto ad un annuncio piazzato sul Melody Maker. \u00c8 stato dunque nei Cure fin dalle registrazioni dell'album \"Wild Mood Swings\", anche se non ha contribuito all'intero album (come si nota dai crediti del disco, che citano pi\u00f9 di un batterista), rimanendo nella band anche dopo il terremoto avvenuto nel 2005 con il licenziamento in tronco di Perry Bamonte e Roger O'Donnell.\nOltre all'attivit\u00e0 di batterista con i Cure, compone colonne sonore: ha vinto insieme a Oliver Kraus il premio \"Best Original Score\" al Solstice Film Festival del 2008 per la sua collaborazione al film \"From Within\".\nHa inoltre contribuito alla realizzazione dell'album \"Froot\" della cantante gallese Marina and the Diamonds.\nSi \u00e8 sposato il 15 maggio 2004 con la fidanzata Allison.\nRapporto con i fan.\nInizialmente Jason Cooper non \u00e8 stato molto apprezzato come batterista da alcuni dei fan dei Cure, scontando l'ottima reputazione di cui godeva il suo predecessore Boris Williams, che era nel gruppo durante il periodo d'oro 1985-1992. A difesa di Jason si \u00e8 pi\u00f9 volte espresso Robert Smith, definendolo a volte addirittura meglio di Boris..\nCol tempo le critiche sono andate polarizzandosi tra chi lo ritiene ormai un batterista esperto e talentuoso e una minoranza di pi\u00f9 nostalgici che continuano a preferirgli Boris."}
{"id": "555815", "revid": "125850763", "url": "https://it.wikipedia.org/wiki?curid=555815", "title": "Tecnica mista", "text": "Nell'arte, si definisce tecnica mista quella tecnica di realizzazione di un'opera che prevede l'impiego di materiali e mezzi di vario genere.\nCinema.\nIn particolare, in campo cinematografico, un film si definisce a tecnica mista allorch\u00e9 in esso coesistano personaggi in carne ed ossa (Live action) e cartoni animati.\nFilm a tecnica mista.\nEcco un elenco di vari film realizzati in tecnica mista:\nPittura.\nIl concetto di tecnica mista, in pittura, \u00e8 molto semplice: essa consiste nel realizzare opere utilizzando vari tipi di materiale. \u00c8 da considerarsi ad esempio tecnica mista un olio su tela con particolari realizzati a pennarello, carboncino, tempera ecc.\n\u00c8 altres\u00ec considerabile tecnica mista un disegno con particolari realizzati a collage."}
{"id": "555816", "revid": "260676", "url": "https://it.wikipedia.org/wiki?curid=555816", "title": "Palazzo Zoya", "text": "Palazzo Zoya \u00e8 un palazzo medievale di Asti situato in via Carducci, nel Rione Cattedrale. \u00c8 stato considerato erroneamente dal Gabiani come probabile sede del Comune in epoca consolare.\nLe origini.\nIl palazzo nasce dall'accorpamento in periodo duecentesco di alcuni edifici medievali preesistenti. Anteriormente due edifici a base quadrata erano divisi da un'entrata che immetteva nella \"corte\", delimitata posteriormente da altri due edifici medievali. Alla fine del Duecento, si chiuse il varco d'entrata e l'edificio venne sopraelevato di un piano, con la costruzione di sei grandi finestre monofore, di cui tre in cotto e laterizio alternati.\nIl Cinquecento.\nIl piano nobile venne ristrutturato, con l'innalzamento delle volte e la dipintura dei soffitti lignei con profili di personaggi coronati d'alloro alla moda rinascimentale.\nNel 1577 l'edificio pass\u00f2 alla famiglia Zoya, in particolare a Bonifacio, dottore in medicina. Bonifacio intervenne sul palazzo, con il \"gusto dell'epoca\", facendo costruire prospiciente la facciata interna una bellissima loggia, a doppio ordine di arcate, sostenute da colonne che recano sui capitelli le iniziali \"BO-ZO\" del committente.&lt;br&gt;Anche la sala del piano nobile venne affrescata con satiri e grifoni in stile classico, tipico dell'epoca.\nLa famiglia Zoya.\nLa famiglia svilupp\u00f2 l'attivit\u00e0 casaniera sul principio del Trecento, in Savoia.&lt;br&gt;\nPer la loro attivit\u00e0, Guglielmo Zoya dovette subire un processo per usura nel 1356.\nLa famiglia nei secoli accrebbe notevolmente il proprio patrimonio, al punto tale che nel testamento di Bonifacio Zoya, del 1618, egli risultava proprietario di una considerevole quantit\u00e0 di beni immobili nel Borgo Santa Maria Nuova, in Valle Andona, Azzano, Valmanera, Scurzolengo, Castell'Alfero, Revigliasco, Casabianca.\nNei primi anni del Seicento gli Zoya vengono infeudati con il titolo di Conte. La famiglia si prodig\u00f2 per la Cattedrale, al punto tale da erigere a proprie spese la cappella di San Teobaldo (1676) e lasciando dei denari per la regolare manutenzione.\nL'ultimo discendente, Secondo Ludovico, fu sepolto in Cattedrale nel 1735, di fronte alla cappella di San Teobaldo.\nCuriosit\u00e0.\nGli Zoya ricevettero in questo palazzo nel 1702 Madama Reale Maria Giovanna Battista di Savoia e le \"Serenissime\" di Carignano nel 1713."}
{"id": "555817", "revid": "226458", "url": "https://it.wikipedia.org/wiki?curid=555817", "title": "Cantone di Truchtersheim", "text": "Il Cantone di Truchtersheim era una divisione amministrativa dell'Arrondissement di Strasburgo-Campagna.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555819", "revid": "48344", "url": "https://it.wikipedia.org/wiki?curid=555819", "title": "Teatro-danza", "text": ""}
{"id": "555821", "revid": "226458", "url": "https://it.wikipedia.org/wiki?curid=555821", "title": "Cantone di Lauterbourg", "text": "Il Cantone di Lauterbourg era una divisione amministrativa dell'Arrondissement di Wissembourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555822", "revid": "226458", "url": "https://it.wikipedia.org/wiki?curid=555822", "title": "Cantone di Seltz", "text": "Il Cantone di Seltz era una divisione amministrativa dell'Arrondissement di Wissembourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555825", "revid": "226458", "url": "https://it.wikipedia.org/wiki?curid=555825", "title": "Cantone di Soultz-sous-For\u00eats", "text": "Il Cantone di Soultz-sous-For\u00eats era una divisione amministrativa dell'Arrondissement di Wissembourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555827", "revid": "3115", "url": "https://it.wikipedia.org/wiki?curid=555827", "title": "Cantone di Wissembourg", "text": "Il Cantone di Wissembourg \u00e8 una divisione amministrativa dell'Arrondissement di Wissembourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 44 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 44:"}
{"id": "555829", "revid": "110157", "url": "https://it.wikipedia.org/wiki?curid=555829", "title": "Cantone di W\u0153rth", "text": "Il Cantone di W\u0153rth era una divisione amministrativa dell'Arrondissement di Wissembourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "555831", "revid": "228587", "url": "https://it.wikipedia.org/wiki?curid=555831", "title": "Pi\u00f9", "text": "Il pi\u00f9 \u00e8 un simbolo e un carattere tipografico di tipo matematico-scientifico formato da una croce da due bracci di uguale lunghezza perpendicolari fra loro sistemati nei sensi verticale ed orizzontale. Il suo nome viene dal latino \"plus, pluris\", sostantivo di genere neutro significante \"pi\u00f9, di pi\u00f9\".\nUtilizzo.\nIl pi\u00f9 assume significati differenti a seconda di quale sia il contesto in cui si trova:"}
{"id": "555835", "revid": "24989", "url": "https://it.wikipedia.org/wiki?curid=555835", "title": "Dipinti digitali", "text": ""}
{"id": "555836", "revid": "1543377", "url": "https://it.wikipedia.org/wiki?curid=555836", "title": "Rockfeller", "text": "Rockfeller \u00e8 un personaggio immaginario usato come pupazzo animato raffigurante un corvo antropomorfo in frac manovrato dal ventriloquo Jos\u00e9 Luis Moreno; fu particolarmente famoso negli anni ottanta quando apparve in molte trasmissioni televisive italiane e fu oggetto di un vasto merchandising. Vennero pubblicati anche dischi musicali a suo nome.\nCaratterizzazione del personaggio.\nIl personaggio \u00e8 raffigurato come un corvo antropomorfo in frac il cui nome \u00e8 lo stesso di una nota famiglia statunitense di finanzieri.\nNelle sue prime apparizioni televisive, il corvo Rockfeller (o Rockefeller in Spagna) mostrava un enorme farfallino bianco al collo, l'interno del becco rosa e il cappello a cilindro non aveva il nastrino bianco intorno. Pi\u00f9 avanti aggiunger\u00e0 il nastrino bianco attorno al cilindro, toglier\u00e0 il farfallino bianco e l'interno del suo becco verr\u00e0 ricolorato di rosso.\nIl personaggio veniva animato da un ventriloquo, Jos\u00e9 Luis Moreno, con il quale scambiava battute su politici e personaggi noti del periodo, interrotte da smorfie e versi come una caratteristica pernacchia ottenuta storcendo la met\u00e0 superiore del becco dalla parte opposta rispetto a dove si posizionava quella inferiore, l'alitare \"aaah\" e l'avanzare del suo bacino, tenendo costantemente in tasca le mani completamente umane. Faceva spesso il cascamorto con le donne dello spettacolo e pretendeva da loro una relazione con lui pur essendo un corvo.\nIn alcune esibizioni di Jos\u00e9 Luis Moreno, al personaggio veniva affiancato \"Monchito\", un pupazzetto vestito sempre con pantaloni alla zuava, un berretto e un gilet rosso, una camicia bianconera e nei primi tempi una giacca bruna con un berretto dai colori scozzesi e una camicia bianca, mentre nelle prime apparizioni era vestito da marinaio, famoso per la sua voce stridula. Quando \u00e8 apparso per la prima volta in \"Fantastico 5\" si \u00e8 fatto spacciare per figlio illegittimo di Rockfeller, nato da una relazione fugace. \u00c8 stato ospite fisso nella prima stagione del quiz \"Pentatlon\" dove Jos\u00e8 Luis Moreno lancer\u00e0 anche il suo terzo pupazzo: \"Onorio\", (conosciuto in Spagna come \"Macario\") un contadino baffuto, con il basco sempre in testa, la camicia di raso bianco, la salopette marrone e i pantaloni alla zuava, che gli consentivano di esporre le sue gambe pelose, oggetto di molte sue battute. Nell'inverno 85/86 indossava calzini blu a scacchi rosa, apparentemente per ripararsi dal freddo, ma poi era in realt\u00e0 per nascondere i peli.\nMerchandising.\nNel biennio 1985/86, il pupazzo di Rockfeller era in commercio come giocattolo e di esso sono state vendute moltissime copie: quelle costruite con il becco e le scarpe di plastica, che erano le pi\u00f9 costose (prodotte dalla \"Veca\", che produceva anche la versione del pupazzo in moto o in automobile, che si caricava con la molla), e le pi\u00f9 economiche in stoffa che presentavano particolari diversi dal modello originale (cravattino, farfallino, bombetta anzich\u00e9 cilindro, occhi ovali anzich\u00e9 rotondi, polsini in meno, cilindro con nastrino bianco in meno e molto altro ancora). Dopo aver ottenuto buone vendite con Rockfeller, per breve tempo, fu messo in commercio come giocattolo anche il contadino \"Onorio\".\nIn seguito al successo globale che ebbe il pupazzo Rockfeller (molto amato soprattutto in est Europa e in Sud America), venne esteso un vero e proprio merchandising di tutto rispetto, che passava dalle tazze, bicchieri e borracce, per arrivare agli astucci, ai diari e agli zaini per la scuola.\nIn coda al successo vennero rilasciati diversi fumetti e un cartone animato con protagonista lo stesso corvo Rockfeller.\nDiscografia.\nLe registrazioni musicali a suo nome erano ovviamente registrate da Moreno stesso il quale veniva affiancato dal coro dei Piccoli Cantori di Torre Spaccata, di cui facevano parte Antonella Bucci e Federica Rossi. Alcune di queste canzoni (\"Rockfeller\", \"La pappa non mi va\", \"Ninna nanna Rockfeller\", \"Il corvo Kra Kra Krai\") vennero utilizzate anche come sigle per \"Domenica in\" e cantate all'interno di trasmissioni quali \"Fantastico\" o \"Serata d'onore\".\nAlbum\nSingoli"}
{"id": "555838", "revid": "124132256", "url": "https://it.wikipedia.org/wiki?curid=555838", "title": "Tenchu", "text": " \u00e8 una serie di videogiochi stealth riguardanti i ninja. Il\nnome \u00e8 un termine giapponese che significa letteralmente \"punizione dal paradiso\", derivata dal carattere \u5929 (ten) che significa\nparadiso e dal carattere \u8a85 (chu) che significa pena di morte. Il gioco \u00e8 noto per i suoi combattimenti con le spade, per lo stile di gioco stealth e per l'ambientazione al periodo feudale giapponese. \u00c8 uno dei primi videogiochi riguardanti ninja che incorpora anche il camuffamento e l'arte di muoversi senza essere visti da nessuno, un aspetto cruciale del Ninjutsu che \u00e8 spesso ignorato dai media. Comunque, insieme ai tradizionali combattimenti di arti marziali, il gioco comprende anche elementi fantastici e della mitologia giapponese. La serie comprende fino ad ora quattro giochi per PlayStation (due per\u00f2 sono diverse versioni del primo gioco), due per PlayStation 2, uno per Nintendo DS, uno per Xbox, uno per PlayStation Portable e uno per Wii.\nTrama.\nLa serie \u00e8 ambientata nel periodo feudale giapponese. La storia originale si svolge intorno a due ninja: e . Entrambi appartenenti al clan ninja degli Azuma fin dall'infanzia.\nI due ninja servono l'eroico Lord Gohda, e lavorano per lui come spie segrete per eliminare tutti i soprusi e le ingiustizie del suo feudo. Per\u00f2 il malvagio stregone Lord Mei-Oh progetta di distruggere Lord Gohda e, usando il suo servitore Onikage, porta distruzione in tutta la provincia del grande feudatario. Sebbene Mei-Oh venga ucciso nel primo gioco della serie, Onikage appare in tutti i giochi seguenti (eccetto \"Fatal Shadows\") come l'arcinemico dei due ninja protagonisti, soprattutto di Rikimaru. Un altro personaggio maggiore che compare frequentemente \u00e8 la Principessa Kiku, la figlia di Lord Gohda che spesso \"recita la parte\" della damigella in pericolo.\nCon l'avvento di nuovi videogiochi, la trama della serie \u00e8 stata sempre ampliata:\nOltre ai personaggi giocabili riportati sopra, un terzo ninja, che fa parte della storia, pu\u00f2 essere un personaggio giocabile se si completano tutte le altre missioni del gioco (ma solo in \"Birth of the Stealth Assassins\", \"Wrath of Heaven\" e \"Return from Darkness\"). \"Birth of the Stealth Assassins\" possiede il ninja Tatsumaru, mentre \"Wrath of Heaven/Return from Darkness\" possiede l'assassino Tesshu. Quest'ultimo \u00e8 anche presente nel trailer di Tenchu 360, ma non si sa ancora se sar\u00e0 un personaggio giocabile del gioco.\nPersonaggi.\nNemici.\nOnikage/Suzaku.\nForse il pi\u00f9 interessante personaggio tra i nemici, acerrimo rivale di Rikimaru.\nOnikage (\u9b3c \u9670?) \u00c8 un ninja demoniaco e una nemesi apparentemente immortale di Rikimaru. Una volta era uno shinobi mortale che adorava Lord Mei-Oh, il Re Demone. Onikage ha servito il signore demoniaco per anni come suo rappresentante e spia nel regno dei mortali.\nIn Stealth Assassins Onikage \u00e8 il servitore e braccio destro di Lord Mei-Oh. La prima volta in cui Rikimaru e Ayame incontreranno Onikage,quest'ultimo scapper\u00e1 schivando i loro colpi, a met\u00e0 del gioco ricomparir\u00e0 come boss fight a sorpresa, ma il combattimento si concluder\u00e0 a met\u00e0 dello svolgimento, poi Onikage ricomparir\u00e0 al penultimo livello come boss e all'ultimo livello come ultimo ostacolo prima di iniziare lo scontro con il boss finale Lord Mei-Oh. Combatte senza armi usando i suoi letali calci, \u00e8 l'unico nemico a poter usufruire della pozione rigenerativa in combattimento.\nIn Wrath Of Heaven viene resuscitato da Tenrai e mentre lavora per lui si scontra ancora con Rikimaru, ma agisce alle spalle di Tenrai per riportare in vita il suo vero maestro \"Lord Mei-Oh\". Anche in questo capitolo \u00e8 un nemico ricorrente che si scontra varie volte con Rikimaru e Ayame, nel gameplay di entrambi appare come ultimo ostacolo del penultimo livello, nella storia canonica perde lo scontro con Rikimaru e scusandosi con Lord Mei-Oh per il proprio fallimento si lancia nel vuoto con una bomba accesa in mano facendosi esplodere; tuttavia dopo il finale del gioco e dei titoli di coda \u00e8 presente un finale segreto in cui si scopre che Onikage \u00e8 ancora vivo e si assiste ad un dialogo tra lui e Lord Mei Oh. \nancora pi\u00f9 interessante la storia di Onikage nei panni di Suzaku, principale rivale di Rikimaru in \"Birth Of Stealth Assassins\".\nSuzaku \u00e8 un bandito a capo di un'\u00e9lite di malviventi chiamata Aurora Di Fuoco, la stessa di cui fa parte Tatsumaru dopo aver perso la memoria.\nSuzaku ha come soprannome \"Il Passero Rosso\", combatte misteriosamente bendato, \u00e8 fortissimo sia nel combattimento senza armi che con la spada, ha una amante di nome Yukihotaru, ma sar\u00e0 lo stesso Suzaku ad ucciderla dopo averla vista perdere uno scontro con Rikimaru affermando \"nessun amore per la debolezza, solo per il potere.\"; il filmato finale che appare alla conclusione del videogioco mostra Suzaku come l'unico sopravvissuto dell\"Aurora Di Fuoco\", a quel punto sulla barca in fiamme si toglie la benda dagli occhi e mostra di essere in realt\u00e0 Onikage.\nSuzaku compare in tre livelli, sempre e solo contro Rikimaru, nonostante nel corso del gioco Suzaku debba venire sconfitto pi\u00f9 volte, alla fine della storia rimane l'unico nemico ancora in vita.\nLord Mei-Oh.\n\u00c8 un demone ed entit\u00e0 sovrannaturale che regna sugli Inferi;\n\u00e8 il boss finale di \"Tenchu:Stealth Assassins\", molto temibile in combattimento, controlla il tuono ed \u00e8 capace di teletrasportarsi.\nAnche dopo essere stato fisicamente ucciso da Rikimaru, la sua anima resta in vita all'interno della sua spada, che \u00e8 al centro degli eventi di \"Tenchu:Wrath Of Heaven\", in questo capitolo Mei-Oh non compare fisicamente, ma viene nominato molto spesso e lo si sente comunicare telepaticamente con Onikage.\nVuole governare anche il regno dei mortali.\nTra i suoi servitori vi sono:\ntra le sue schiere c'\u00e8 un esercito composto da vari tipi di Demoni e di Ninja demoniaci ed un culto di monaci posseduti.\nLady Kagami.\n\u00c8 una Kunoichi che si mette a capo dell\"Aurora di Fuoco\" guidando un esercito di Ninja ribelli che cercano di rendersi indipendenti dai Daimyo; \u00e8 il boss finale di \"Tenchu:Birth Of Stealth Assassins\" ed \u00e8 molto abile nel combattimento con la katana.\nInizialmente \u00e8 al servizio di Lord Toda (nemico di Lord Gohda, Daimyo per il quale lavorano Rikimaru, Ayame e inizialmente Tatsumaru),\nha un primo scambio di colpi con Tatsumaru durante l'assalto di Lord Toda al castello di Gohda, qui spiega al ninja di essere in cerca di libert\u00e0 e di indipendenza\ne gli propone di passare dalla sua parte, ma Tatsumaru rifiuta, quindi Kagami lo fa scontrare con Seiryu, uno dei suoi guerrieri e se ne va.\nQuando Tatsumaru sconfigge Lord Toda, Kagami anzich\u00e9 soccorrere il suo padrone lo uccide tagliandogli la testa, d\u00e0 fuoco alla testa di Toda e la lancia da un crepaccio, mostrando a Tatsumaru che nello stesso momento altri Ninja si stanno proclamando indipendenti dai propri Daimyo uccidendoli e facendo lo stesso gesto rituale, propone poi di nuovo a Tatsumaru di unirsi a lei, ma lui rifiuta e i due si scontrano.\nNello scontro tra lei e Tatsumaru cadono entrambi in mare durante una tempesta, Tatsumaru perde la memoria e Kagami ne approfitta per arruolarlo nell'Aurora di Fuoco al posto di Seiryu (precedentemente ucciso dallo stesso Tatsumaru); oltre a diventare compagni di battaglia, tra i due nasce un legame sentimentale.\nI componenti principali dell'Aurora di Fuoco sono:\ntra le sue schiere c'\u00e8 un esercito di ninja ribelli di vario genere.\nTenrai.\n\u00c8 un anziano ninja stregone molto potente e discepolo di Lord Mei-Oh, al contrario di Onikage che serve fedelmente Mei-Oh, Tenrai intende invece\nsfruttarlo per ottenerne i poteri, riuscendo nel suo obiettivo seppur per poco; \u00e8 il boss finale di \"Tenchu: Wrath Of Heaven\" e ha il potere di riportare in vita i morti e di controllare la terra, il ghiaccio e il tuono;\n\u00e8 inoltre capace di teletrasportarsi e di cambiare forma in quella di Demone Serpente; viene infine sconfitto e ucciso da Rikimaru, Ayame e Tatsumaru.\nTra i suoi sottoposti ci sono:\nTra le sue schiere c'\u00e8 un esercito di demoni, ninja demoniaci, non-morti, spettri, ronin e monaci posseduti.\nStile di gioco.\nIl gioco ha una visuale in terza persona. Per aiutare il ninja durante una missione sono presenti numerosi oggetti, alcuni dei quali possono essere acquisiti solo se il giocatore raggiunge il voto \"Gran Maestro\" (450 punti nella missione) alla fine del livello. Gli oggetti e i controlli variano da gioco in gioco ma lo stile \u00e8 essenzialmente sempre lo stesso. Il camuffamento \u00e8 un elemento molto importante nel gioco, il giocatore deve nascondersi dietro muri o in buche, muoversi strisciando o accovacciato per evitare di essere scoperto. I nemici, se colpiti in modo silenzioso senza che nessuno ti stia vedendo al momento dell'uccisione, muoiono con un singolo colpo (definita uccisione silenziosa). Un giocatore pu\u00f2 evitare di essere scoperto tenendo d'occhio il cosiddetto Ki meter (metro Ki), pi\u00f9 alto \u00e8 il numero, pi\u00f9 vicino \u00e8 il nemico dal personaggio in linea d'aria (non contano gli ostacoli, come per esempio un muro) e ha un campo che va da 0 (nemico molto lontano) a 95 (nemico accanto al personaggio). Se il personaggio viene scoperto il Ki meter diventa rosso e il nemico avvertir\u00e0 tutti i suoi compagni nelle vicinanze, a quel punto il giocatore decider\u00e0 se combattere o nascondersi da qualche parte fino a quando i nemici non smetteranno di cercare il personaggio e ricominceranno il loro itinerario di guardia (ogni nemico ne ha uno ed \u00e8 ciclico).\nGiochi.\n\" (1998)\n\" (1999)\n\" (1999)\n\" (2000)\n' (2003)/' (2004)/\" (2009)\n\" (2005)\n\" (2005)\n\" (2006)\n\"Tenchu Senran / Tenchu Z\" (2007)\n\"\" (2009)"}
{"id": "555841", "revid": "1494169", "url": "https://it.wikipedia.org/wiki?curid=555841", "title": "Bufala (disambigua)", "text": ""}
{"id": "555844", "revid": "106908", "url": "https://it.wikipedia.org/wiki?curid=555844", "title": "Traduzioni della Bibbia in inglese", "text": "Molteplici sono le Traduzioni della Bibbia in inglese. Di seguito ne vengono indicate le principali seguendo uno schema cronologico.\nTraduzioni in inglese antico (prima del 1066).\nSono circa 450 le traduzioni parziali o complete dei libri biblici anteriori all'invenzione della stampa. Tutte queste traduzioni, cos\u00ec libere da sfociare spesso nella parafrasi, si basavano sul testo latino della Vulgata.\nSono degne di nota:\nTraduzioni in inglese medio (1066-1500).\nSi parla di traduzioni in lingua inglese vera e propria solo a partire dalla conquista normanna dell'isola, nel 1066. \nTraduzioni in inglese moderno (1500-1900).\nTra le moltissime edizioni a stampa in lingua inglese:"}
{"id": "555846", "revid": "203463", "url": "https://it.wikipedia.org/wiki?curid=555846", "title": "Sanvitale", "text": "La famiglia Sanvitale ha le sue origini agli inizi del XII secolo (1122), quando Ugo diede il nome alla famiglia, costruendo una torre fortilizia sull'Enza, dedicata a San Vitale. Secondo altri il cognome prenderebbe origine da San Vitale Baganza, territori che appartenevano alla famiglia. Altre ipotesi ancora rimandano alle abitazioni di questa famiglia che si trovavano nei pressi dell'antica chiesa di San Vitale a Parma.\nLa loro posizione filoguelfa li condusse ad occupare cariche molto importanti in diverse citt\u00e0 e a ricevere come beneficio il territorio di Fontanellato nel 1378 da parte di Gian Galeazzo Visconti, signore di Milano, che aveva occupato i domini che erano stati della famiglia Terzi.\nNel 1404 i fratelli Giberto e Gianmartino Sanvitale ricevettero l'investitura da parte di Gian Galeazzo Visconti per la contea di Fontanellato.\nLa famiglia Sanvitale crebbe con tre rami principali, quello di Sala e Colorno, il ramo di Fontanellato e infine quello di Parma.\nRamo di Sala e Colorno.\nIl ramo di Sala viene inaugurato da Tedisio di Guarino Sanvitale, fratello del vescovo di Parma Obizzo, che ebbe dalla dote della moglie Adelmota Cornazzani, parte del feudo di Sala e di Maiatico. La restante parte l'acquister\u00e0 da un parente della moglie, Bernardino Franceschi, nel 1258. I coniugi si insedieranno nella Torre di San Lorenzo in Sala. Nel 1278 Tedisio diventa vicario di Carlo I d'Angi\u00f2 re di Napoli e, rimasto vedovo, sposa Margherita Fieschi di Codogno. Il figlio Gianquirico sar\u00e0 spodestato da Andreasio Rossi di San Secondo (della storica dinastia rivale dei Sanvitale) nel 1322.\nRipresi i dominii salesi nel 1355 Bernab\u00f2 Visconti concede il titolo di Conti di Belforte (un possedimento presso Borgo Val di Taro).\nGiberto III sposa nel 1454 Donella de' Rossi di San Secondo, figlia del grande rivale Pier Maria II, e nel 1477 riceve anche il titolo di primo conte di Sala da Gian Galeazzo Maria Sforza di Milano, il quale d\u00e0 il via libera per ricostruire la torre nelle forme sfarzose ancora parzialmente visibili. Durante l'assenza di Giberto, Amuratte Torelli (congiunto dei Rossi) attacca la Rocca di Sala, ma viene ferito a morte dalla parente Donella, fedele al marito.\nNel 1545 Girolamo I Sanvitale giura fedelt\u00e0 al nuovo Duca di Parma, Pier Luigi Farnese (figlio di papa Paolo III), che morir\u00e0 sgozzato e defenestrato vittima a Piacenza di una congiura di nobili il 10 settembre 1547.\nIl 5 settembre 1564 il conte di Sala Giberto IV Sanvitale sposa in seconde nozze Barbara Sanseverino, erede del Marchesato di Colorno.\nI Sanvitale di Sala (un ramo dei quali era diventato signore di Fontanellato) vengono accusati di congiura contro il duca Ranuccio I Farnese e, condannati, vengono decapitati a Parma il 19 maggio 1612. La congiura si disse ebbe origine dai tentativi di Ranuccio I di occupare il feudo e la villa ducale di Colorno.\nMuoiono Gian Francesco e la madre Barbara (nel frattempo rimasta vedova e risposata con Orazio Simonetta, conte di Sissa) con altri nobili parmensi. Il figlio di Gian Francesco viene imprigionato a Borgo Val di Taro, dove sposa Olimpia Cassio e muore di peste.\nRamo di Fontanellato.\nIl ramo di Fontanellato viene inaugurato da Giberto II (1447), figlio di Antonio Sanvitale e Anastasia Rusca.\nMentre Ottavio Farnese riconobbe l'egemonia spagnola in Italia, i Sanvitale, contrari a questa politica, si staccarono dai Farnese e si ritirarono nei propri possedimenti. Nonostante ci\u00f2, furono coinvolti nella presunta congiura del 1611-12 in cui persero la vita Barbara Sanseverino, che aveva sposato in prime nozze Giberto Sanvitale.\nRamo di Parma.\nIl ramo di Parma diventa importante quando nel 1639 il conte Alessandro II acquista dalla famiglia Cesi un palazzo in borgo Riolo, ora noto come Palazzo Sanvitale. Nel 1688 suo nipote Alessandro III (1645 - 1727) accorp\u00f2 al palazzo il teatro della Racchetta, che ricevette dal duca Ranuccio II Farnese in cambio di alcuni stabili. Verso la fine del Settecento l'architetto Angelo Rasori ristruttur\u00f2 e ampli\u00f2 notevolmente il palazzo, dandogli l'aspetto attuale.\nStemma.\nLo scudo bianco attraversato da banda rossa \u00e8 sovrastato da una coppia di grifoni. Questo essere mitologico, insieme dell'aquila e del leone, \u00e8 portatore di entrambi i valori di cui le due creature sono simbolo: arguzia e coraggio, due virt\u00f9 che la famiglia dei Sanvitale riteneva essere quelle fondamentali per un buon governo. Tra i due grifoni si innalza una colonna che sorregge una sfera metafora del mondo, sulla quale, in alcuni documenti, \u00e8 collocata una donna identificabile come Nike, la dea della vittoria."}
{"id": "555849", "revid": "767487", "url": "https://it.wikipedia.org/wiki?curid=555849", "title": "Likho", "text": "Il Likho (\u041b\u0438\u0445\u043e in Russia o Licho in Polonia) \u00e8 una creatura soprannaturale presente in moltissime leggende slave e dell'Europa dell'est. Ha l'aspetto di una ripugnante strega con un solo occhio sopra la radice del naso. Il Likho viene descritto come una pericolosa entit\u00e0 maligna che incarna la sfortuna, malasorte e la sofferenza.\nSecondo le leggende tribali Slave, Likho era una creatura buona e pacifica. Il suo nome era associato alla grazia e alla bont\u00e0, ma adulti e anziani descrivevano questa creatura come un essere malvagio con un grande occhio e un corpo deformato.\nOgnuno prese le distanze da Likho e lui fece altrettanto. Likho si mostrava solo ai bambini che non avevano paura di lui, e faceva delle buone azioni per loro; per esempio mostrava loro dove trovare il Fiore di Felce (altrimenti inaccessibile alle persone), che aveva grandi propriet\u00e0 curative.\nLikho aveva un bambino che era tutto per lui. Le persone adulte del villaggio erano talmente impaurite da lui che vietarono ai bambini di incontrarlo. Una volta, mentre Likho si stava prendendo cura della Foresta e dei fiori di Felce, suo figlio incontr\u00f2 per caso i boscaioli del villaggio, e quando questi ultimi si accorsero dell assenza di Likho, catturarono il bambino. Lo torturarono cavandogli anche gli occhi e lo lasciarono morire nella palude. Likho cerc\u00f2 suo figlio per molti giorni senza mangiare, bere o dormire.\nUn giorno trov\u00f2 il cadavere martoriato del bambino e dopo averlo recuperato, sparirono entrambi nella palude. Da quel momento gli abitanti del villaggio non videro pi\u00f9 lui e neanche i fiori di Felce. Likho \u00e8 la fonte di Tristezza del mondo; e se sia ancora in vita adesso o se torner\u00e0 in un prossimo futuro, nessuno lo sa con certezza."}
{"id": "555850", "revid": "124428306", "url": "https://it.wikipedia.org/wiki?curid=555850", "title": "Meno (matematica)", "text": "Il simbolo meno (dal latino \"minus\", avverbio che significa, appunto, \"meno\") \u00e8 un comune carattere tipografico di tipo matematico-scientifico, come anche il pi\u00f9, il per ed il diviso; esso \u00e8 graficamente costituito soltanto da una lineetta orizzontale.\nUtilizzo.\nIl simbolo meno pu\u00f2 assume significati differenti a seconda di dove esso compare:\nCodifica del carattere.\nIl segno meno dell'Unicode \u00e8 progettato in modo da avere la stessa lunghezza ed altezza del pi\u00f9 e del segno di uguale. In molti set di caratteri questi simboli hanno lo stesso peso delle cifre in maniera tale da facilitare l'allineamento dei numeri nelle tabelle.\nIl simbolo trattino-meno (-) \u00e8 la versione ASCII del segno meno e vale anche come trattino. \u00c8 normalmente pi\u00f9 corto del segno pi\u00f9 e talvolta ha un'altezza differente. Pu\u00f2 venir utilizzato al posto del vero carattere meno quando il set di caratteri \u00e8 limitato all'ASCII."}
{"id": "555852", "revid": "339392", "url": "https://it.wikipedia.org/wiki?curid=555852", "title": "Palazzo ducale di Colorno", "text": ""}
{"id": "555853", "revid": "767487", "url": "https://it.wikipedia.org/wiki?curid=555853", "title": "Cantone di L'Isle-Jourdain (Occitania)", "text": "Il Cantone di L'Isle-Jourdain \u00e8 una divisione amministrativa dell'Arrondissement di Auch, con capoluogo L'Isle-Jourdain.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 10 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "555856", "revid": "327773", "url": "https://it.wikipedia.org/wiki?curid=555856", "title": "Autosoma", "text": "Si definisce autosoma un cromosoma che non contiene informazioni genetiche specifiche alla caratterizzazione sessuale dell'individuo. Si tratta di un cromosoma solitamente presente in duplice copia negli individui di entrambi i sessi. \nNel genoma umano, ad esempio, sono presenti 22 coppie di autosomi, mentre X ed Y sono cromosomi che contengono loci genici che potrebbero influire nella determinazione sessuale e vengono quindi definiti eterosomi."}
{"id": "555857", "revid": "984922", "url": "https://it.wikipedia.org/wiki?curid=555857", "title": "Cantone di Samatan", "text": "Il Cantone di Samatan era una divisione amministrativa dell'Arrondissement di Auch, con capoluogo Samatan. Situato nel dipartimento di Gers e nella regione dei Midi-Pirenei, ha un'altitudine compresa fra i 150 metri sul livello del mare di Cazaux-Sav\u00e8s e i 315 metri sul livello del mare di P\u00e9b\u00e9es, per una media di 226 metri.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 4998 abitanti (secondo il censimento del 2009) su una superficie di 169,48 km\u00b2, con una densit\u00e0 di 29,49 abitanti al km\u00b2. Del cantone facevano parte 15 comuni:"}
{"id": "555858", "revid": "77358", "url": "https://it.wikipedia.org/wiki?curid=555858", "title": "Parco Monte Barro", "text": ""}
{"id": "555861", "revid": "767487", "url": "https://it.wikipedia.org/wiki?curid=555861", "title": "Coppa UEFA 1980-1981", "text": "La Coppa UEFA 1980-1981 \u00e8 stata la 10\u00aa edizione dell'omonima competizione, la prima organizzata sulla base del ranking UEFA, causando un radicale mutamento nella griglia d'ingresso, tra cui il tracollo della rappresentanza italiana.\nFormula.\nLa delibera della UEFA del 1979 riscrisse daccapo le regole di accesso al torneo, troncando definitivamente con i retaggi della Coppa delle Fiere e sostituendoli con un principio meritocratico. Venne aumentato il numero di paesi con tre club e di contro quelli con uno, e vennero parimenti abolite le particolari regole di distribuzione interna a favore delle rigide classifiche, con l\u2019unica e sola eccezione della Coppa di Lega inglese.\nAnche per questa edizione come per la precedente, peraltro, la rinuncia albanese permise il ripescaggio della detentrice tedesca che non si era riqualificata."}
{"id": "555866", "revid": "5245", "url": "https://it.wikipedia.org/wiki?curid=555866", "title": "The O.C./Colonna sonora", "text": ""}
{"id": "555868", "revid": "287204", "url": "https://it.wikipedia.org/wiki?curid=555868", "title": "Cratere Hals", "text": "Il cratere Hals \u00e8 un cratere d'impatto presente sulla superficie di Mercurio, a 54,87\u00b0 di latitudine sud e 114,96\u00b0 di longitudine ovest. Il suo diametro \u00e8 pari a 93\u00a0km.\nIl cratere \u00e8 stato battezzato dall'Unione Astronomica Internazionale in onore del pittore olandese Frans Hals."}
{"id": "555870", "revid": "287204", "url": "https://it.wikipedia.org/wiki?curid=555870", "title": "Serpensortia", "text": ""}
{"id": "555871", "revid": "110157", "url": "https://it.wikipedia.org/wiki?curid=555871", "title": "Nova Roma do Sul", "text": "Nova Roma do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nLa zona fu abitata fin dal 1880 da immigrati polacchi, svedesi e russi. Dal 1885 tuttavia fu l'immigrazione italiana a prevalere, in particolare dalle province di Belluno, Treviso e Vicenza.\nIl nome \u00e8 chiaramente un omaggio alla citt\u00e0 di Roma.\nLa data ufficiale di fondazione della citt\u00e0 \u00e8 il 6 gennaio 1899."}
{"id": "555874", "revid": "339392", "url": "https://it.wikipedia.org/wiki?curid=555874", "title": "San Pietro da Verona", "text": ""}
{"id": "555876", "revid": "1494169", "url": "https://it.wikipedia.org/wiki?curid=555876", "title": "Hals", "text": ""}
{"id": "555879", "revid": "81210", "url": "https://it.wikipedia.org/wiki?curid=555879", "title": "San Nicol\u00e1s de Tolentino", "text": ""}
{"id": "555884", "revid": "2166030", "url": "https://it.wikipedia.org/wiki?curid=555884", "title": "Urraca di Castiglia", "text": "Biografia.\nUrraca era la primogenita e unica figlia superstite di Alfonso VI il Valoroso, e della sua terza moglie, Costanza di Borgogna, figlia del duca di Borgogna, Roberto I e di H\u00e9lie de Samur. Per questo, fu erede presunta dei Regni di Castiglia e Le\u00f3n fino al 1107, quando suo padre riconobbe il suo figlio illegittimo, Sancho, come suo erede.\nMatrimoni.\nPrimo matrimonio.\nIl posto di Urraca nella linea di successione la fece diventare il centro della politica dinastica, e divenne una sposa bambina all'et\u00e0 di otto anni, nel 1087, ad un nobile francese, Raimondo di Borgogna, che era giunto nella penisola iberica, al seguito dei cugini, Oddone futuro duca di Borgogna ed Enrico di Borgogna, che avevano accolto l'invito dell'abate di Cluny che invitava alla guerra santa contro i Mori, dopo che l'emiro degli Almoravidi, Y\u016bsuf ibn T\u0101shf\u012bn aveva sconfitto suo padre, il re di Le\u00f3n e Castiglia, Alfonso VI, nella Battaglia di al-Zallaqa del 1086.\nIl matrimonio di Urraca con Raimondo faceva parte della strategia diplomatica di Alfonso VI per attirare alleanze tra i Pirenei.\nTra il 1\u00ba maggio 1092 ed il gennaio 1093, Raimondo spos\u00f2 Urraca, divenendo cos\u00ec genero del re e nello stesso 1093, Alfonso VI concesse il governo del regno di Galizia al genero Raimondo concedendo, in sottordine a Raimondo, la contea di Portogallo ad Enrico che, sempre, nel 1092, aveva sposato Teresa, figlia naturale di Alfonso VI. In seguito Raimondo fu nominato governatore della citt\u00e0 di Toledo. Nel 1098, Alfonso VI lo fece conte di Grajal.\nRaimondo e Urraca, in quello stesso 1092, si ritirarono a vivere nel castello di Grajal. Da questa unione nacquero tre figli:\nEssendo Urraca l'erede al trono, Raimondo pensava di succedere ad Alfonso sul trono di Le\u00f3n e Castiglia e, tra il 1094 e il 1095, aveva convenuto con Enrico che al momento della successione gli avrebbe lasciato il regno di Galizia. Ma le cose poi andarono diversamente, in quanto Alfonso, nel 1100 circa, legittim\u00f2 Sancho, il suo unico figlio maschio, che divenne cos\u00ec l'erede al trono, e poi Raimondo, nel 1107, premor\u00ec ad Alfonso.\nSecondo matrimonio.\nNel 1108, con la morte di Sancho, a Ucl\u00e9s, dove le truppe castigliano-leonesi, comandate da \u00c1lvar F\u00e1\u00f1ez, furono sconfitte, Urraca divenne nuovamente l'erede al trono. Alfonso VI riun\u00ec i nobili del Regno a Toledo e annunci\u00f2 che la figlia era la prescelta per succedergli. I nobili erano d'accordo con la designazione reale ma richiesero che Urraca si sposasse di nuovo. Parecchi candidati per la sua mano apparvero immediatamente, compresi i conti G\u00f3mez Gonz\u00e1lez e Pedro Gonz\u00e1lez de Lara. Alfonso VI temeva che le rivalit\u00e0 tra nobili castigliani e leonesi sarebbero aumentate se avesse sposato qualcuno di questi pretendenti e decise che sua figlia avrebbe sposato Alfonso I d'Aragona, aprendo l'opportunit\u00e0 di unire Castiglia-Le\u00f3n con l'Aragona.\nRegno.\nI negoziati per il matrimonio erano ancora in corso quando Alfonso VI mor\u00ec nel 1109 e Urraca divenne regina, deludendo Enrico che si aspettava il regno di Galizia. Molti dei consiglieri di Alfonso VI e dei principali magnati del regno formarono una \"opposizione silenziosa\" al matrimonio della regina con il re di Aragona. Secondo Bernard F. Reilly, questi magnati temevano l'influenza che il re di Aragona avrebbe potuto esercitare su Urraca e sulla politica del regno. Urraca protest\u00f2 contro il matrimonio ma onor\u00f2 i suoi desideri del defunto padre (e del Consiglio Reale) e continu\u00f2 con le trattative matrimoniali, sebbene lei e i consiglieri pi\u00f9 vicini a suo padre si stessero stancando delle richieste di Alfonso I. Il matrimonio ebbe luogo all'inizio di ottobre del 1109 nel Castello di Monz\u00f3n de Campos. Il matrimonio di Urraca e di Alfonso I provoc\u00f2 quasi subito ribellioni in Galizia e gli intrighi della sua illegittima sorellastra Teresa e del cognato Enrico.\nUno dei primi atti dei nuovi sposi fu quello di firmare un patto in base al quale i monarchi si concedevano l'un l'altro \"soberana potestas\" sul regno dell'altro, dichiarando l'erede di entrambi i loro futuri figli, e nel caso in cui l'unione fosse senza figli, la moglie superstite succedette l'altro sul trono. Fin dall'inizio, la fazione galiziana era divisa in due tendenze: una diretta da Diego Gelm\u00edrez, arcivescovo di Santiago di Compostela (che difese la posizione di Alfonso Raim\u00fandez, figlio di Teresa ed Enrico, come successore di Urraca) e un altro guidato dal conte Pedro Fr\u00f3ilaz de Traba, precettore del giovane principe (che era incline alla completa indipendenza della Galizia sotto il governo di Alfonso). Un terzo gruppo di opposizione al matrimonio reale si trovava a corte ed era diretto dal conte G\u00f3mez Gonz\u00e1lez, la cui motivazione era quella di perdere il potere, una sensazione presto confermata quando Alfonso I nomin\u00f2 nobili aragonesi e navarrini per importanti incarichi pubblici e amministratori delle fortezze.\nDalla Galizia, il conte di Traba inizi\u00f2 la prima ribellione contro i monarchi che reclamavano i diritti ereditari di Alfonso Raim\u00fandez. In risposta alla ribellione galiziana, Alfonso I d'Aragona marci\u00f2 con il suo esercito in Galizia e nel 1110, ristabil\u00ec l'ordine dopo aver sconfitto le truppe locali nel castello di Monterroso.\nLa ribellione galiziana contro il potere reale fu solo l'inizio di una serie di conflitti politici e militari che, con le personalit\u00e0 opposte di Urraca e Alfonso I e la loro avversione reciproca, diedero vita a una continua guerra civile nei regni ispanici sui seguenti anni.\nMentre la loro relazione si inaspriva, Urraca accus\u00f2 Alfonso di abusi fisici e nel maggio del 1110 si separ\u00f2 da Alfonso. In aggiunta alle sue obiezioni al modo in cui Alfonso gestiva i ribelli, la coppia ebbe un crollo per la sua esecuzione di uno dei ribelli che si era arreso alla regina, a cui la regina era incline a essere misericordiosa. Inoltre, poich\u00e9 Urraca era sposata con qualcuno che nel regno non era molto amato, il figlio ed erede della regina divenne un punto di riferimento per gli oppositori al matrimonio.\nIl cognato, Enrico di Borgogna, nel 1110, arruolato un esercito in Francia, stipul\u00f2 un accordo con Alfonso I per deporre la regina e dividersi il regno. Per\u00f2 una temporanea riconciliazione tra i coniugi fece fallire l'accordo. E, nel 1111, furono proclamati entrambi sovrani di Castiglia e di Le\u00f3n mentre il giovane erede Alfonso Raimundez veniva incoronato re di Galizia.\nNel 1111, fu rinnovata la lega tra Enrico ed Alfonso I che sconfissero la regina Urraca a Candespina. Le cronache ci raccontano di una infinita serie di conflitti tra marito e moglie e menzionano le infedelt\u00e0 della regina come motivo, o pretesto, per il quale il re la rinchiuse in un castello nei pressi di Zamora.\nI nobili castigliani per\u00f2, che non sopportavano pi\u00f9 Alfonso I, convinsero Urraca ad impegnarsi a consegnare una parte del regno ad Enrico ed alla sorellastra Teresa, per cui le alleanze furono ribaltate e, nel 1112, unendo le loro forze, Enrico ed Urraca costrinsero Alfonso I a Pe\u00f1afiel, dove lo assediarono. A questo punto a Pe\u00f1afiel, giunse la moglie di Enrico, Teresa, per sollecitare la sorellastra Urraca a mantenere la promessa fatta ad Enrico di consegnargli una parte del regno, per l'aiuto che gli dava nella guerra contro il marito.La regina accondiscese alla divisione del suo regno; vedendo, per\u00f2, che i soldati portoghesi trattavano Teresa come una regina, Urraca, indispettita, decise di fare la pace col marito annullando il patto con Enrico e Teresa. Il 22 maggio dello stesso anno, per\u00f2 Enrico, combattendo ancora per Urraca, mor\u00ec nell'assedio della citt\u00e0 di Astorga, mentre i coniugi Urraca ed Alfonso, stavano ormai rappacificandosi.\nTeresa, definita dai cronisti bella ed astuta, si precipit\u00f2 a corte per reclamare i diritti che spettavano a lei ed all'unico figlio maschio sopravvissuto al padre, Alfonso Henriquez, il futuro \"Conquistatore\". Non ottenendo soddisfazione, accus\u00f2 la sorellastra di voler avvelenare il marito; l'accusa probabilmente non era del tutto infondata perch\u00e9 Alfonso si stava separando dalla moglie, la regina Urraca, senza perderne i possedimenti. Ma i nobili ed i cittadini leonesi e castigliani si schierarono con la regina e Alfonso fu costretto a rientrare in Aragona. Nel 1114, fu sancita la separazione tra Urraca e il secondo marito, Alfonso, mentre l'anno dopo il matrimonio fu annullato per consanguineit\u00e0. Comunque gi\u00e0 prima della separazione Urraca aveva un altro amante, il conte Pedro Gonzales di Lara, con cui forse, qualche anno dopo celebr\u00f2 delle nozze segrete e che aveva avuto due figli:\nLo scioglimento del matrimonio fu concesso dal Papa Pasquale II che inoltre lasci\u00f2 a Urraca il regno di Le\u00f3n e Castiglia. La separazione, avvenuta nel 1114 diede inizio a un periodo di profonda instabilit\u00e0 nel regno, in una situazione di confusa guerra civile tra i sostenitori della regina, di Alfonso I, di Alfonso di Galizia (appoggiato dal potente vescovo di Compostela Diego Gelmirez) e la contessa del Portogallo Teresa, con continui cambi di alleanza tra le varie fazioni e il succedersi di ribellioni che si accesero nelle citt\u00e0 del regno, le pi\u00f9 importanti delle quali a Sahag\u00fan (1115) (dopo aver firmato il \"patto di Sahag\u00fan\", si dice che la regina fosse stata umiliata e addirittura percossa dalla popolazione) e a Santiago di Compostela (1116-1117).\nNel 1121, Diego Gelmirez, promosso arcivescovo di Santiago di Compostela, da papa Callisto II, organizz\u00f2 un complotto con la complicit\u00e0 di Fernando Peres conte di Trava, cui partecip\u00f2 anche Teresa (che in un secondo tempo divenne l'amante del conte), per portare il nipote del papa, il re di Galizia, Alfonso Raimundez sul trono al posto della madre, che immediatamente attacc\u00f2 la sorellastra occupando la contea del Portogallo sino al fiume Duero. Teresa ed il conte di Trava si rifugiarono nel castello di Lanhoso, dove furono assediati. Non si sa come ma Teresa riusc\u00ec a cavarsela e riconoscendosi vassalla di Urraca venne confermata contessa di Portogallo; quindi ricevette il dominio sui distretti di Zamora, Toro, Salamanca ed Avila.\nMorte.\nLa fase di instabilit\u00e0 perdur\u00f2 fino alla morte della regina avvenuta nel 1126 in un castello della localit\u00e0 di Salda\u00f1a (Palencia). Secondo la \"Cronaca Burgense\" Urraca mor\u00ec durante il parto di un figlio illegittimo (\" \"in partu adulterini filii\" \"). Secondo gli \"Annales Complutenses\", Urraca mor\u00ec l'8 marzo 1126, e fu tumulata a Le\u00f3n, nel Pantheon dei Re (mausoleo) della Real Bas\u00edlica di Sant'Isidoro. Le succedette il figlio Alfonso con il nome di Alfonso VII di Castiglia."}
{"id": "555889", "revid": "287204", "url": "https://it.wikipedia.org/wiki?curid=555889", "title": "Cratere Han Kan", "text": "Han Kan \u00e8 un cratere d'impatto presente sulla superficie di Mercurio, a 72,25\u00b0 di latitudine sud e 146,1\u00b0 di longitudine ovest. Il suo diametro \u00e8 pari a 50\u00a0km.\nIl cratere \u00e8 stato battezzato dall'Unione Astronomica Internazionale in onore del pittore cinese Han Kan."}
{"id": "555892", "revid": "729019", "url": "https://it.wikipedia.org/wiki?curid=555892", "title": "Lettera di Zinov'ev", "text": "La cosiddetta \"Lettera di Zinov'ev\" era un documento falso, probabilmente prodotto dal Secret Intelligence Service allo scopo di favorire il partito conservatore nelle elezioni generali britanniche del 1924; le elezioni furono effettivamente vinte dai \"Tories\", e misero termine al primo governo laburista nel Regno Unito.\nStoria.\nIl documento appariva essere una lettera (datata 15 settembre 1924) di Grigorij Zinov'ev, in quel periodo presidente del Comitato esecutivo dell'Internazionale Comunista, inviata al comitato centrale del Partito Comunista di Gran Bretagna, in cui si sarebbe invitato ad una maggiore azione di agitazione nel paese e nelle forze armate del Regno Unito.\nLa lettera fu pubblicata dal giornale conservatore \"Daily Mail\" solo quattro giorni prima delle elezioni, in una situazione delicata dei rapporti fra il Regno Unito e l'Unione Sovietica, data l'opposizione dei conservatori alla ratifica parlamentare dei trattati commerciali stabiliti dai due governi l'8 agosto 1924. In molti sospettarono la falsit\u00e0 del documento, dato che conteneva alcuni grossolani errori (ad esempio, \"la Terza Internazionale Comunista\").\nTuttavia, la lettera fu presa come vera anche da alcuni esponenti del governo, nonostante i dubbi espressi dal primo ministro Ramsay MacDonald. Le difficili comunicazioni con la sede centrale moscovita dell'Internazionale Comunista impedirono una pronta smentita della lettera: la questione fu discussa solo il 17 novembre; quattro giorni dopo il nuovo governo conservatore annull\u00f2 i trattati commerciali stabiliti dal precedente esecutivo.\nLa prova definitiva che tale lettera fosse un artefatto del servizio segreto fu data da un'inchiesta ufficiale (\"Telegraph\", 5 febbraio 1999)."}
{"id": "555893", "revid": "287204", "url": "https://it.wikipedia.org/wiki?curid=555893", "title": "Han Gan", "text": "Sono celebri i suoi dipinti di cavalli commissionati dallo stesso Minghuang, il quale vantava una famosa scuderia."}
{"id": "555894", "revid": "599013", "url": "https://it.wikipedia.org/wiki?curid=555894", "title": "Clr", "text": ""}
{"id": "555896", "revid": "21880", "url": "https://it.wikipedia.org/wiki?curid=555896", "title": "Polygonales", "text": ""}
{"id": "555897", "revid": "287204", "url": "https://it.wikipedia.org/wiki?curid=555897", "title": "Cratere Handel", "text": "Handel \u00e8 un cratere d'impatto presente sulla superficie di Mercurio, a 3,64\u00b0 di latitudine nord e 34,06\u00b0 di longitudine ovest. Il suo diametro \u00e8 pari a 138\u00a0km.\nIl cratere \u00e8 stato battezzato dall'Unione Astronomica Internazionale in onore del compositore anglo-tedesco Georg Friedrich H\u00e4ndel."}
{"id": "555898", "revid": "124697547", "url": "https://it.wikipedia.org/wiki?curid=555898", "title": "Antipapa Anacleto II", "text": "Biografia.\nFamiglia.\nPietro Pierleoni nacque a Roma intorno al 1090 ed apparteneva alla nobile e potente famiglia romana dei Pierleoni; suo padre Pietro di Leone fu anche Console di Roma. La famiglia, di origini ebraiche e residente nel quartiere dove dal 1555 sarebbe stato istituito il Ghetto ebraico sotto papa Paolo IV, si era convertita al cattolicesimo quasi un secolo prima e, grazie all'enorme ricchezza accumulata con operazioni mercantili e di commercio del denaro, aveva acquisito una posizione di assoluto prestigio fra le famiglie patrizie romane.\nLa casata era stata fondata dal converso Leone di Benedetto, che aveva ricevuto il proprio nome cristiano in omaggio a Papa Leone IX, da cui era stato battezzato tra il 1049 e il 1054. Altre fonti fanno invece risalire la fondazione e la conversione sotto Leone IX al padre di Leone di Benedetto, tale Baruch, chiamato al battesimo Benedetto Cristiano (da cui il cognome del figlio, \"di Benedetto\", secondo l'usanza del tempo di usare, per cognome, il patronimico). Gi\u00e0 allora la famiglia disponeva di notevolissime risorse economiche, a cui probabilmente non era estraneo l'esercizio dell'usura o prestito ad interesse, che all'epoca la Chiesa si sforzava di proibire ai Cristiani. Il figlio di Leone fu appunto Pietro di Leone, in latino Petrus Leonis, da cui il nome della famiglia \"Pierleoni\" per Pietro Junior e gli altri esponenti.\nDimora principale della famiglia era una casa-torre in Trastevere, ma i Pierleoni possedevano anche vari castelli; in uno dei quali mor\u00ec nel 1099, loro ospite, Papa Urbano II; possedevano inoltre il Teatro di Marcello, l'intera Isola Tiberina, oltre naturalmente ad abitazioni, magazzini e botteghe. Tra i fratelli del futuro Anacleto, uno fu per breve tempo nominato Prefetto di Roma, ed un altro capo (patrizio) del Comune nel 1144, durante l'insurrezione che port\u00f2 alla breve esperienza della Repubblica Romana.\nCarriera.\nIncoraggiato e sostenuto dal padre, collaboratore di Papa Gregorio VII, il giovane Pietro Pierleoni si dedic\u00f2 agli studi ecclesiastici. Trascorse un periodo a Parigi, studiando sotto la guida di Abelardo e divenendo amico del principe Luigi futuro re Luigi VI di Francia; entr\u00f2 inoltre nell'ordine monastico cluniacense. Richiamato a Roma, ricopr\u00ec vari incarichi, fino ad essere nominato nel 1116 Cardinale diacono da Papa Pasquale II. \nPartecip\u00f2 alle due successive elezioni papali: quella del 1118 di papa Gelasio II e quella del 1119 di papa Callisto II. Quest'ultima si svolse nell'Abbazia di Cluny, dove il Pierleoni rimase per alcuni mesi con Callisto II. Nel dicembre 1120 fu nominato cardinale presbitero con il titolo di Santa Maria in Trastevere. Poco tempo dopo fu Legato pontificio in Francia, in Inghilterra, e poi in Scozia al tempo di Enrico I; secondo Guglielmo di Malmesbury visse nello sfarzo e ritorn\u00f2 a Roma cos\u00ec carico di regali da parte del Re che suscit\u00f2 lo stupore dei suoi colleghi.\nPietro Pierleoni non partecip\u00f2 all'elezione pontificia del 1124, da cui usc\u00ec papa Onorio II, in quanto legato in Francia, ma sostenne, seppur a distanza, il cardinale Teobaldo Boccapecora. Il suo candidato, per\u00f2, dopo esser stato eletto, fu costretto a dimettersi dai Frangipane prima che avesse termine la consacrazione. Senza consacrazione e intronazione, il suo candidato non pot\u00e9 divenire papa. Sei anni dopo, la sua famiglia cerc\u00f2 la rivincita.\nElezione.\nNel febbraio 1130, le condizioni di salute di Papa Onorio II erano peggiorate drammaticamente. Pietro Pierleoni, il pi\u00f9 potente tra i cardinali, aveva gi\u00e0 pensato al pontificato da tempo. Dalla sua parte aveva un discreto anche se non maggioritario sostegno nel sacro collegio e inoltre godeva di notevole prestigio presso molte famiglie aristocratiche, e soprattutto presso il popolo, in virt\u00f9 della sua notevole ricchezza e liberalit\u00e0. Tent\u00f2 in tutti i modi di conquistare la successione. A questi piani si opponeva fortemente il partito ildebrandino, capeggiato dalla potente famiglia dei Frangipane.\nGli avvenimenti si svolsero concitatamente. Il cardinale Aymery de la Ch\u00e2tre, cancelliere della curia, consapevole delle intenzioni dei Pierleoni, tent\u00f2 al contrario di ostacolare l'eventuale elezione del cardinale Pierleoni. Il pontefice approssimandosi la morte, chiese di poter terminare i suoi giorni presso il monastero di Sant'Andrea, a lui fortemente caro, che si trovava presso il Celio, in territorio dei Frangipane. Il partito dei Pierleoni invece accus\u00f2 il cardinale Aimerico di aver portato il papa in quel luogo, per ritardare l'annuncio della sua morte ed avere il tempo di organizzare accordi contro Pierleoni.\nL'11 febbraio 1130 Aimerico convoc\u00f2 presso lo stesso monastero i cardinali di cui riteneva di potersi fidare per preparare la nuova elezione. Il resto della Curia rispose invocando l'anatema su tutti coloro che si accingessero all'elezione prima della morte di Onorio, secondo il decreto di Papa Niccol\u00f2 II del 1059 che regolava le elezioni papali, e nominando una commissione di otto cardinali elettori, in rappresentanza di ambo le parti, che avrebbero dovuto incontrarsi nella chiesa di Sant'Adriano solo dopo la sepoltura del Papa.\nLa scelta del luogo era stata fatta dai Pierleoni per evitare di essere alla merc\u00e9 dei Frangipane in Sant'Andrea. In tutta risposta il cardinale cancelliere Aimerico invi\u00f2 delle guardie a presidiare anche Sant'Adriano. I cardinali fedeli ai Pierleoni, si ritirarono allora nella chiesa di San Marco.\nIl 13 febbraio si diffuse per Roma la voce della morte di Onorio. La folla inferocita si rec\u00f2 a Sant'Andrea, ma si disperse dopo che il Papa, tremante e delirante, si affacci\u00f2 dalla balconata. Onorio, per cui forse lo sforzo dovuto alla sua ultima apparizione pubblica era stato eccessivo, mor\u00ec durante la notte.\nSecondo le disposizioni vigenti, il corpo del Pontefice defunto sarebbe dovuto rimanere esposto ai fedeli per tre giorni, e poi sepolto, prima che si potesse procedere all'elezione di un successore. Aimerico per\u00f2 acceler\u00f2 i tempi. Espletate le funzioni liturgiche, fece trasportare la salma del pontefice in Laterano. Di buon mattino lo stesso Aimarico e i 16 cardinali del partito ildebrandino si riunirono ed elessero un cardinale famoso per il suo zelo religioso, il cardinale Gregorio Papareschi, diacono di Sant'Angelo. I Cardinali quindi si portarono in Laterano, dove il nuovo papa prese il nome di Innocenzo II, e quindi si ritirarono nella chiesa di Santa Maria in Palladio al sicuro, nuovamente in territorio controllato dai Frangipane.\nQuando la notizia raggiunse San Marco, dove erano radunati i restanti quattordici cardinali, l'elezione di Innocenzo fu immediatamente dichiarata non canonica e si decise di eleggere papa il cardinale Pierleoni, che scelse il nome di Anacleto II. Si dava cos\u00ec inizio ad uno scisma destinato a durare fino al 1138, anno della morte di Anacleto.\nPochi giorni dopo alcuni cardinali, che avevano eletto Innocenzo, decisero di approvare l'elezione di Anacleto, il quale fin\u00ec per avere la maggioranza del collegio cardinalizio, oltre che il consenso dei rappresentanti del popolo e di quasi tutta la nobilt\u00e0 romana.\nNessuno dei due papi decise per\u00f2 di rinunciare e scelsero lo stesso giorno per la consacrazione 23 febbraio: Innocenzo in Laterano con poca folla ed in fretta, per tornare a rifugiarsi nella fortezza dei Frangipane sul Palatino; Anacleto in San Pietro, con gli onori e l'appoggio del popolo e dell'amministrazione della citt\u00e0 in mano ai Pierleoni.\nRegno.\nAnacleto avendo la maggioranza della popolazione dalla sua parte, il 15 febbraio ottenne il controllo del Laterano, e il 16 febbraio prese anche San Pietro, mentre Innocenzo perdeva progressivamente terreno. Sembra che Anacleto, disponendo di molte ricchezze, comprasse la fedelt\u00e0 di molti Romani a suon dell'oro ottenuto, secondo i suoi avversari, almeno in parte dalla spoliazione di alcune chiese; comunque la sua famiglia era tra le pi\u00f9 ricche di Roma, e riusc\u00ec a reclutare fra i suoi partigiani anche personaggi appartenenti alla opposta fazione dei Frangipane, loro storici antagonisti. Da qui anche le accuse di simonia che Anacleto ebbe successivamente, riportate storicamente. Ai primi di maggio Innocenzo lasci\u00f2 Roma, avendo compreso di non avere molte possibilit\u00e0 di successo non avendo dalla sua il popolo romano.\nAnacleto rimase il solo papa nella capitale. Politicamente, si tratt\u00f2 per\u00f2 di una decisione non fortunata: mentre Anacleto regnava a Roma, Innocenzo si recava dapprima a Pisa, quindi a Genova, poi in Francia ed in Inghilterra; infine alla corte dell'Imperatore Lotario III; da tutti ottenne il riconoscimento ufficiale della propria elezione, grazie anche allo schierarsi dalla sua parte dell'ecclesiastico pi\u00f9 influente nell'Europa del tempo, Bernardo di Chiaravalle. Al contrario, Anacleto riusc\u00ec a guadagnare l'appoggio del solo Ruggero II, sempre con lo scambio di favori, cio\u00e8 in cambio della corona, promessa, del Regno di Sicilia.\nPer guadagnarsi il supporto di Lotario, Anacleto scomunic\u00f2 il rivale di questi nell'aspirare al titolo imperiale, Corrado di Hohenstaufen, inimicandosi cos\u00ec la fazione che lo appoggiava. Lotario tuttavia non si lasci\u00f2 influenzare, e nell'ottobre del 1130 indisse a W\u00fcrzburg un sinodo di 16 vescovi tedeschi che al termine si pronunci\u00f2 a favore di Innocenzo, seguendo la linea tracciata dal sinodo francese di \u00c9tampes di alcune settimane prima.\nRapporti con Ruggero II Altavilla.\nIl normanno Ruggero II d'Altavilla , gi\u00e0 Gran Conte, dopo aver esteso i suoi possedimenti in Italia meridionale, volle che la sua posizione fosse legittimata dal titolo di Re.\nLo scisma susseguito alla morte di Onorio II (13 febbraio 1130) fu l\u2019occasione per ottenere la corona regia da Anacleto II, sostenuto dai Pierleoni e dai cardinali meridionali in maggioranza filonormanni e insediato a Roma, mentre Innocenzo II, sostenuto dai Frangipane, si rifugi\u00f2 in Francia.\nLe trattative di alleanza tra Ruggero II e Anacleto II portarono alla bolla sottoscritta ad Avellino il 27 settembre 1130, mediante la quale Ruggero era investito della corona regia di Sicilia; riconobbe e conferm\u00f2 a Ruggero anche i titoli, gi\u00e0 concessi, di Duca di Calabria e di Puglia e Principe di Capua., \"onore\" di Napoli e \"difesa\" di Benevento. All'investitura pontificia si aggiungeva l'acclamazione dei potenti delle sue terre, che, convocati a Salerno, sanciscono la regia promotio del loro principe. Fu Ruggero II d'Altavilla, che convoc\u00f2 nel 1130 al palazzo dei Normanni di Palermo un'assise che lo proclam\u00f2 re. L'incoronazione fu celebrata nel Natale del 1130 a Palermo. \nLa vita politica di Anacleto si venne cos\u00ec a trovare legata a doppio filo a quella di Ruggero II di Sicilia: insieme i due si videro costretti a fronteggiare due distinte \"spedizioni punitive\" imperiali, durante la prima delle quali Innocenzo, al seguito di Lotario, giunse a Roma e, mentre Anacleto si rinchiudeva in San Pietro, incoron\u00f2 formalmente l'Imperatore in Laterano il 4 giugno 1133. Questo momento segn\u00f2 il punto di massimo declino subito da Anacleto. Tuttavia, in entrambi i casi, Ruggero riusc\u00ec rapidamente a ripristinare il controllo su Roma e sul suo territorio, dopo l'inevitabile partenza delle truppe imperiali; Innocenzo fu allora costretto a fuggire nuovamente da Roma e a tornare a Pisa.\nNondimeno, era ormai chiaro che Anacleto non avrebbe potuto ottenere il riconoscimento delle maggiori potenze europee n\u00e9 dei pi\u00f9 importanti ordini monastici: anche i cluniacensi, l'ordine a cui apparteneva, erano schierati a favore di Innocenzo. Lo stesso Ruggero II, ottenuta e consolidata la corona, non aveva particolari motivi per metterla a repentaglio continuando ad appoggiare Anacleto. Si tent\u00f2 la conciliazione diplomatica e nel 1137 venne convocato un incontro a Salerno, a cui ciascuno dei due Papi invi\u00f2 tre rappresentanti per sostenere la propria causa. L'esito fu tuttavia inconcludente: Anacleto mantenne l'appoggio di Ruggero, ma perse quello di Pietro della Gherardesca, il proprio Cancelliere e capo delegazione, che venne convinto da Bernardo di Chiaravalle, che non faceva formalmente parte della delegazione di Innocenzo, ma si trovava a Salerno come osservatore, ad abbandonare Anacleto e riconoscere come papa Innocenzo. L'abbandono da parte del proprio Cancelliere, inviato per sostenere le ragioni della propria legittimit\u00e0, ebbe grande risonanza e fu un colpo durissimo al prestigio di Anacleto, dal quale quest'ultimo non si riprese pi\u00f9.\nDeposizione al Concilio di Melfi V.\nIl legittimo Papa Innocenzo II e l'Imperatore Lotario II di Supplinburgo, concentrarono nel maggio 1137 le proprie armate nei pressi del castello di Lagopesole, assediarono la citt\u00e0 di Melfi e costrinsero Ruggero II Altavilla alla fuga, quindi riuscirono a conquistare la sua ex capitale, Melfi il 29 giugno.\nIl Pontefice tenne il Concilio di Melfi V nel castello del Vulture nello stesso anno 1137: la pi\u00f9 probabile data va dal 29 giugno al 4 luglio. I Padri conciliari decisero la deposizione definitiva dell'antipapa Anacleto II.\n\u00c8 significativo rilevare come Innocenzo volle dimostrare, in questa sede, al rivale che la deposizione solenne avvenisse nello stesso luogo, il castello di Melfi, e con lo stesso strumento, un concilio, dove Anacleto aveva istituito un titolo di Sovrano e lo aveva concesso alla casata Altavilla.\nIl 4 luglio Innocenzo II, insieme all'Imperatore Lotario di Supplinburgo delegittim\u00f2 anche Ruggero II di Sicilia della Casata degli Altavilla, in favore di Rainulfo di Alife, della Casata Drengot, nuovo Duca di Puglia.\nVerso la fine del 1137, Anacleto cominci\u00f2 a perdere il controllo su Roma. Gi\u00e0 a novembre, Innocenzo datava le sue lettere con \"Romae\", anzich\u00e9 con l'ambigua locuzione \"in territorio Romano\" che aveva usato in precedenza. All'inizio dell'anno successivo, Anacleto controllava solo il Vaticano e Castel Sant'Angelo. Il 25 gennaio 1138, appena in tempo per evitare una disfatta totale, Anacleto moriva. La sua tomba non fu mai ritrovata.\nConclavi.\nDurante il suo periodo di regolare cardinalato, il Pierleoni partecip\u00f2 ai seguenti conclavi\nNon partecip\u00f2 invece al conclave del 1124, che elesse papa Onorio II, in quanto partecipante ad una legazione pontificia in Francia.\nDopo la morte di Anacleto II.\nLa morte di Anacleto pose fine allo scisma durato ben otto anni, e nonostante il tentativo da parte dei Pierleoni di fare eleggere un ulteriore antipapa nella persona del cardinale Gregorio Conti, Innocenzo rientr\u00f2 a Roma e govern\u00f2 senza opposizione, convocando nell'aprile 1139 il Secondo Concilio Lateranense dove si condann\u00f2 Anacleto, si scomunic\u00f2 Ruggero (col quale, poi, Innocenzo si riconcilier\u00e0 dopo esser stato sconfitto militarmente) e si ribadirono alcuni temi della dottrina cattolica che avevano interessato direttamente o indirettamente lo scisma, cio\u00e8 l'usura e la simonia."}
{"id": "555900", "revid": "486946", "url": "https://it.wikipedia.org/wiki?curid=555900", "title": "H\u00e4ndel", "text": ""}
{"id": "555906", "revid": "61051", "url": "https://it.wikipedia.org/wiki?curid=555906", "title": "Saltriovenator", "text": "Saltriovenator (il cui nome significa \"cacciatore di Saltrio\") \u00e8 un genere estinto di dinosauro teropode ceratosauro vissuto nel Giurassico inferiore circa 200 milioni di anni fa (Sinemuriano) e ritrovato a Saltrio, in Italia. Il genere contiene una singola specie, ossia \"S. zanellai\", per lungo tempo conosciuta come \"saltriosauro\", un nome temporaneo, proposto da Cristiano Dal Sasso, nel 2000, in seguito alla scoperta, nel 1996, da parte di Angelo Zanella in un giacimento fossilifero nei pressi di Saltrio (VA), da cui prende nome. Sebbene non sia stato ancora scoperto uno scheletro completo, si ritiene che \"Saltriovenator\" fosse un grande carnivoro bipede simile a \"Ceratosaurus\".\nDescrizione.\nA causa della natura frammentaria dell'unico esemplare a noi noto di \"Saltriovenator\", \u00e8 impossibile stimare con sicurezza le dimensioni dell'animale. Gli autori descrittivi hanno quindi confrontato i fossili dell'animale con quelli di due teropodi di un volume approssimativamente simile. Confrontando l'esemplare con gli elementi scheletrici di MOR 693, un esemplare di \"Allosaurus fragilis\", essi conclusero prudenzialmente che l'individuo olotipo di \"Saltriovenator\" era lungo almeno 7-8 metri (22,9-26,2 piedi). Ci\u00f2 renderebbe \"Saltriovenator\" il pi\u00f9 grande teropode conosciuto del suo tempo, risultando essere il 25% pi\u00f9 lungo di \"Ceratosaurus\" dal tardo Giurassico. A confronto con \"Ceratosaurus\" stesso, le stime hanno prodotto una lunghezza di 7,30 metri (23,9 piedi), un'altezza dell'anca di 2,20 metri (7,2 piedi) e una lunghezza del cranio di 80 centimetri (31,4 pollici). La lunghezza del femore sarebbe quindi stimata a circa 80-87 centimetri, il che indica un peso corporeo di 1,16-1,524 tonnellate. Un altro metodo consisteva nell'estrapolare le dimensioni dell'animale dalla zampa anteriore nota. Applicando il solito rapporto degli arti, si indicava una lunghezza degli arti anteriori di 1,98 metri. Il femore sarebbe quindi stato lungo 822 e 887 millimetri, indicando un peso di 1,269-1,622 tonnellate.\nClassificazione.\nLa classificazione tassonomica di \"Saltriovenator\" in passato era alquanto incerta, e l'unico punto certo era il fatto che si trattasse di un teropode. Originariamente, Dal Sasso classific\u00f2 il \"saltriosauro\" come un tetanuro generico. In seguito ritenne pi\u00f9 probabile la sua classificazione in Allosauroidea, anche se in entrambi i casi precederebbe gli altri membri dei cladi di circa 20-30 milioni di anni. Benson lo ritenne membro di Coelophysoidea, nella sua descrizione di \"Magnosaurus\". La presenza di una furcula pu\u00f2 suggerire che \"Saltriovenator\" sia un membro di Tetanurae, nonostante le forcule siano conosciute anche nei coelophysoidi.\nIl documento della descrizione ufficiale dell'animale, nel 2018, ha condotto una grande analisi filogenetica e ha indicato \"Saltriovenator\" come un ceratosauro basale, sister-taxon di \"Berberosaurus\". Caratteristiche a sostegno della classificazione del dinosauro di Saltrio come un ceratosauro basale sono le proporzioni della scapola, la forma della diafisi e dei condili dell'omero, la proporzione del secondo metacarpale, e la morfologia della faccetta articolare distale del secondo metacarpale. In particolare, \"Saltriovenator\" presenta un secondo metacarpale che combina caratteristiche dei ceratosauri e dei tetanuri, assieme ad un terzo dito della mano completo e perfettamente funzionante. Pertanto, \"Saltriovenator\" rappresenta il primo ceratosauro a noi noto che non presenta alcuna atrofia o semplificazione delle ossa della mano.\nStoria della scoperta.\nIl 4 agosto 1996, un cercatore amatoriale di fossili e collaboratore del Museo di Storia Naturale di Milano, Angelo Zanella, alla ricerca di ammoniti nella cava di marmo di Salnova a Saltrio, nel nord Italia, not\u00f2 alcune tracce di ossa fossili in alcuni blocchi di roccia. Zanella segnal\u00f2 la scoperta al Museo di Milano, che istitu\u00ec una squadra per indagare sulla scoperta. Cristiano Dal Sasso e i volontari del Gruppo Paleontologico di Besano, sotto la direzione di Giorgio Teruzzi riuscirono a salvare un certo numero di blocchi di gesso visibilmente contenenti ossa. I blocchi furono trasportati al museo dove furono soggetti ad un bagno di 1800 ore nell'acido formico per liberare le ossa dalle rocce. Inizialmente, furono identificati 119 frammenti ossei in totale; successivamente il numero di frammenti fu portato a 132. Tuttavia, la maggior parte di questi frammenti ossei non pot\u00e9 essere identificata con precisione.\nNel 2000, il museo apr\u00ec una mostra speciale per questo nuovo esemplare. In questa occasione Dal Sasso ha dato provvisoriamente al dinosauro, ora ritenuto una specie nuova alla scienza, il nome informale di \"saltriosauro\". Sebbene questo nome sia stato occasionalmente latinizzato in \"Saltriosaurus\", anche nella letteratura scientifica, sia in forma italiana che latina, \u00e8 rimasto un \"nomen nudum\".\nNel dicembre 2018, Dal Sasso, Simone Maganuco e Andrea Cau hanno nominato e descritto la specie tipo \"Saltriovenator zanellai\". Il nome generico combina un riferimento a Saltrio con la parola latina, \"venator\" ossia \"cacciatore\", un suffisso comune nei nomi dei teropodi. Gli autori hanno anche sottolineato che un venator \u00e8 anche un tipo di gladiatore romano. Il nome specifico, \"zanellai\" onora invece Angelo Zanella. Poich\u00e9 l'articolo \u00e8 stato pubblicato in una pubblicazione elettronica, degli LSID erano necessari per rendere valido il nome. Questi sono 8C9F3B56-F622-4C39-8E8B-C2E890811E74 per il genere e BDD366A7-6A9D-4A32-9841-F7273D8CA00B per la specie. \"Saltriovenator\" rappresenta il terzo dinosauro nominato in Italia, il primo dalle Alpi, e il secondo teropode italiano, dopo il compsognatide \"Scipionyx\".\nL'olotipo, MSNM V3664 , proviene dai livelli inferiori della Formazione di Saltrio risalenti al Sinemuriano, 199 milioni di anni fa, nel Giurassico inferiore. L'olotipo consiste in uno scheletro frammentario con una mascella inferiore. Circa il 10% dello scheletro \u00e8 stato scoperto, compreso un dente, uno spleniale destro, un prearticolare destro, una costola cervicale, frammenti delle costole dorsali e delle scapole, il coracoide, una forcula ben conservata ma incompleta, due omeri, il metacarpo II, le falangi II-1, III-1, III-2, l'unguale III della mano, tarsali distali III e IV, parte prossimale del metatarsale II e III e parte del IV e V.\nTafonomia.\nL'individuo olotipico probabilmente mor\u00ec sulle rive di un'antica spiaggia prima di essere trasportato in mare. Dopo la morte dell'animale, i suoi resti scheletrici sono stati spostati pi\u00f9 volte durante la fossilizzazione, e in questo frangente molti fossili sono andati perduti. Anche se \"Saltriovenator\" non era un dinosauro acquatico, l'ambiente in cui si \u00e8 depositata la sua carcassa era probabilmente pelagico, a giudicare dai fossili di ammoniti associati. La localit\u00e0 dove \u00e8 stato ritrovato il fossile \u00e8 anche ricca di crinoidi, gasteropodi, bivalvi, brachiopodi e briozoi. La deposizione dei fossili si \u00e8 verificata su un pendio tra una piattaforma carbonatica poco profonda e un bacino pi\u00f9 profondo. Diversi graffi, solchi e striature indicano che la carcassa \u00e8 stata anche oggetto di necrofagia da parte di invertebrati marini. L'esemplare rappresenta un individuo subadulto, prossimo alle sue dimensioni massime, di cui l'et\u00e0 \u00e8 stata stimata a 24 anni.\nPaleoecologia.\nLe ammoniti della Formazione Saltrio, in cui \u00e8 stato ritrovato \"Saltriovenator\", permettono di datare la formazione a circa met\u00e0 del Sinemuriano. Il dinosauro, probabilmente, visse nella parte emersa della piattaforma carbonatica o in una zona a nord-ovest, la cui presenza non era mai stata stabilita. Quest'ultima possibilit\u00e0 \u00e8 stata suggerita da Lualdi (1999), che ha analizzato la geologia locale basata sulla presenza di piante terrestri e i contenuti di terr\u00edgeno (sabbie da rocce ignee o metamorfiche esposte ad un'erosione sub-aerea) nei calcari. La flora sedimentaria conosciuta \u00e8 essenzialmente rappresentata da foglie e piccoli rami di araucariace e bennettitales, la flora tipica dei primi del Mesozoico. Tuttavia, le piante e la sabbia (che si riferisce non sono molto abbondanti) possono essere state trasportati dalle correnti marine, secondo le pi\u00f9 attuali mappe paleogeografiche, i terreni veramente continentali, durante il Giurassico, pi\u00f9 vicini erano le odierne montagne della Sardegna e della Corsica.\nLa presenza di grandi dinosauri, carnivori ed erbivori in varie icnofacies del Giurassico inferiore (Hettangiano-Sinemuriano) in provincia di Trento, a circa 160\u00a0km ad est di Saltrio, permetterebbe di cambiare la visione tradizionale dei paleoambienti e della paleogeografia della regione, considerata un mare tropicale con delle piccole isole di tipo atollare. Le impronte e le tracce sono conservate in carbonati di marea depositati in una piattaforma carbonatica relativamente stretta, affiancata ad est e ad ovest da bacini marini relativamente profondi. Grandi teropodi come \"Saltriovenator\" non potevano vivere in un luogo ristretto come un atollo, ma avevano bisogno di grandi aree di terre emerse per fornire cibo e acqua fresca. E le loro prede erbivore necessitavano di un terreno con la vegetazione necessaria per il loro sostentamento. La presenza di vulcanodontidi, cetiosauri, sauropodi primitivi, heterodontosauridi e scelidosauri \u00e8 gi\u00e0 stata riportata dalla Formazione dei Calcari Grigi di Noriglio.\n\"\u00c8 pi\u00f9 probabile che le piattaforme peri-adriatiche abbiano funzionato da ponti continentali temporanei connessi con la Laurasia e il Gondwana nel centro di Tethis, permettendo la migrazione tra i due emisferi e la colonizzazione degli habitat costieri locali.\" \"Durante le maree marine, alcune di queste terre sono rimaste isolate, implicando mutazioni genetiche per le faune terrestri del luogo, con conseguenze tipiche biologiche, come endemismi e possibile nanismo insulare\".\nNella cultura di massa.\nUna ricostruzione di \"Saltriovenator\" \u00e8 presente al Parco della Preistoria di Rivolta d'Adda."}
{"id": "555908", "revid": "77332", "url": "https://it.wikipedia.org/wiki?curid=555908", "title": "Nicol\u00f2 Cusano", "text": ""}
{"id": "555910", "revid": "767487", "url": "https://it.wikipedia.org/wiki?curid=555910", "title": "Cantone di Saramon", "text": "Il Cantone di Saramon era una divisione amministrativa dell'Arrondissement di Auch, con capoluogo Saramon. Situato nel dipartimento di Gers e nella regione dei Midi-Pirenei, ha un'altitudine compresa fra i 157 metri sul livello del mare di Aurimont e i 314 metri sul livello del mare di Moncorneil-Grazan, per una media di 239 metri.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 3025 abitanti (secondo il censimento del 2009) su una superficie di 188,23 km\u00b2, con una densit\u00e0 di 16,07 abitanti al km\u00b2. Del cantone facevano parte 16 comuni: "}
{"id": "555912", "revid": "287204", "url": "https://it.wikipedia.org/wiki?curid=555912", "title": "Cratere Harunobu", "text": "Harunobu \u00e8 un cratere d'impatto presente sulla superficie di Mercurio, a 14,9\u00b0 di latitudine nord e 140,88\u00b0 di longitudine ovest. Il suo diametro \u00e8 pari a 107\u00a0km.\nIl cratere \u00e8 stato battezzato dall'Unione Astronomica Internazionale in onore di Suzuki Harunobu."}
{"id": "555914", "revid": "388985", "url": "https://it.wikipedia.org/wiki?curid=555914", "title": "Doppio aggiramento", "text": ""}
{"id": "555915", "revid": "36426", "url": "https://it.wikipedia.org/wiki?curid=555915", "title": "Harunobu", "text": ""}
{"id": "555916", "revid": "104458", "url": "https://it.wikipedia.org/wiki?curid=555916", "title": "Cantone di Vic-Fezensac", "text": "Il Cantone di Vic-Fezensac era una divisione amministrativa dell'Arrondissement di Auch, con capoluogo Vic-Fezensac. Situato nel dipartimento di Gers e nella regione dei Midi-Pirenei, ha un'altitudine compresa fra i 102 metri sul livello del mare del capoluogo e i 241 metri sul livello del mare di Riguepeu, per una media di 175 metri. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone aveva una popolazione di 6164 abitanti (secondo il censimento del 2009) su una superficie di 247,2 km\u00b2, con una densit\u00e0 di 24,94 abitanti al km\u00b2. Del cantone facevano parte 15 comuni. Eccone l'elenco: "}
{"id": "555918", "revid": "599013", "url": "https://it.wikipedia.org/wiki?curid=555918", "title": "\u00d3scar Sevilla", "text": "Professionista dal 1998, ha vinto la classifica giovani al Tour de France 2001 e si \u00e8 classificato secondo alla Vuelta a Espa\u00f1a 2001.\nCarriera.\nDiventato professionista nel 1998 con la Kelme-Costa Blanca, cominci\u00f2 a farsi notare nel 2000, quando ottenne due importanti secondi posti alla Volta Ciclista a Catalunya e nella Vuelta a Burgos, ma soprattutto nel 2001, con la piazza d'onore alla Vuelta a Espa\u00f1a, alle spalle di \u00c1ngel Casero, e l'ambita maglia bianca di miglior giovane al Tour de France, unitamente al settimo posto finale.\nNel 2004 arriv\u00f2 terzo al Giro del Delfinato e partecip\u00f2 anche al Tour de France e alla Vuelta a Espa\u00f1a. L'anno successivo si trasfer\u00ec alla Phonak, dopo aver militato nella Kelme per sei stagioni, ma gi\u00e0 al termine dell'anno pass\u00f2 alla T-Mobile. Con la formazione tedesca conquist\u00f2 la Vuelta a Asturias 2006, ma venne poi coinvolto nello scandalo doping spagnolo \"Operaci\u00f3n Puerto\", venendo licenziato come Jan Ullrich dalla T-Mobile.\nNel 2007 ritorn\u00f2 a correre con la Relax-Gam, squadra minore spagnola, imponendosi in una tappa della Volta Ciclista a Catalunya e nella Route du Sud. Nel 2008 pass\u00f2 alla Rock Racing, squadra Continental statunitense, con cui si classific\u00f2 al secondo posto nel campionato nazionale su strada, battuto solo da Alejandro Valverde, e con cui nel 2009 vinse una tappa nella Vuelta a Asturias e la classifica finale della Vuelta a Chihuahua.\nNel 2010, dopo il successo nella Vuelta Mexico, venne messo sotto contratto da una formazione dilettantistica colombiana, la Indeportes Antioquia-Loter\u00eda de Medell\u00edn, riuscendo a piazzarsi secondo nella corsa nazionale a tappe, la Vuelta a Colombia (sar\u00e0 quinto nel 2011). Nel settembre 2011 l'Unione Ciclistica Internazionale lo squalific\u00f2 per sei mesi in seguito a una positivit\u00e0 ad un anticoagulante riscontrata ad un controllo antidoping effettuato il 15 agosto 2010 durante la Vuelta a Colombia. Tornato alle corse nel 2012, vinse ancora la Vuelta Mexico e l'altra corsa a tappe colombiana, il Cl\u00e1sico RCN.\nNel 2013 passa alla formazione Continental EPM-UNE, anch'essa basata a Medell\u00edn: in stagione vince la sua prima Vuelta a Colombia e il Tour do Rio in Brasile. Nel 2014 fa il bis sia alla Vuelta a Colombia che al Tour do Rio, e chiude terzo alla Vuelta a Guatemala, mentre nel 2015 vince la sua terza Vuelta a Colombia; nel 2016, ancora in maglia EPM, conclude secondo alla Vuelta a Colombia e vince per la seconda volta il Cl\u00e1sico RCN.\nNel 2017, a distanza di otto anni dall'ultima volta, torna a vincere una corsa in Europa: vestendo la maglia del team Medell\u00edn-Inder si impone infatti nella classifica finale della Vuelta a la Comunidad de Madrid."}
