{"id": "593072", "revid": "1442080", "url": "https://it.wikipedia.org/wiki?curid=593072", "title": "Rodolfo Lipizer", "text": "Biografia.\nRodolfo Lipizer, nato a Gorizia il 16 gennaio 1895, era il primogenito dei quattro figli del cancelliere del tribunale imperialregio asburgico Rodolfo Antonio e di Ludovica Maria Pelizon, discendente di una famiglia goriziana di antiche tradizioni musicali: il padre Filippo era stato l'ultimo liutaio della famiglia Pelizon (la pi\u00f9 rappresentativa con Matteo Goffriller (1659 - 1742), Domenico Montagnana (1686 - 1750), Pietro Giovanni Guarneri (1655 - 1720), Michele Deconet (1713 - 1799), Giorgio e Santo Serafin (1699 - 1776), per l'influenza di stile e idee di costruzione germaniche intrise di gusto tipicamente italiano), che aveva avuto in Antonio Pelizon (1763-1850) l'esponente pi\u00f9 importante, i cui violini risalivano \"alla scuola dell'Amati pur essendo originali, vere e proprie opere d'arte\"., mentre per altri si rifacevano alla scuola napoletana dei Gagliano (famiglia). Secondo il Maestro liutaio Gio Batta Morassi (1934-2018) \"si possono intravedere nei suoi strumenti alcune caratteristiche corrispondenti ad altre scuole o autori, ma ci\u00f2 \u00e8 pura casualit\u00e0 e non certamente copiatura o imitazione\".\nMorti il padre nel 1905 e la madre nel 1912, dovette provvedere al mantenimento dei fratelli (Ferruccio, Oscarre ed Eleonora) collaborando con l'orchestra del Teatro \"G. Verdi\" di Gorizia e con quella del Duomo, ma suonando anche nelle orchestrine cittadine. Acquis\u00ec gli insegnamenti violinistici di base dai maestri Erminio Bovi e Alfredo Lucarini, il quale si era diplomato in violino al Conservatorio San Pietro a Majella di Napoli, in seguito giunse a Gorizia e fu insegnante di violino e direttore della locale Civica Scuola di Musica (succursale del conservatorio di Trieste fondato nel 1903). Il giovane Lipizer si era gi\u00e0 distinto nel saggio finale degli allievi della Scuola di musica di luned\u00ec 27 luglio 1908, che ebbe luogo nella palestra dell\u2019Unione Ginnastica Goriziana, eseguendo alcuni brani al violino.. Ottenne nel frattempo la maturit\u00e0 presso la k.k. Staatsoberrealschule di Gorizia. \nNegli anni 1914-1915, per sei semestri, studi\u00f2 presso la Staatliche Hochschule f\u00fcr Musik di Vienna, dapprima nella classe di violino del prof. Hugo von Steiner (1862 - 1942), viola del celebre Ros\u00e9 Quartet dal 1885 al 1901, e poi in quella del prof. Gottfried Feist (1880 - 1952), allievo di Otakar \u0160ev\u010d\u00edk. Successivamente, dal semestre invernale 1916-1917 al semestre estivo 1918, segu\u00ec all'Universit\u00e0 di Vienna i corsi della Facolt\u00e0 di filosofia e scienze musicali di Guido Adler, uno dei fondatori della musicologia austriaca di tipo storicistico, e di Egon Wellesz, allievo prediletto di Arnold Sch\u00f6nberg. Pot\u00e9 frequentare l'Universit\u00e0 grazie al sostegno finanziario dei G\u00f6rzer Landesfonds (Fondi statali goriziani). \nRientrato a Gorizia, divenuta italiana nel 1918 dopo la fine della Prima guerra mondiale, nel 1920 per il riconoscimento legale dovette rifare il diploma di violino al Conservatorio \"Giuseppe Verdi\" (Milano). Nel 1921 ritorn\u00f2 a Vienna per frequentare i corsi di perfezionamento di violino e composizione tenuti all'Academie f\u00fcr Musik und darstellende Kunst ) da Joseph Marx (1882 - 1964), che nel 1922 ne divenne il direttore, ed Eusebius Mandyczewski (1857-1929), amico di Johannes Brahms (1833-1897), e di direzione d'orchestra di Franz Schalk (1863 - 1931), allievo di Anton Bruckner (1824-1896).\nIntraprese quindi la carriera violinistica come solista e in formazioni cameristiche. Nel 1924 fond\u00f2 la societ\u00e0 degli \"Amici della musica\", operativa fino al 1930, del cui complesso orchestrale fu direttore e nel cui ambito furono organizzati 17 concerti da lui diretti. Frattanto nel 1927 aveva vinto il concorso a direttore stabile dell'Orchestra sinfonica di Abbazia, dove divenne amico del compositore Marcel Tyberg (1893 - 1944) e diresse 28 concerti. Lo stesso anno sposava Mara Forcessin, insegnante elementare: dal matrimonio nacque la figlia Elena (1930-2017), insegnate e pianista. Fu anche organizzatore dei \"Sabati Musicali\" e fondatore dell'Orchestra sinfonica di Gorizia che diresse ospitando celebri solisti, tra cui Pina Carmirelli, Gioconda De Vito, Albertina Ferrari, Carlo Vidusso, Aldo Priano, Nino Rossi, Jan Kubel\u00edk, Ornella Orlandini, Alessandro Costantinides, Giannino Carpi, Margit Spirk, Silvano Massoni, Ezio Dal Pino, Ludwig Hoelscher. \nNel 1938 il Ministro Giuseppe Bottai dichiar\u00f2 \"La Tecnica Superiore del Violino\" idonea all\u2019adozione e all\u2019uso nei Regi Conservatori di Musica e negli Istituti musicali pareggiati del Regno d'Italia. Dal 1930 al 1961 fu direttore dell'Istituto Comunale di Musica, sorto in seguito alla riforma della precedente Civica Scuola di Musica, fondata il 19 giugno 1841 \nFu presidente per tredici anni consecutivi (1961-1974) del Concorso Internazionale di canto corale \"Cesare Augusto Seghizzi\" di Gorizia e di altri concorsi, nonch\u00e9 fiduciario del Sindacato nazionale musicisti e dell'Accademia di musica contemporanea. Si dedic\u00f2 con particolare passione all'insegnamento e alla didattica, ricercando e attuando moderne ed efficaci soluzioni per i problemi tecnici e interpretativi del violino.\nL'innato genio creativo e la sua formazione artistica, derivata dalle scuole italiana e viennese, e i frutti della sua esperienza gli permisero di scrivere fondamentali opere didattiche per il violino \"la cui consistenza tecnica va al di l\u00e0 dei capiscuola Otakar \u0160ev\u010d\u00edk e Carl Flesch\" e \"rivestono un autentico valore musicale, testimonianza della sua completezza artistica\". Mor\u00ec a Gorizia l'8 giugno 1974.\nCritica e recensioni.\n\"La tecnica superiore del violino\" ha riscosso successo di critica sin dalla prima edizione (Stamp.G.E.P.Mignani, 1933). Successive edizioni: Casa Ricordi, Milano, ER 2602 1958; Rist. 1975, 1983, 1988, 1991, 2001; Ed. Ricordi, Milano, E.R. 2964, 2012\nSi riportano autorevoli consensi espressi da insigni musicisti, compositori e violinisti italiani e internazionali:\n\"L'arte e la tecnica del vibrato sul violino e viola\".\nScrive Rodolfo Lipizer: \"Mi auguro... che lo studio di questo metodo possa essere di utilit\u00e0 a insegnanti e allievi e agli esecutori di strumenti ad arco, per raggiungere l'alta meta artistica che ciascuno si propone. (dalla \"Prefazione\").\n\"Se l'esecutore sapr\u00e0 aggiungere alla buona esecuzione tecnica quel quid spirituale che corrisponde alle vibrazioni di un temperamento artistico, egli sapr\u00e0 esprimere nel suono anche il soffio, che \u00e8 il profumo dell'arte, profusovi dal genio del compositore.\" (dall\"'Introduzione\").\nAnche su quest'opera sono stati espressi qualificati giudizi da eminenti musicisti italiani e internazionali:\n\"Johann Sebastian Bach, Sei Sonate e Partite per violino solo BWV 1001-1006\" - Revisione fedelmente ricostruita dal manoscritto autografo, con suggerimenti di segni d\u2019interpretazione e diteggiata di R. Lipizer; edizione a cura di Marco Fornaciari - Lorenzo Qualli; Ed. Ricordi, E.R. 3018, Milano, 2019\nIl Concorso Internazionale di Violino \"Premio Rodolfo Lipizer\".\nDal 1982 nel nome di Rodolfo Lipizer si svolge annualmente a Gorizia, organizzato dall'Associazione Culturale \"Maestro Rodolfo Lipizer\" ONLUS, il Concorso Internazionale di Violino \"Premio Rodolfo Lipizer\".\nConvegni Internazionali sul Violino (1983-2002) - 2015 - 2021.\nPresidente: M\u00b0 Mario Zafred - Relatori: Mario Zafred - Arrigo Pelliccia - Giulio Viozzi - Boris Goldstein - Yfrah Neaman - Aldo Voltolin - Dino Asciolla - Koichiro Harada - Angelo Stefanato - Felice Vittozzi - Roberto Lanaro - Rok Klop\u010di\u010d\nPresidente: M\u00b0 Giorgio Ferrari - Relatori: Giorgio Ferrari - Rok Klop\u010di\u010d - Boris Goldstein - Yfrah Neaman - Corrado Romano - Paolo Arcini - Luigi Bertazzoni - Mario Zafred - Dino Asciolla - Milos Pahor\nPresidente: M\u00b0 Luciano Chailly - Relatori: Luciano Chailly - Mario Zafred - Rok Klop\u010di\u010d - Zlatko Stahuljak - Giovanni Guglielmo - Lilian Zafred - Raymond Gallois-Montbrun\nPresidente: M\u00b0 Riccardo Malipiero - Relatori: Cesare Faticoni - Giorgio Ferrari - Fernanda Selvaggio - Margit Spirk - Michael Frischenschlager - Giannino Carpi - Mario Simini - Rok Klop\u010di\u010d - Zlatko Stahuljak - Theo Olof - Raymond Gallois-Montbrun - Tonko Nini\u0107\nPresidente: M\u00b0 Guido Turchi - Relatori: Guido Turchi - Rok Klop\u010di\u010d - Mario Simini - Theo Olof - Margit Spirk - Renato Zanettovich - Cecilia Seghizzi - Carlo Faticoni - Tonko Nini\u0107 - Pierre Colombo - Zlatko Stahuljak - Michael Frischenschlager\nPresidente: M\u00b0 Ottavio Ziino - Relatori: Ottavio Ziino - Renato De Barbieri - Marcel Debot - Raymond Gallois-Montbrun - Klaus Maetzl - Antonin Moravec - Xavier Turull - Rok Klop\u010di\u010d - Dejan Mihailovi\u0107 - Michael Frischenschlager\nPresidente: M\u00b0 Roberto Hazon - Relatori: Roberto Hazon - Renato Giangrandi - Jean Fournier - Ismini Chissochoou Carter - Rok Klop\u010di\u010d - Marcel Debot - Julian Kovatchev - Jean-Claude Bernede - Igor Ozim - Vladimir Landsman - Romolo Gessi - Ottavio Ziino\nPresidente: M\u00b0 Giorgio Cambissa - Relatori: Giorgio Cambissa - Carlo van Neste - Leila Razonyi - Eduard Eichwalder - Igor Frolov - Jean-Claude Bernede - Zlatko Stahuljak - Rok Klop\u010di\u010d - Marco Fornaciari - Werner Scholz - Renato Zanettovich - Margit Spirk - Jean-Pierre Bayeux - Cristiano Rossi\nPresidente: M\u00b0 Raymond Gallois-Montbrun - Relatori: Raymond Gallois-Montbrun - Roberto Hazon - Jean-Pierre Bayeux - David Chen - Eduard Eichwalder - Rok Klop\u010di\u010d - Zlatko Stahulyak - Boris Kotorovich - Antonin Moravec - Xhoxhi Roland - Firmino Sifonia - Guido Turchi - Eugene Loginov - Raymond Dessaints \u2013 Roman Totenberg \u2013 Trevor Williams - Yang Hai Yup - Bujar Sykja - Eugene Gratovich - Francesco Mander - Modest Iftinchi - Cornelia Bronzetti - Lorenzo Qualli - Grazyna Filipajtis - Aurelia Spadaro\nPresidente: M\u00b0 Franco Donatoni - Relatori: Franco Donatoni - Yao-Ji Lin - Giovanni Guglielmo - Rok Klop\u010di\u010d - Quirino Principe - Pierluigi Petrobelli - David Cerone - Hansheinz Schneeberger - Andr\u00e9 Gertler - Nilla Pierrou - Cristiano Rossi - Oleg Krysa - Vilmos Tatrai - Miguel Pineda - Enrico Gatti - Menahem Breuer - Didi Tartari\nPresidente: M\u00b0 Flavio Testi - Relatori: Flavio Testi - Ferenc Hal\u00e0zs - Peter Hal\u00e0zs - Eugene Gratovich - Devy Erlih - Una Kindlom - Luigi Alberto Bianchi - Andr\u00e9 Gertler - Rok Klop\u010di\u010d - Nilla Pierrou - Guido Salvetti - Giorgio Vidusso - Bojan Lecev - Elvira Vitagliano Covone\nPresidente: M\u00b0 Giacomo Manzoni - Relatori: Giacomo Manzoni - S\u00e0ndor Z\u00f6ldy - Zorja Sichmurzaeva - Eugene Gratovich - Alan John Krizan Guimaraes \u2013 Jordanova Jova Ivanovna - Yair Kless - Natan Mendelsson - Yoshio Unno\nPresidente: M\u00b0 Alessandro Solbiati - Relatori: Alessandro Solbiati - Roman Totenberg - Devy Erlich - Eduardo Berrio - Eugene Gratovich - Evangelos Papadhimitri - Corrado Romano - Rok Klop\u010di\u010d - Ida Haendel - Natan Mendelson - Josef Sivo - Jean Mouillere - Zoran Milenkovi\u0107\nPresidente: M\u00b0 Adriano Guarnieri - Relatori: Adriano Guarnieri - Guido Salvetti - Lola Benda - Eduardo Berrio - Jean Gestem - Gratiela Negretiu - Stefan Gheorghiu - Akiko Tatsumi - Rok Klop\u010di\u010d - Eduard Eichwalder - Dejan Mihajlovic - Devy Erlih - Antonin Moravec - Evangelos Papadhimitri - Saim Akcil - Marco Fornaciari\nPresidente: M\u00b0 Bruno Zanolini - Relatori: Bruno Zanolini - Lola Benda - Montserrat Cervera - Alexander Arenkov - S\u00e0ndor Devich - Giovanni Guglielmo - Rok Klop\u010di\u010d - Leon Spiller - Georges Octors - Irina Lurie - Fernanda Selvaggio\nPresidente: M\u00b0 Sylvano Bussotti - Relatori: Sylvano Bussotti - Quirino Principe - Sylvia Rosenberg - Harold The\u00e8den - Luigi Esposito - Levon Mamikonian - Rok Klop\u010di\u010d - Joshua Epstein\nPresidente: M\u00b0 Teresa Procaccini - Relatori: Bruno Zanolini - Rok Klop\u010di\u010d - Teresa Procaccini - Tchikashi Tanaka - M\u00e0ria Verm\u00e8s \u2013 Jean-Paul Bayeux - Milan Vitek \u2013 Luigi Alberto Bianchi - Dora Schwarzberg - Marco Fornaciari - Veda Reynolds\nPresidente: M\u00b0 Alessandro Gorli - Relatori: Alessandro Gorli - Alexander Arenkov - Lola Benda - Sand\u00f2r Devich - Giulio Borzagni - Solange Dessane - Marco Fornaciari - Alexis Galperine - Eugene Gratovich - Hu Kun - Rok Klop\u010di\u010d \u2013 Gunars Larsens - Irina Laurie - Vartan Manoogian - Zoran Milenkovi\u0107 - Vesselin Paraschkevov - Igor Petrushevski - Anatoly Reznikovskij - Koji Toyoda - Fernanda Selvaggio - Roman Totenberg - M\u00e0ria V\u00e9rmes - Renato Zanettovich\nPresidente: M\u00b0 Aldo Clementi - Relatori: Aldo Clementi - Eugene Loginov - Margit Spirk - Rok Klop\u010di\u010d - Rodney Friend - Teresa Procaccini - Koshy Kobayashi - Marco Fornaciari - Vartan Manoogian - Fernanda Selvaggio - Emmanuele Baldini\nPresidente: M\u00b0 Gaetano Giani Luporini - Relatori: Gaetano Giani-Luporini - Petru Munteanu - Teresa Procaccini - Leon Spierer - Eduard Schmieder - F\u00e9lix Ayo - Jean Lenert - Irina Bochkova - Pavle Merk\u00f9 - Alberto Bologni\nPresidente: M\u00b0 Aurelio Samor\u00ec - Relatori: Aurelio Samor\u00ec - Fulvio Luciani - Marco Calabretto - Thomas Christian - Fabrizio Casu - Anna Serova - Eduardo Berrio - Giulio Plotino - Takashi Shimizu - Jean Mouill\u00e9re - Fedor Roudine - Crtomir \u0160iskovi\u010d - Marco Fornaciari - Flavio Menardi Noguera - Stefano Termanini\nPresidente: M\u00b0 Virginio Pio Zoccatelli - Relatori: Virginio Pio Zoccatelli - Carlo Grandi - Lisa Mae Green - Ybin Li - Fernando Sulpizi - Elena Previdi - Marco Bizzarini - Lorenzo Sbaffi - Piero Zanon - Aurelio Canonici - Florin Croitoru - Alejandro Drago - Cristina Fedrigo - Guido Pipolo - Tereze Ziberte Ijaba - Giovanni Albini - Igor Petrushevsky - Marco Fornaciari\nConvegni Triennali Internazionali sulla Liuteria (1984-1987-1990).\nRelatori: Sergio Renzi - Marco Tiella - Vinicio Gai - Francesco Amato - Gio Batta Morassi\nRelatori: Sergio Renzi - Giampaolo Gregori - Roberto Regazzi\nRelatori: Sergio Renzi - Giampaolo Gregori - Guido Bizzi - Grant O'Brien - Gio Batta Morassi - Bruno Rossi\nLa Biblioteca musicale e musicologica \"Maestro Rodolfo Lipizer\".\nLa Biblioteca \"Maestro Rodolfo Lipizer\u201d, costituita nel 1977 per tutelare e valorizzare il patrimonio musicale, musicologico e librario, promuove iniziative di diffusione del libro (musicologia, liuteria, biografia) e la conoscenza della letteratura musicale del passato, moderna e contemporanea.\nRaccoglie numerose opere, molte delle quali antiche (precedenti al 1830) di difficile reperimento, editorialmente esaurite e fuori catalogo; persegue la pubblicazione dell'opera omnia di Rodolfo Lipizer; pubblica le composizioni contemporanee, brani d'obbligo scritti per il Concorso Int. di Violino \u201cPremio Rodolfo Lipizer\u201d; la collana degli Atti dei Convegni Internazionali sul Violino (1983-2002);(2015) e gli Atti dei Convegni Triennali Internazionali sulla Liuteria (1984 - 1985 - 1990); opere di memorialistica; musicologia, biografie e testi di storia.\nTutte le pubblicazioni presenti nel catalogo della biblioteca, sono visibili in:\n- Associazione \"Maestro Rodolfo Lipizer\" onlus - http://www.lipizer.it/biblioteca.php\n- Anagrafe delle Biblioteche italiane - http://anagrafe.iccu.sbn.it/\n- OPAC SBN Polo Universitario di Trieste - http://www.biblio.units.it/ - http://polotsa.units.it/BL\n- OPAC SBN Catalogo del SBN - http://www.sbn.it/\n- Library of Congress di Washington - https://catalog.loc.gov/\nLa Biblioteca si \u00e8 arricchita con le opere musicali, acquistate o donate da soci musicisti attivi, o da lasciti ereditari o da collezioni private, comprese in Fondi (catalogati o in via di catalogazione):\nFondo Ass. Culturale \"Lipizer\u201d, Fondo M\u00b0 Rodolfo Lipizer, Fondo L. Qualli, Fondo D. Bevilacqua, Fondo G. Cividini, Fondo G. Cosmaro, Fondo M. Grassi, Fondo G. Bertos, Fondo G. Mazzolini, Fondo L. Campolieti e C. Seghizzi, Fondo E. Corolli, Fondo A. Bressan, Fondo E. Lipizer, Fondo E. Della Chiesa, Fondo R. Gianoni, Fondo A. Mayer, Fondo L. Zaccaria.\nLa Biblioteca possiede riviste e cataloghi specializzati, mediateca con supporti audio-visivi, alimentata dall'attivit\u00e0 musicale e concertistica organizzata dall'Associazione stessa e da importanti donazioni, nastroteca, discoteca, videoteca; conserva musiche registrate su CD, video WHS, DVD. Produce i CD live e DVD dei concerti e dei Concorsi.\nLa Biblioteca coopera con biblioteche nazionali e internazionali, Conservatori e Archivi di Stato italiani, Universit\u00e0 e Istituti musicali italiani ed esteri.\nAttivit\u00e0 editoriale.\nL'attivit\u00e0 editoriale dell'Associazione Culturale \"Maestro Rodolfo Lipizer\" Onlus di Gorizia \u00e8 resa possibile grazie ai contributi erogati dal Ministero dei Beni e delle Attivit\u00e0 Culturali e del Turismo - Direzione Generale per le Biblioteche, Istituti Culturali e Diritto d'Autore e da altri enti istituzionali, o in co-edizione; volumi editi:"}
{"id": "593083", "revid": "125044647", "url": "https://it.wikipedia.org/wiki?curid=593083", "title": "Windows Live Hotmail", "text": "Windows Live Hotmail (precedentemente conosciuto come MSN Hotmail) era un servizio di posta elettronica via web, sviluppato da Microsoft. Ora il suo posto \u00e8 stato preso da Outlook.com, anche se comunque \u00e8 sempre possibile accedere alle caselle di posta con dominio Hotmail.\nWindows Live Hotmail, successore della gi\u00e0 collaudata casella di posta via internet MSN Hotmail, si era andato ad aggiungere alla catena di servizi Windows Live inaugurata da Microsoft nel 2005.\nHotmail era un servizio di posta elettronica via web (detta in genere webmail) fondato da Jack Smith e Sabeer Bhatia nel 1995, e successivamente comprato da Microsoft. Nel dicembre del 1995, Bhatia e Smith fecero visita a Draper Fisher Jurvetson, un finanziere che investiva su internet. Gli proposero lo sviluppo di un sistema e-mail gratuito basato sul web, che forniva account di posta elettronica gratuitamente, a chiunque lo volesse, rendendolo accessibile via web. Tutti potevano leggere ovunque le proprie e-mail, inoltre tale sistema avrebbe offerto una grande mobilit\u00e0 ai propri abbonati. In cambio del 15% della societ\u00e0, Draper Fisher Jurvetson, finanzi\u00f2 Bhatia e Smith i quali costituirono una compagnia chiamata Hotmail. Il servizio fu lanciato nel luglio del 1996 e dopo un solo mese, vantava gi\u00e0 100000 abbonati. Il numero continu\u00f2 a crescere rapidamente e tutti gli abbonati venivano sottoposti a banner pubblicitari durante la lettura delle proprie e-mail. Nel dicembre del 1997, a meno di 18 mesi dal lancio del servizio, Hotmail aveva pi\u00f9 di 12 milioni di abbonati e fu acquisita da Microsoft, alla cifra di 400 milioni di dollari.\nFornisce indirizzi di posta gratuiti di tipo \"nomeutente@hotmail.com\". Con l'introduzione di Hotmail in Italia \u00e8 possibile registrare indirizzi \"nomeutente@hotmail.it\" e con l'avvento dei servizi Windows Live della stessa Microsoft \u00e8 possibile registrare indirizzi anche del tipo \"nomeutente@live.it\". Gli indirizzi possono essere convertiti in @outlook.com. Esiste anche una versione premium del servizio, ovvero, dietro pagamento, \u00e8 possibile godere di servizi aggiuntivi quali l'aumento dello spazio a disposizione per l'archiviazione, la validit\u00e0 illimitata del proprio account (altrimenti \u00e8 necessario accedere alla rete Windows Live ID almeno una volta ogni 90 giorni) e l'assenza di annunci pubblicitari visualizzati a lato.\nLa prima edizione di Windows Live Hotmail ha fatto la sua comparsa il 1\u00ba novembre 2005, ed inizialmente era destinata a un gruppo di beta-tester selezionato, mentre solo successivamente \u00e8 stato esteso il supporto a chiunque desiderasse provarlo in anteprima.\nIl 7 aprile 2007 Windows Live Hotmail \u00e8 stato distribuito in versione finale in Belgio, Paesi Bassi e India. Il 7 maggio 2007 ha debuttato in versione finale nel resto del mondo. Da quel momento, tutti i nuovi account Hotmail usufruiscono subito delle potenzialit\u00e0 di Windows Live Hotmail, mentre gli utenti possono aggiornare la loro casella di posta cliccando sul pulsante \"Join Windows Live Hotmail\".\nDotato di 5 GB di spazio per l'archiviazione dei messaggi, il servizio compete con altri servizi di webmail quali Gmail di Google o Yahoo! mail (Beta) di Yahoo!. Il servizio \u00e8 disponibile in Italia, Australia, Brasile, Canada, Cina, Francia, Germania, India, Singapore, Spagna, Svizzera, Regno Unito, Stati Uniti.\nL'interfaccia grafica di Windows Live Hotmail riprende quella del suo predecessore, ed \u00e8 stata molto migliorata sotto il profilo prestazionale ed ergonomico, ed \u00e8 stata resa pi\u00f9 personalizzabile. Per usufruire al meglio delle funzioni di Windows Live Hotmail, \u00e8 necessario l'utilizzo di Windows Internet Explorer o di Mozilla Firefox, dalla versione 1.5 in poi. Da luglio 2012, con la nascita di Outlook.com, Microsoft invita gli utenti Hotmail a passare al nuovo provider. Microsoft ha inoltre ridisegnato il logo di Hotmail, adattandolo all'attuale grafica dell'azienda.\nIl servizio pu\u00f2 essere fruito anche offline tramite i client Windows Live Mail e il Microsoft Office Outlook Connector, grazie al protocollo di sincronizzazione DeltaSync, che per\u00f2 \u00e8 proprietario e non \u00e8 stato mai documentato.\nFunzioni.\nAuto-completamento indirizzo.\nSe si sta inviando una e-mail ad un contatto nella rubrica, \u00e8 necessario solamente digitare le prime lettere dell'indirizzo, e questo si completer\u00e0 in automatico.\nColore grafica.\n\u00c8 possibile scegliere quale colore dare all'interfaccia di Windows Live Hotmail (quella di default \u00e8 di colore fucsia).\nAvviso automatico.\nSe si ha un Windows Live Spaces, ogni contatto potr\u00e0 ricevere una e-mail di notifica ogni qual volta viene aggiornato.\nCombinazioni rapide.\nPer eseguire determinate operazioni, con Windows Live Hotmail \u00e8 possibile usare delle combinazioni di tasti rapide al posto del mouse.\nAnteprima lettera.\nCos\u00ec come per Microsoft Outlook 2003, in Windows Live Hotmail \u00e8 possibile vedere in un riquadro una e-mail ricevuta in anteprima senza doverla aprire.\nFormattazione del testo.\nCon Windows Live Hotmail, \u00e8 possibile scegliere la grandezza e lo stile del carattere che si usa per scrivere una e-mail, nonch\u00e9 \u00e8 possibile inserire elementi grafici ed emoticon.\nLingue.\nWindows Live Hotmail \u00e8 attualmente disponibile in , , , , , , , , , , , , , , , , , , , , , , , , , , , , , , e .\nCase Insensitive.\nCome tutti gli indirizzi email e le username, anche Hotmail e Outlook, sono \"Case insensitive\" ovvero insensibili alle maiuscole/minuscole. Dunque gli indirizzi mail nomecognome at outlook.com e NOMECOGNOME at outlook.com sono in realt\u00e0 gli stessi.\nPoint Sensitive.\nInvece l'indirizzo mail di Hotmail e Outlook sono sensibili al punto. Quindi gli indirizzi mail nomecognome at outlook.com e nome.cognome at outlook.com potrebbero appartenere a persone diverse.\nSicurezza.\nRispetto a MSN Hotmail, la sicurezza \u00e8 stata migliorata: ogni e-mail, prima di essere aperta e giungere in casella, viene controllata da un antivirus integrato ed \u00e8 stato introdotto un filtro anti-phishing, che protegge l'utente dalle frodi on-line e dai malintenzionati, grazie al quale le e-mail che Windows Live Hotmail giudica potenzialmente pericolose e quindi poco sicure, non vengono aperte.\nA partire da Windows 10, Microsoft Authenticator \u00e8 un'applicazione per cellulari e tablet, che permette di optare per un'autenticazione a due fattori gratuita, oppure per un'autenticazione senza \"password\", utilizzando l'impronta digitale, il riconoscimento del volto o un PIN\nLa casella di posta gratuita permette di visualizzare il log di sessione dell'ultimo mese, comprensivo dei tentativi di accesso non riusciti (es. password non corretta), e dei dati del navigatore (indirizzo IP e localit\u00e0 presunta da Whois, sistema operativo e \"programma di accesso\" a Internet utilizzati)\nMemoria e allegati.\nWindows Live Hotmail offre fino a 25 GB di spazio personale per archiviare le e-mail, spazio che in precedenza era offerto a pagamento se si era abbonati a MSN Hotmail Plus. Gli allegati, invece, non possono superare la soglia dei 25 MB. Dall'estate 2010 la quantit\u00e0 di contenuti condivisibili con un singolo messaggio \u00e8 pari a 10 GB, grazie all'integrazione con il servizio Skydrive."}
{"id": "593087", "revid": "287204", "url": "https://it.wikipedia.org/wiki?curid=593087", "title": "Marina Grande", "text": ""}
{"id": "593089", "revid": "486946", "url": "https://it.wikipedia.org/wiki?curid=593089", "title": "Demetrios (personaggio)", "text": ""}
{"id": "593090", "revid": "599013", "url": "https://it.wikipedia.org/wiki?curid=593090", "title": "Charles Smith (cestista 1965)", "text": "Carriera.\nNel 1988, dopo aver vinto il bronzo olimpico a Seul ( sconfitti in semifinale dall'), lasci\u00f2 l'Universit\u00e0 di Pittsburgh per giocare nell'NBA.\nIn origine doveva giocare con i Philadelphia 76ers, ma i suoi diritti furono ceduti ai Los Angeles Clippers. Dopo aver segnato nei primi 4 anni una media di 20 punti ed essere stato il miglior rimbalzista della squadra, and\u00f2 a giocare nei New York Knicks. Nel 1993 i Knicks arrivarono in finale di Eastern Conference ma furono battuti dai Chicago Bulls di Michael Jordan dopo essere stati avanti 2-0 nella serie. In occasione di gara-5 Smith ha subito ben 4 stoppate all'ultima azione della partita che hanno impedito ai Knicks di passare il turno.\nQuando le sue statistiche iniziarono a diventare meno convincenti, Smith fu ceduto ai San Antonio Spurs. Tuttavia, nel 1997, a soli 32 anni, annunci\u00f2 il ritiro per problemi al ginocchio."}
{"id": "593093", "revid": "767487", "url": "https://it.wikipedia.org/wiki?curid=593093", "title": "DJ Qbert", "text": "Biografia.\nInizi\u00f2 a fare musica con i dischi all'et\u00e0 di quindici anni e fu influenzato dagli artisti hip hop delle strade di San Francisco nella met\u00e0 degli anni ottanta.\nCominci\u00f2 la sua carriera musicale nel gruppo degli FM20 con Mix Master Mike e Dj Apollo nel 1990. Durante un loro spettacolo a New York furono invitati da Crazy Legs ad unirsi alla Rock Steady Crew. Accettarono e, con il nome di \"Rock Steady Dj's\", andarono a vincere il titolo mondiale del \"Disco Mix Club\" (DMC) nel 1992. Q-Bert fu anche uno dei fondatori della band Invisibl Skratch Piklz.\nDiscografia.\n\"Wave Twisters\" venne inciso utilizzando principalmente \"beat\" e basi registrate elettronicamente.\nLa musica di Q-Bert fa parte della colonna sonora dei videogame \"Tony Hawk's Underground\" (nel quale \u00e8 anche un personaggio nascosto) e \"FreQuency\"."}
{"id": "593099", "revid": "44939", "url": "https://it.wikipedia.org/wiki?curid=593099", "title": "Fluorodeossiglucosio", "text": ""}
{"id": "593105", "revid": "1610933", "url": "https://it.wikipedia.org/wiki?curid=593105", "title": "Tartaruga", "text": ""}
{"id": "593106", "revid": "101965199", "url": "https://it.wikipedia.org/wiki?curid=593106", "title": "Tre miracoli di san Zanobi (Botticelli New York)", "text": "I Tre miracoli di San Zanobi sono un dipinto a tempera su tavola (67,3x150,5\u00a0cm) di Sandro Botticelli, databile al 1500-1505 circa e conservato nel Metropolitan Museum di New York.\nDescrizione e stile.\nLa tavola decorava probabilmente una spalliera in un'abitazione privata, magari di un prelato, o la sede di una confraternita. Il soggetto \u00e8 infatti la storia di san Zanobi, vescovo di Firenze vissuto nel IV secolo. Le fonti sono la \"Vita di san Zanobi\" di Fra Clemente Mazza, pubblicata per la prima volta nel 1487. Fa parte di una serie di quattro dipinti che alcuni indicano come uno degli ultimi lavori svolti dal Botticelli.\nIn questa scena in particolare si vedono tre resurrezioni miracolose ad opera di Zanobi: da sinistra il vescovo incontra un corteo funebre e resuscita il giovane morto; al centro fa risorgere un uomo che era stato ucciso mentre trasportava alcune reliquie donate da sant'Ambrogio (sono due corpi scheletriti di santi entro una bara); sullo sfondo infine sant'Eugenio riceve acqua e sale benedetti da Zanobi e si affretta poi attraverso una piazza per far rivivere tramite essi una parente morta (in primo piano a destra).\nLa scena \u00e8 scandita dalle architetture, con i singoli \"atti\" che si svolgono rispettivamente davanti a un palazzo rinascimentale, un brano di paesaggio e una piazza cittadina. La narrazione \u00e8 vivace, ben calibrata nell'interazione tra le varie scene, con alcuni brani molto espressivi, come lo stupore degli astanti che vedono i miracoli. Come tipico dell'ultima produzione di Botticelli, la pittura vira verso forse pi\u00f9 astratte e antinaturalistiche, con colori squillanti e profili taglienti e irreali dei panneggi, che ricordano esempi del primo Quattrocento fiorentino (Angelico, Lorenzo Monaco), secondo uno stile volutamente arcaizzante."}
{"id": "593109", "revid": "547034", "url": "https://it.wikipedia.org/wiki?curid=593109", "title": "Come to Daddy EP", "text": "Come to Daddy \u00e8 un EP del musicista Richard D. James, sotto lo pseudonimo Aphex Twin.\nTracce.\nInizialmente l'EP venne pubblicato su due diversi CD, WAP94CD e WAP94CDR, con le prime quattro tracce nel primo e le restanti quattro nel secondo. Successivamente sono stati rimpiazzati da un singolo CD che comprendeva tutte le otto tracce (WAP94CDX).\nNon tutte le tracce sono nello stile della title-track. \"IZ-US\" \u00e8 una tranquilla composizione con un sintetizzatore e ritmi jazz. Tutti i remix del singolo \"Come to Daddy\" sono differenti tra di loro: il \"Little Lord Faulteroy Mix\" \u00e8 una traccia tranquilla con campionamenti vocali bizzarri e il \"Mummy Mix\" \u00e8 una traccia in stile \"noise music\" con campionamenti vocali della madre di James. Le altre tracce hanno anch'esse un loro stile, in particolare \"Flim\", con un andamento ritmato, un'allegra melodia e una complessa sovrapposizione di ritmi frenetici, caratteristica dell'Aphex Twin di questo periodo.\nBench\u00e9 James utilizzi raramente voci nei suoi lavori, quattro delle otto tracce dell'EP hanno dei campionamenti vocali. Per via di questo e del successo della title track, questo disco \u00e8 considerato il lavoro pi\u00f9 pop di James.\nIl video.\nIl video \u00e8 stato diretto da Chris Cunningham. Ha come protagonisti un gruppo di bambini, tutti con la faccia di James, che fanno scorribande in un tipico quartiere periferico londinese, picchiandosi tra loro terrorizzando adulti indifesi. I bambini sono controllati da un \"demone\" mostruoso dall'interno di un televisore che, nel climax del brano, esce dal televisore e inizia a urlare in faccia ad signora anziana. Il video si conclude con il demone, che ora ha la faccia di James, che raccoglie attorno a s\u00e9 i bambini.\nL'artwork.\nL'artwork, realizzato dallo studio londinese The Designers Republic, \u00e8 composto da scritte nere in carattere \"Helvetica\" su sfondo bianco. Tutte le informazioni, lista tracce e testi sono stampati nello stesso modo. Sono presenti solo due immagini, entrambe scattate da Stefan DeBatselier e alterate digitalmente da Chris Cunningham usando la faccia di James sui bambini. James ha utilizzato la sua immagine per gli artwork di cinque suoi lavori: negli album \"...I Care Because You Do\" e \"Richard D. James Album\" e negli EP \"Donkey Rhubarb\", \"Come to Daddy\" e \"Windowlicker\".\nLa copertina del secondo CD, ormai fuori produzione, con un artwork completamente composto da caratteri \"Helvetica\" bianchi su sfondo arancione, fa riferimento allo spot pubblicitario della Orange per il quale \u00e8 stato usato il brano \"To Cure a Weakling Child\"."}
{"id": "593117", "revid": "712828", "url": "https://it.wikipedia.org/wiki?curid=593117", "title": "N'Kata Del Gormo", "text": ""}
{"id": "593120", "revid": "547992", "url": "https://it.wikipedia.org/wiki?curid=593120", "title": "Mavi Felli", "text": "Biografia.\nHa prestato voce alle attrici Pamela Anderson in \"Baywatch\" e Katherine Kelly Lang nel ruolo di Brooke Logan in \"Beautiful\", subentrando alla precedente doppiatrice Roberta Greganti a partire dal 1993.\nTra le attrici doppiate: Nicole Kidman in \"Ritratto di signora\", Drew Barrymore, Michelle Pfeiffer e Sophie Marceau.\nEx moglie dell'attore e doppiatore Mario Cordova, attualmente "}
{"id": "593138", "revid": "124882389", "url": "https://it.wikipedia.org/wiki?curid=593138", "title": "Morgano", "text": "Morgano (IPA: , \"Morg\u00e0n\" in veneto) \u00e8 un comune italiano di abitanti della provincia di Treviso in Veneto.\nSi tratta di un comune sparso in quanto sede comunale non \u00e8 il borgo omonimo ma la pi\u00f9 popolosa Badoere, dove si trovano tutti i maggiori servizi.\nGeografia fisica.\nIl comune si estende in un'area completamente pianeggiante a ponente del capoluogo provinciale.\nIl territorio \u00e8 caratterizzato dalla presenza dei fiumi Sile e Zero e da altri corsi d'acqua secondari (scolo La Piovega). Attorno a questi si \u00e8 formato un peculiare ambiente umido ricco di risorgive, tutelato grazie all'istituzione del Parco naturale regionale del Fiume Sile.\nLa densit\u00e0 abitativa piuttosto bassa ha inoltre permesso di mantenere ampie zone a destinazione agricola.\nStoria.\nUn'antica leggenda tramandata dall\"'Hypnerotomachia Poliphili\" (opera quattrocentesca attribuita a Francesco Colonna) afferma che in questi luoghi visse Murgania, figlia del console romano Lelio Silero. La giovane, a causa della sua bellezza, fu identificata dalla popolazione con la dea Venere e le fu eretto un tempio.\nLeggende a parte, la presenza umana nel luogo si \u00e8 radicata in tempi remoti, favorita dall'abbondanza di risorse idriche. I reperti pi\u00f9 antichi risalgono al neolitico e all'eneolitico.\nIl toponimo, tuttavia, sembra derivare da un antroponimo medievale (\"Mergano\"). Anche le prime notizie storiche sono abbastanza tarde (XII secolo) e si riferiscono alla chiesa di San Martino, la cui intitolazione ne collocherebbe la fondazione in epoca longobarda o franca. Fu compresa nei possedimenti dei feudatari da Morgano, ma nel Trecento segu\u00ec le sorti di Treviso e pass\u00f2 alla Serenissima.\nVerso la met\u00e0 del XVI secolo il territorio fu spartito tra alcune famiglie nobili (Badoer, Basadonna, Revedini, Marcello). Durante il periodo veneziano si assistette a una certa crescita economica, favorita dalla presenza dei fiumi che garantivano risorse idriche, ittiche ed energia per azionare mulini. Questa floridezza port\u00f2 all'istituzione di un mercato presso la barchessa della villa di Angelo Badoer (1689), attorno al quale si and\u00f2 a formare il borgo di Badoere.\nMonumenti e luoghi d'interesse.\nChiesa parrocchiale.\nDi origini assai antiche, fu ricostruita in imponenti forme neorinascimentali su progetto dell'architetto Giuseppe Segusini e per iniziativa del parroco don Giovanni Battista Trentin. I lavori cominciarono nel 1858 ma incontrarono grosse difficolt\u00e0 a causa delle spesi ingenti. L'edificio fu completato solo nel 1890.\nCapitello votivo di san Cristoforo.\nNumerose edicole e piccoli altari (\"capitelli votivi\"), spesso dotati di immagini sacre, accompagnano il corso del Sile, caratterizzando il paesaggio rurale trevigiano con l'espressione di una diffusa religiosit\u00e0 popolare. La loro collocazione presso le rive del fiume deriva dall'importanza di questo e dei fenomeni atmosferici per l'economia locale, basata soprattutto sull'agricoltura: i \"capitelli votivi\" erano posti vicino ai luoghi da proteggere (campo, abitazione, corso d'acqua), verso i quali guardavano. Servivano come punto d'incontro per la recita del rosario (soprattutto nel mese di maggio), e come stazioni dinanzi alle quali potersi raccogliere in preghiera durante le processioni, come poteva avvenire per il Corpus Domini, l'Ascensione, il Venerd\u00ec Santo o per il rito delle rogazioni.\nIl \"capitello votivo \" di Morgano, dedicato a san Cristoforo, protettore dei pellegrini e invocato contro le inondazioni, si trova nelle immediate vicinanze del ponte di legno sul Sile, un tempo semplice passerella, dietro ai moderni impianti sportivi. L'edicola sacra era destinata a proteggere chi doveva attraversare il fiume. All'interno della nicchia esistono affreschi, raffiguranti il santo dedicatario, risalenti al Cinquecento (come altri nei \"capitelli\" di Cendon e di San Giuseppe). Sulla volta della nicchia un recente restauro ha rimesso in luce una colomba bianca,\nVecchia fornace.\nUn tempo lungo il fiume Sile si trovavano numerose fornaci per la produzione dei laterizi, concentrate in particolare nel basso corso del fiume, dopo Treviso, tra Sant'Antonino e Musestre, tanto che questo tratto era conosciuto anche come \u201cla riviera delle fornaci\u201d. Gli stabilimenti erano chiamati \"fornasotti\" e i forni rimanevano accesi quattro o cinque giorni, in corrispondenza di ogni infornata di laterizi. Si trovavano in aree ricche di argilla, e quando la vena del materiale si esauriva, venivano spostate in un altro luogo. A questa attivit\u00e0 si riferisce l'antico adagio \"Omo de fornasa, caval de rest\u00e8ra, femena de ris\u00e8ra\". Nella seconda met\u00e0 del Novecento, il numero di fornaci crebbe per far fronte alla crescente domanda di materiale edilizio e nello stesso periodo fece la sua comparsa il forno Hoffmann, che grazie ad un sistema a ciclo continuo permise un sensibile aumento della produzione.\nAi primi dell'Ottocento le amministrazioni prima napoleonica e poi austriaca diedero impulso alla rete stradale locale, in particolare tra il 1830 e il 1848 e la ghiaia necessaria per questi lavori venne ricavata dal fondo del fiume: nacquero nuove professioni, come quella degli \u201cabboccatori\u201d (cavatori di ghiaia) con zattere e \u201cbai\u00f2n\u201d (grande badile con manico di circa un metro e con all'estremit\u00e0 fissato una sorta di cesto realizzato con una maglia di rete e funzionante a mo' di setaccio).\nIl catasto napoleonico del 1810 testimonia nel territorio di Morgano la presenza di una fornace, di propriet\u00e0 della famiglia Basadonna. Questa si trovava in localit\u00e0 Settimo, presso le vie Fornaci e Barbasso. Nei pressi si trovano le attuali \u201c\"buse de Carlesso\"\u201d, una profonda palude, in localit\u00e0 \u201cOngarie\u201d, che segna il luogo dei vecchi giacimenti dai quali gli operai della adiacente fornace Carlesso estraevano la \"cr\u00e8a\" (argilla). La palude \u00e8 costituita da numerosi stagni collegati da lingue di terra ed \u00e8 ricca di pesce. Vi si trovano la ninfea bianca e la folaga, mentre in estate \u00e8 presente anche l'airone rosso.\nNei pressi dell'antica fornace si trova inoltre un vecchio mulino a pi\u00f9 ruote. Nei pressi una \"busa\", formatasi per l'intensa attivit\u00e0 di escavazione, offre rifugio a diverse specie di volatili (martin pescatore, beccaccini, anatidi, folaghe, gallinelle d'acqua, porciglioni, garzette, nitticore, aironi cenerini, poiane e falchi pescatori) Tra le specie vegetali si citano la salcerella, il garofanino d'acqua e il cardo palustre. Nelle vicinanze sono stati realizzati due capanni per l'osservazione e la caccia fotografica, vista la ricchezza di specie migratorie e stanziali che praticano questo invaso. Sull'argine destro \u00e8 stato inoltre realizzato un sentiero che consente di osservare, stando sulla sponda opposta del fiume, la grande palude asciutta, di circa trenta ettari.\nBarchessa di Villa Badoer.\nLa Barchessa di Villa Badoer Marcello \u00e8 una parte superstite di villa veneta del XVIII secolo, opera di Giorgio Massari, ubicata in piazza Indipendenza nella frazione Badoere.\nFerrovia Treviso-Ostiglia.\nIl comune di Morgano \u00e8 attraversato dalla tratta della ex Ferrovia Treviso-Ostiglia, oggi dismessa e adibita a pista ciclopedonale (pista ciclabile Treviso-Ostiglia)\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nLa sagra del Carmine.\nI festeggiamenti per la Beata Vergine Maria del Monte Carmelo ricorrevano il 16 luglio di ogni anno."}
{"id": "593141", "revid": "78959", "url": "https://it.wikipedia.org/wiki?curid=593141", "title": "Operazione Just Reward", "text": ""}
{"id": "593143", "revid": "78959", "url": "https://it.wikipedia.org/wiki?curid=593143", "title": "Guerra del Libano del 1982", "text": ""}
{"id": "593148", "revid": "1776051", "url": "https://it.wikipedia.org/wiki?curid=593148", "title": "Sostene (nome)", "text": "Origine e diffusione.\nDeriva dal nome greco \u03a3\u03c9\u03c3\u03b8\u03ad\u03bd\u03b7\u03c2 (\"Sosthenes\"), composto da \u03c3\u1ff6\u03c2 (\"sos\", \"sano\", da cui anche Sossio e Socrate) e \u03c3\u03b8\u03ad\u03bd\u03bf\u03c2 (\"sthenos\", \"forza\", \"potere\", \"potenza\"); viene interpretato in molti modi, ad esempio \"sano e forte\", \"di forza sicura\", \"salvatore potente\", \"salvatore robusto\", \"uomo sano\", \"uomo forte\".\nCompare nel Nuovo Testamento, dove Sostene \u00e8 un capo della sinagoga di Corinto in At.\nOnomastico.\nL'onomastico pu\u00f2 essere celebrato il 10 settembre, in onore di san Sostene, martire a Calcedonia con san Vittore, oppure il 28 novembre in memoria di san Sostene, discepolo di san Paolo e e capo della sinagoga a Corinto."}
{"id": "593149", "revid": "125971943", "url": "https://it.wikipedia.org/wiki?curid=593149", "title": "Signorine buonasera", "text": "Signorine buonasera \u00e8 un'espressione utilizzata in Italia per indicare le annunciatrici televisive, figure presenti nella televisione italiana dall'inizio delle trasmissioni fino al 2018; inizialmente riferita solo alle annunciatrici della Rai, l'espressione, in seguito, per estensione, \u00e8 passata ad indicare tutte le annunciatrici, anche quelle delle televisioni private, sia nazionali che locali.\nAnnunciatrici Rai.\nIl ruolo principale delle annunciatrici era quello di raccordare tra loro i programmi trasmessi dal canale televisivo, annunciando il palinsesto della giornata, segnalare eventuali cambi di programmazione, dare annunci istituzionali per conto della Rai ed essere pronte ad intervenire entrando in onda in diretta in caso di interruzioni delle trasmissioni in corso per motivi tecnici. Per questo motivo, per decenni gli annunci sono stati trasmessi rigorosamente in diretta. Per molti anni tra i compiti delle annunciatrici Rai vi fu anche la lettura delle previsioni meteo: in particolare l'edizione del mattino in onda su Rai 1 (saltuariamente anche quella serale) e quella del pomeriggio su Rai 3, la conduzione delle rubriche \"Oggi al Parlamento\", \"Almanacco del giorno dopo\", \"Spaziolibero,\" delle rubriche sul traffico stradale ed autostradale, l'oroscopo in onda in coda al TG2 della notte ed il segnale orario. Spesso avevano inoltre il ruolo di speaker e commentatrici di eventi musicali, manifestazioni sportive, cerimonie di premiazione. \nIl soprannome \"signorine buonasera\" deriva dal saluto con cui queste donne erano solite iniziare gli annunci che precedevano le trasmissioni TV serali, rimasto nella memoria collettiva italiana:\nPer moltissimi anni in Italia questo ruolo televisivo \u00e8 stato esclusivamente ad appannaggio delle donne (mentre invece alla radio vi furono anche molti annunciatori di sesso maschile, tra cui un esordiente Corrado negli anni quaranta), sia nella TV pubblica che nelle emittenti commerciali (nazionali e locali), a differenza delle altre televisioni europee (come ad esempio la britannica BBC, la spagnola TVE, la transalpina France 2 e la tedesca Pro 7) dove l'annuncio dei programmi era affidato, anche se in misura minoritaria, anche agli uomini, tant'\u00e8 che alla fine degli anni ottanta fu dichiarato dai dirigenti Rai che tale ruolo sarebbe stato affidato, da l\u00ec in avanti, anche a degli uomini, ma ci\u00f2 non ebbe poi seguito; uniche eccezioni si sono verificate su Rai 3, dove, nella stagione 1987-88, i programmi della prima e della seconda serata venivano annunciati da due coppie, una composta da due ragazze, un'esordiente Federica Panicucci ed Olivia Gozzano, e l'altra composta da due ragazzi, Mattia Intra e Victor Macoggi (tali coppie, che realizzavano gli annunci dagli studi Rai di Milano, erano comunque alternate alle \"signorine buonasera\" tradizionali), e su Rai 2, dove, dal 5 luglio 2009 al 1\u00ba luglio 2010, Livio Beshir ha avuto il ruolo di annunciatore. Non vanno invece annoverati come tali Aldo Parmeggiani ed Uwe Ladinser (quest'ultimo marito dell'annunciatrice Peppi Franzelin), in quanto questi avevano il ruolo di speaker (detti anche annunciatori) del telegiornale in lingua tedesca prodotto dal Rai Sender Bozen (struttura della Rai dedicata alla programmazione germanofona rivolta all'Alto Adige) e dunque con un ruolo ben diverso rispetto a quello delle \"signorine buonasera\".\nInizialmente la Rete 3 (ora Rai 3) non prevedeva la partecipazione delle annunciatrici Rai ufficiali. Nel 1979 ad inaugurare le trasmissioni fu una studentessa quindicenne italo-argentina, Fabiana Udenio, che salut\u00f2 con un \u00abciao\u00bb i telespettatori della nuova rete, poi alternata a Silvia Verdone (sorella dell'attore Carlo e futura moglie di Christian De Sica), Caterina Sylos Labini, Anna Pettinelli, Danila Caccia, Franca Cielo e Laura Mercatali, ma gi\u00e0 dall'anno successivo queste nuove ragazze furono sostituite dalle \"signorine buonasera\" classiche, che iniziarono cos\u00ec ad annunciare anche i programmi del terzo canale TV.\nInizialmente gli annunci venivano realizzati a Roma, Milano, Torino e Napoli, citt\u00e0 che ospitano i centri di produzione della TV pubblica italiana. Nel 1965 si decise di concentrare il servizio solo a Roma e Milano, annullando gli annunci dalle sedi di Torino e Napoli: Rosanna Vaudetti, che prestava servizio a Torino, fu trasferita a Milano (nel 1969 si spost\u00f2 a Roma) ed Anna Maria Xerry De Caro pass\u00f2 da Napoli alla capitale. Fino alla fine degli anni '60, da Milano venivano annunciati i programmi provenienti dai centri di produzione di Torino e Milano, le esterne dal Nord Italia ed i programmi dell'Eurovisione, da Roma le produzioni degli studi di Napoli e Roma e le esterne dal Centro e Sud Italia. Dagli anni '70 le annunciatrici delle due citt\u00e0 si alternavano con turni prestabiliti. Nel 1990 le \"signorine buonasera\" attive da Roma vennero trasferite dal Centro di produzione Rai di Via Teulada a quello pi\u00f9 moderno e capiente di Saxa Rubra, all'epoca appena inaugurato. Dal 2000 (anno in cui and\u00f2 in pensione Maria Brivio, ultima annunciatrice rimasta ancora attiva da Milano), e fino al pensionamento della figura da parte della Rai, avvenuto nel 2016, gli annunci sono stati realizzati unicamente da Saxa Rubra.\nLe annunciatrici Rai trasmettevano i propri annunci all'interno di appositi studi venendo esclusivamente riprese a mezzobusto. Per molti anni alle loro spalle vi era una tenda che ricordava un sipario teatrale. Dal 1977 la tenda viene sostituita da pannelli in tinta unita di colore grigio, azzurro, rosso o giallo. Dal 1\u00ba dicembre 1987, complice un lavoro di restyling d'immagine dell'azienda, lo sfondo degli annunci adotta un nuovo apposito pannello azzurro molto pi\u00f9 luminoso dei precedenti, con raffigurati i tre solidi simbolo delle tre reti Rai (sfera blu per Rai 1, cubo rosso per Rai 2, tetraedro verde per Rai 3). In base alla rete in cui l'annuncio veniva realizzato si illuminava il solido associato. In caso di annunci a reti unificate o relativi ai programmi di tutte e tre le reti venivano illuminate le luci di tutti e tre i solidi. A partire dal maggio 1988 lo sfondo degli annunci di Rai 3 cambia rispetto a quelli degli altri due canali Rai: le \"signorine buonasera\" qui apparivano in bianco e nero, a mezzobusto oppure sedute ed a figura intera, fra grandi virgolette di colore rosso poste in sovrimpressione ai due angoli dello schermo. Nell'ottobre del 2000 il pannello azzurro con i solidi viene sostituito da nuovi pannelli, per la prima volta diversi per ogni rete e con in rilievo il nuovo logo a farfalla dell'azienda. Anche gli annunci di Rai 3 si uniformano di nuovo per stile e sfondo a quelli di Rai 1 e Rai 2.\nIl ruolo delle \"signorine buonasera\" viene pesantemente ridimensionato il 21 settembre 2003, quando la Rai effettua un ricambio generazionale delle annunciatrici riducendo loro lo spazio concesso, togliendo loro la possibilit\u00e0 di andare in onda in diretta e dando inoltre pi\u00f9 risalto alla bella presenza che alla dizione.. In quell'anno la TV di Stato decise di rimuovere dall'incarico Maria Rita Viaggi, Katia Svizzero ed Alessandra Canale (quest'ultima per\u00f2, a seguito di un ricorso, sar\u00e0 poi reintegrata come \"signorina buonasera\" dal 1\u00b0 maggio 2010 anche se solo su Rai 2), ultime tre annunciatrici della vecchia guardia rimaste ancora in attivit\u00e0, assumendo al loro posto sei giovanissime ragazze, in buona parte provenienti dalle fila del concorso di bellezza Miss Italia. A differenza del passato inoltre, sulla falsariga di Mediaset, ciascuna annunciatrice legava il proprio volto esclusivamente ad una singola rete. \nLa figura dell'annunciatrice viene definitivamente accantonata dalla Rai nel 2016; gli ultimi annunci ufficiali vanno in onda su Rai 1, Rai 2 e Rai 3 il 28 maggio, rispettivamente letti da Claudia Andreatti, Alessandra Canale e Sarita Agnes Rossi. Gli ultimi due annunci di Rai 1, in realt\u00e0, non vanno in onda a causa della morte dell'attore Giorgio Albertazzi che, avvenuta nella giornata del 28 maggio 2016, porta a dei cambiamenti del palinsesto della rete. Questi annunci vengono tuttavia mostrati rispettivamente all'interno di un servizio del TG1 delle 20:00 dello stesso giorno, realizzato appositamente per omaggiare il \"pensionamento\" di tale ruolo, ed all'interno di una puntata del talk show \"Porta a porta\", in onda il 2 giugno ed anch'essa dedicata al pensionamento di tale figura televisiva. Il 31 maggio, nonostante l'ufficiale pensionamento delle annunciatrici, su Rai 3 alle 13:10 va in onda un annuncio precedentemente registrato da Sarita Agnes Rossi.\nA partire dal 1\u00ba giugno 2016, i palinsesti delle reti Rai sono mostrati da un rullo grafico ed enunciati dalle voci fuori campo degli speaker della Rai.\nAnnunciatrici Mediaset.\nCon la nascita negli anni settanta e ottanta delle prime TV private, anche le nuove realt\u00e0 televisive si avvalsero della figura dell'annunciatrice. Grande popolarit\u00e0 ottennero in particolare le \"signorine buonasera\" del gruppo Fininvest, poi divenuto Mediaset nel 1996, principale gruppo televisivo privato italiano. A differenza delle annunciatrici Rai, le signorine buonasera delle reti Mediaset avevano un'et\u00e0 media pi\u00f9 giovane, adottavano un look pi\u00f9 moderno, giovanile ed informale ed interagivano con il pubblico da casa in maniera pi\u00f9 intima e confidenziale e molto meno istituzionale e distaccata (l'espressione \"Signore e signori, buonasera\" era qui sostituita da \"Cari amici, buonasera\"). Gli annunci inoltre venivano registrati e accompagnati da un jingle musicale che rendeva facilmente riconoscibile l'appuntamento e faceva da sottofondo all'intero spazio. Ogni annunciatrice era legata ad una singola rete (salvo rare eccezioni in cui potevano apparire anche sulle altre reti in caso di malattie, maternit\u00e0 o ferie delle annunciatrici \"di ruolo\") ed effettuava gli annunci davanti ad un pannello nel quale figurava in primo piano il logo del canale. Nel corso degli anni scenografie, grafiche e basi musicali si sono adeguate al cambiamento delle mode e dei tempi. Con il passare degli anni, come avvenuto in Rai, il ruolo delle annunciatrici divenne via via sempre meno centrale. Gli annunci sono stati ridotti per numero e durata e collocati in orari di minore visibilit\u00e0, fino alla cancellazione totale. La figura dell'annunciatrice a Mediaset venne abolita inizialmente da Italia 1 il 21 dicembre 2002, poi da Canale 5 il 19 dicembre 2005; sempre nel 2005 anche la piattaforma digitale terrestre Mediaset Premium adott\u00f2 la figura dell'annunciatrice per promuovere i suoi contenuti (con tanto di finestre giornaliere anche sui canali generalisti), per poi rimuoverla nel 2007. Infine anche Rete 4 abol\u00ec lo spazio della signorina buonasera l'8 luglio 2018, pensionando cos\u00ec definitivamente tale figura televisiva in Italia.\nAltre annunciatrici.\nSeppur con minore visibilit\u00e0, il ruolo dell'annunciatrice \u00e8 stato presente anche in numerose altre TV private, piattaforme satellitari ed emittenti locali.\nTelemontecarlo.\nAnche Telemontecarlo, sulla falsariga di Rai e Mediaset, ha avuto le proprie signorine buonasera, attive dal 1974 al 1985; in seguito con l'avvento di Rede Globo alla guida del canale, l'emittente adotta un formato pi\u00f9 americano che europeo e la figura dell'annunciatrice venne dunque abolita. Nel 1996, dopo l'acquisizione del canale da parte della Cecchi Gori Group, la figura torna in onda. Nel 2001, quando TMC diventa LA7, la figura della signorina buonasera viene definitivamente cancellata."}
{"id": "593152", "revid": "767487", "url": "https://it.wikipedia.org/wiki?curid=593152", "title": "Stamura (nome)", "text": "Origine e diffusione.\nRiprende il nome di Stamira o Stamura, l'eroina che, nel XII secolo, salv\u00f2 Ancona assediata da Federico Barbarossa. \u00c8 accentrato nelle Marche, con il resto delle occorrenze disperso in Romagna, Lazio e Abruzzo, e nel resto del Centro.\nL'origine del nome \u00e8 incerta; secondo alcune fonti, l'etimologia \u00e8 slava, dalle radici \"stan\" (\"stare in alto\") e \"mir\" (\"pace\"), entrambe assai comuni nell'onomastica slava; altre fonti ipotizzano un'origine bizantina, ormai indecifrabile.\nOnomastico.\nIl nome \u00e8 adespota, ovvero non \u00e8 portato da alcuna santa, quindi l'onomastico ricade il 1\u00ba novembre, giorno di Ognissanti."}
{"id": "593155", "revid": "767487", "url": "https://it.wikipedia.org/wiki?curid=593155", "title": "Simmaco (nome)", "text": "Origine e diffusione.\nContinua il tardo nome latino \"Symmachus\", a sua volta tratto dal nome greco \u03a3\u03cd\u03bc\u03bc\u03b1\u03c7\u03bf\u03c2 (\"Symmachos\"), molto antico e documentato gi\u00e0 dal V secolo a.C.: \u00e8 composto da \u03c3\u03c5\u03bd (\"syn\", \"insieme\", da cui anche Sinforosa) e \u03bc\u03b1\u03c7\u03b5\u03c3\u03b8\u03b1\u03b9 (\"machesthai\", \"combattere\", da cui anche Telemaco, Callimaco, Andromaco e Lisimaco), quindi il significato viene interpretato come \"che combatte assieme\", \"alleato\", \"commilitone\".\nIn Italia \u00e8 molto raro, diffuso principalmente in Campania, soprattutto nel Casertano, rispecchiando la diffusione del culto di san Simmaco, patrono di Santa Maria Capua Vetere. Il nome \u00e8 altres\u00ec noto per essere stato portato da Simmaco, che fu papa fra il IV e il V secolo, e da Quinto Aurelio Simmaco, uno scrittore e oratore latino.\nOnomastico.\nL'onomastico si pu\u00f2 festeggiare il 19 luglio in memoria di san Simmaco, papa, oppure il 22 ottobre in onore di san Simmaco, vescovo di Capua."}
{"id": "593157", "revid": "47767", "url": "https://it.wikipedia.org/wiki?curid=593157", "title": "Senofonte (nome)", "text": "Origine e diffusione.\nContinua il nome greco \u039e\u03b5\u03bd\u03bf\u03c6\u03c9\u03bd (\"Xenophon\"), composto da \u03be\u03b5\u03bd\u03bf\u03c2 (\"xenos\", \"straniero\", da cui anche Xenia e Polissena) e \u03c6\u03c9\u03bd\u03b7 (\"phone\", \"voce\"); il significato \u00e8 quindi \"voce straniera\". Altre fonti interpretano il secondo elemento con \u03c6\u03bf\u03bd\u03b7 (\"phon\u00e9\"), \"uccidere\", dando quindi il significato di \"che uccide gli stranieri\".\nOnomastico.\nL'onomastico ricorre il 26 gennaio in memoria di san Senofonte, festeggiato con la moglie Maria e i figli Giovanni e Arcadio."}
{"id": "593158", "revid": "1543377", "url": "https://it.wikipedia.org/wiki?curid=593158", "title": "Numero socievole", "text": "In matematica, il concetto di numero socievole \u00e8 un'estensione di quello di numero amicabile, posto in essere dai matematici nei primi decenni del XX secolo.\nUn insieme di numeri si dicono socievoli quando la somma dei divisori del primo numero \u00e8 uguale al secondo, la somma dei divisori del secondo numero \u00e8 uguale al terzo, e cos\u00ec via, finch\u00e9 la somma dei divisori dell'ultimo numero \u00e8 uguale al primo e si chiude il ciclo.\nIn tal modo i numeri socievoli formano catene numeriche o anelli numerici pi\u00f9 o meno lunghi.\nUna catena di numeri socievoli di 28 termini \u00e8: 14316, 19116, 31704, 47616, 83328, 177792, 295488, 629072, 589786, 294896, 358336, 418904, 366556, 274924, 275444, 243760, 376736, 381028, 285778, 152990, 122410, 97946, 48976, 45946, 22976, 22744, 19916, 17716.\nRen Yuanhua ne ha scoperta una che conta 54 numeri."}
{"id": "593161", "revid": "181699", "url": "https://it.wikipedia.org/wiki?curid=593161", "title": "Salomone (nome)", "text": "Origine e diffusione.\nDal nome ebraico \u05e9\u05b0\u05c1\u05dc\u05b9\u05de\u05b9\u05d4 (\"Shelomoh\") che si basa sulla radice \u05e9\u05b8\u05c1\u05dc\u05d5\u05b9\u05dd (\"shalom\"), \"pace\", da cui anche Salom\u00e8 e Sulamita; il significato pu\u00f2 quindi essere indicato con \"pacifico\", lo stesso dei nomi Pacifico, Federico, Ireneo, Placido, Tranquillo, Mirna e Mirko.\nLa forma italiana \"Salomone\" nasce dall'adattamento prima greco e poi latino dell'originale \"Shelomon\", ovvero \"Salomon\", tenendo presente che di regola le versioni greco-latine dei nomi ebraici sostituiscono il suono \"-sh-\" con la consonante \"-s-\" (secondo un modello riscontrabile anche nei nomi Sansone, Simone, Susanna, tutti di origine ebraica).\nNome di tradizione biblica, \u00e8 portato, nell'Antico Testamento, da Salomone, re d'Israele, figlio di Davide, noto per la sua proverbiale saggezza. Non \u00e8 mai stato molto comune negli ambienti cristiani, essendo invece molto diffuso in quelli ebraici. Derivato di Salomone \u00e8 il nome Solimano, portato dal noto sultano turco Solimano il Magnifico, che risulta da un adattamento della forma turca \"S\u00fcleyman\".\nOnomastico.\nL'onomastico si festeggia il 13 marzo in memoria di san Salomone, martire a Cordoba nell'857. Si ricordano con questo nome, alle date seguenti, anche:"}
{"id": "593164", "revid": "767487", "url": "https://it.wikipedia.org/wiki?curid=593164", "title": "Eustasio", "text": "Origine e diffusione.\nDeriva dal tardo nome greco \u0395\u1f50\u03c3\u03c4\u03ac\u03c3\u03b9\u03bf\u03c2 (\"Eustasios\"), latinizzato in Eustasius. \u00c8 formato dalle radici \u03b5\u03c5 (\"eu\", \"bene\") e \u1f31\u03c3\u03c4\u03ac\u03bd\u03b1\u03b9 (\"histanai\", \"stare fermo\"), e il suo significato complessivo pu\u00f2 essere interpretato come \"ben saldo\", \"fermo\", \"costante\", analogo a quello dei nomi Fermo e Costante.\nIn Italia gode di scarsissima diffusione; non va confuso, nonostante la somiglianza, con il nome Eustachio.\nOnomastico.\nL'onomastico si pu\u00f2 festeggiare il 25 febbraio in memoria di sant'Eustasio, vescovo di Aosta, oppure il 29 marzo in memoria di sant'Eustasio, vescovo di Napoli, o il 2 aprile in memoria di un altro sant'Eustasio, discepolo di san Colombano e suo successore quale abate di Luxeuil."}
{"id": "593167", "revid": "31886", "url": "https://it.wikipedia.org/wiki?curid=593167", "title": "Numero amicabile", "text": ""}
{"id": "593168", "revid": "110157", "url": "https://it.wikipedia.org/wiki?curid=593168", "title": "Eustorgio", "text": "Origine e diffusione.\nDeriva dal tardo nome greco \u0395\u03c5\u03c3\u03c4\u03bf\u03c1\u03b3\u03b9\u03bf\u03c2 (\"Eustorgios\"), latinizzato in \"Eustorgius\". \u00c8 composto dalle radici \u03b5\u03c5 (\"eu\", \"bene\") e \u03c3\u03c4\u03b5\u03c1\u03b3\u03b5\u03b9\u03bd (\"stergein\", \"amare\"), e significa quindi \"ben amato\" (anche se alcune fonti riportano \"felice\", \"contento\").\nLa diffusione del nome \u00e8 accentrata in Lombardia, grazie al culto verso sant'Eustorgio, vescovo di Milano.\nOnomastico.\nL'onomastico si festeggia solitamente in memoria di sant'Eustorgio, vescovo di Milano dal 344 al 350, commemorato il 18 settembre, oppure il 6 giugno, in ricordo sant'Eustorgio II, anch'egli vescovo di Milano dal 512 al 518. Nell'edizione del martirologio romano del 1956 si citava, all'11 aprile, un sant'Eustorgio, sacerdote a Nicomedia, il cui elogio \u00e8 stato omesso nell'edizione del 2001."}
{"id": "593169", "revid": "2175", "url": "https://it.wikipedia.org/wiki?curid=593169", "title": "Julian Solo", "text": ""}
{"id": "593170", "revid": "729019", "url": "https://it.wikipedia.org/wiki?curid=593170", "title": "Wilhelm Reinhard von Neipperg", "text": "Biografia.\nDiscendente da un'antica famiglia originaria della Svevia, il conte Wilhelm Reinhard von Neipperg, figlio del feldmaresciallo barone Eberhard Friedrich von Neipperg (1656-1725), entr\u00f2 nel 1702 nell'esercito imperiale e nel 1717 divenne colonnello di un reggimento di fanteria. Egli si segnal\u00f2 nella sesta guerra austro turca (1716\u20131718) a Temesv\u00e1r e Belgrado e nel 1723 divenne maggiore generale e precettore del duca Francesco Stefano di Lorena, il futuro imperatore Francesco I ed il suo fiduciario.\nNel 1730 divenne comandante del Lussemburgo, combatt\u00e9 in Italia come luogotenente generale, fu nominato \"Feldzeugmeister\" nel 1735 e nel 1737 divenne governatore di Timi\u0219oara e combatt\u00e9 nella settima guerra austro-turca.\nIl 1\u00ba settembre 1739 concluse affrettatamente, senza averne i poteri, il trattato di Belgrado e fu per questo arrestato. Dapprima fu rinchiuso a Gy\u0151r e successivamente nella fortezza di Glatz. Nel 1741 Maria Teresa d'Austria, in occasione della sua ascesa al trono e dello scoppio della prima guerra di Slesia, fece archiviare il procedimento contro di lui e lo invi\u00f2 nel 1741 in Slesia come comandante di un'armata contro Federico il Grande. Qui tuttavia egli fu sconfitto il 10 aprile a Mollwitz da Federico II di Prussia. Poco dopo la battaglia egli fu comunque promosso feldmaresciallo e pot\u00e9 ricondurre la sua armata in Boemia.\nSuccessivamente richiamato, nel 1743 partecip\u00f2 ancora alla battaglia di Dettingen (Guerra di successione austriaca), dopo la quale dovette lasciare il campo di battaglia e fu trasferito a Vienna, ove nel 1753 divenne comandante militare della piazza. Nel 1755 divenne membro del Consiglio di Guerra (\"Hofkriegsrat\")."}
{"id": "593171", "revid": "767487", "url": "https://it.wikipedia.org/wiki?curid=593171", "title": "Euterpe (nome)", "text": "Origine e diffusione.\nContinua il nome greco antico \u0395\u03c5\u03c4\u03b5\u03c1\u03c0\u03b7 (\"Euterpe\"), composto da \u03b5\u03c5 (\"eu\", \"bene\") e \u03c4\u03b5\u03c1\u03c0\u03b7\u03b9\u03bd (\"terpein\", \"rallegrare\", \"dare gioia\"); il significato pu\u00f2 essere interpretato come \"che rallegra\", \"che d\u00e0 gioia\", \"deliziosa\", \"piacevole\", oppure come \"delizia\".\n\u00c8 un nome di matrice classica, portato nella mitologia greca da Euterpe, la musa della poesia lirica, della musica e della gioia. \u00c8 stato ripreso a partire dal Rinascimento, ma gode di scarsa diffusione in Italia; le poche occorrenze risultano pi\u00f9 accentrate nella provincia di Torino e in Lucchesia.\nOnomastico.\nIl nome \u00e8 adespota, ossia privo di santa patrona. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "593177", "revid": "1605525", "url": "https://it.wikipedia.org/wiki?curid=593177", "title": "Francesca e Nunziata", "text": "Francesca e Nunziata \u00e8 il primo romanzo di Maria Orsini Natale, pubblicato nel 1995 e ambientato a Torre Annunziata.\nIl libro, pubblicato da Avagliano Editore, \u00e8 stato tradotto in diverse lingue, \u00e8 entrato nella selezione del Premio Strega. 1995 \nNel 2001 \u00e8 stato riadattato da Lina Wertm\u00fcller in un film omonimo per la televisione.\nTrama.\nAmbientato alla falde del Vesuvio a Torre Annunziata racconta l'appassionante vicenda di una famiglia di pastai attraverso il XIX secolo fino al 1940.\nLe vicende politiche che sconvolgono il Mezzogiorno d'Italia si intrecciano con la laboriosa vita dei protagonisti, umili artigiani che nell'arco di un secolo realizzano un piccolo miracolo imprenditoriale, grazie alla loro capacit\u00e0 di eccellere in quella che fu poi chiamata \"l'arte bianca\".\nSu tutti spicca la personalit\u00e0 delle due protagoniste femminili: Francesca e la figlia adottiva Nunziata.\nRiconoscimenti.\nIl libro ha vinto nel 1995 il Premio Oplonti e il Premio Domenico Rea, nel 1996 il Premio Chianti Ruffino."}
{"id": "593179", "revid": "47767", "url": "https://it.wikipedia.org/wiki?curid=593179", "title": "Eucarpio", "text": "Origine e diffusione.\nDeriva dal nome greco \u0395\u1f50\u03ba\u03ac\u03c1\u03c0\u03b9\u03bf\u03c2 (\"Eukarpios\"), latinizzato in \"Eucarpius\". \u00c8 composto da \u03b5\u1f50 (\"eu\", \"bene\") e \u03ba\u03b1\u03c1\u03c0\u03cc\u03c2 (\"karpos\", \"frutto\"), quindi pu\u00f2 essere interpretato come \"che fruttifica bene\", \"fertile\". \nOnomastico.\nL'onomastico si pu\u00f2 festeggiare il 18 marzo in memoria di sant'Eucarpio, soldato e martire con san Trofimo a Nicomedia sotto Diocleziano, oppure il 25 settembre in ricordo di sant'Eucarpio, martire con san Bardomiano in Asia. A Villafranca Sicula, il 21 settembre, \u00e8 venerato anche il corpo santo di un sant'Eucarpio, martire romano, ivi giunto come dono del principe Francesco Alliata nel 1550."}
{"id": "593182", "revid": "86599", "url": "https://it.wikipedia.org/wiki?curid=593182", "title": "1814 Bach", "text": "1814 Bach \u00e8 un asteroide della fascia principale del diametro medio di circa 7,5\u00a0km. Scoperto nel 1931, presenta un'orbita caratterizzata da un semiasse maggiore pari a e da un'eccentricit\u00e0 di 0,1299281, inclinata di 4,34600\u00b0 rispetto all'eclittica.\nL'asteroide \u00e8 dedicato al compositore tedesco Johann Sebastian Bach."}
{"id": "593183", "revid": "767487", "url": "https://it.wikipedia.org/wiki?curid=593183", "title": "Euclide (nome)", "text": "Origine e diffusione.\n\u00c8 un nome di matrice classica, che riprende il greco \u0395\u03c5\u03ba\u03bb\u03b5\u03af\u03b4\u03b7\u03c2 (\"Eukleides\"), latinizzato in \"Euclides\"; \u00e8 composto da \u03b5\u03c5 (\"eu\", \"bene\") e \u03ba\u03bb\u03b5\u03bf\u03c2 (\"kleos\", \"gloria\", \"fama\", \"reputazione\"), e pu\u00f2 quindi essere interpretato come \"che ha buona fama\", \"inelito\", \"rinomato\".\nOnomastico.\nIl nome \u00e8 adespota, cio\u00e8 privo di santo patrono, pertanto l'onomastico si festeggia il 1\u00ba novembre, in occasione della festa di Ognissanti."}
{"id": "593184", "revid": "2059328", "url": "https://it.wikipedia.org/wiki?curid=593184", "title": "Maria Orsini Natale", "text": "Biografia.\nGiornalista, poetessa e scrittrice, il suo nome \u00e8 legato al grande successo del suo romanzo di esordio \"Francesca e Nunziata\", dal quale \u00e8 stato tratto il film omonimo diretto da Lina Wertm\u00fcller. Visse a Torre Annunziata, alle falde del Vesuvio, ed esord\u00ec all'et\u00e0 di sessantanove anni con il suddetto romanzo rivelazione che ebbe nove edizioni curate dall'editore Avagliano e che racconta la saga di una famiglia di pastai amalfitani. Il romanzo frutt\u00f2 alla Orsini il posto da semifinalista al Premio Strega. Vinse, nel 1995 il Premio Oplonti e il Premio Domenico Rea, e nel 1996 il Chianti Ruffino. Per Avagliano ha pubblicato anche \"Il terrazzo della villa rosa\" nel 1998, la raccolta di poesie \"Canto a tre voci\", del 1999, i racconti \"La bambina dietro la porta\" del 2000 e \"Cieli di Carta\" del 2002."}
{"id": "593185", "revid": "47767", "url": "https://it.wikipedia.org/wiki?curid=593185", "title": "Eudemo (nome)", "text": "Origine e diffusione.\nRiprende il nome greco antico \u0395\u1f54\u03b4\u03b7\u03bc\u03bf\u03c2 (\"Eudemos\"), latinizzato in \"Eudemus\". \u00c8 composto dalle radici \u03b5\u03c5 (\"eu\", \"bene\") e \u03b4\u1fc6\u03bc\u03bf\u03c2 (\"demos\", \"popolo\", \"gente\"), quindi pu\u00f2 essere interpretato come \"adattato a tutti\".\nOnomastico.\nNessu santo ha portato il nome Eudemo, che quindi \u00e8 adespota; l'onomastico pu\u00f2 essere festeggiato il 1\u00ba novembre, ad Ognissanti."}
{"id": "593189", "revid": "125478777", "url": "https://it.wikipedia.org/wiki?curid=593189", "title": "Autostrada A55", "text": "Il sistema tangenziale di Torino, ufficialmente indicato con la sigla A55, \u00e8 un insieme di arterie autostradali che corrono nelle periferie del capoluogo piemontese. Nel suo percorso principale, che circonda per tre quarti la citt\u00e0 subalpina, \u00e8 composto da tre corsie per senso di marcia con corsia di emergenza ed \u00e8 diviso figurativamente (e in passato fisicamente) in due tronconi: la tangenziale Nord e la tangenziale Sud, entrambi gestiti dall'ATIVA.\n\u00c8 allo studio il progetto per un ulteriore tronco di tangenziale (tangenziale Est), che andrebbe ad unire le autostrade A21 ed A5, completando cos\u00ec l'anello viario autostradale attorno a Torino. Il flusso del traffico che interessa questo tratto autostradale \u00e8 di oltre 400.000 veicoli al giorno, e il 20% \u00e8 costituito da veicoli pesanti.\nIl sistema autostradale tangenziale torinese (S.A.T.T.) comprende inoltre il raccordo tangenziale Nord-A4-ex SS 11, detto raccordo della Falchera, la diramazione autostradale per Pinerolo, e i 3 assi di penetrazione urbana di Moncalieri, corso Orbassano e corso Regina Margherita.\nNel sistema autostradale che ruota attorno alla tangenziale di Torino vi \u00e8 ancora il raccordo autostradale 10 per l'aeroporto di Torino-Caselle, gestito dall'ANAS. Inoltre, a nord il raccordo della Falchera prosegue senza soluzione di continuit\u00e0 nella superstrada Torino-Chivasso, che funziona sia come continuazione della tangenziale per i comuni di cintura urbana di Settimo Torinese, San Mauro Torinese e Castiglione Torinese, sia come secondo allacciamento con l'autostrada A4.\nStoria.\nLa tangenziale di Torino, auspicata da decenni, fu costruita a partire dalla fine degli anni sessanta e terminata nel 1976, a eccezione della diramazione per Pinerolo, che fu prevista sin dal principio (lo svincolo di corso Orbassano fu gi\u00e0 costruito prevedendo il prolungamento), ma costruita solo a partire dagli anni novanta.\nInizialmente, la tangenziale prevedeva anche due barriere a pedaggio intermedie, una sulla tangenziale Nord subito a ovest di corso Regina Margherita, e una sulla tangenziale Sud tra l'interporto e corso Orbassano. Le due barriere vennero abolite nel 1977 per facilitare la circolazione locale.\nAlcuni svincoli e servizi non inizialmente previsti vennero costruiti in anni successivi: le rampe aggiuntive dello svincolo di Venaria verso lo Stadio delle Alpi risalgono al 1990, lo svincolo Debouch\u00e9 e lo svincolo SS 24 Collegno-Pianezza agli anni novanta, lo svincolo Vad\u00f2 (l'unico ad essere dotato di barriera di pedaggio), il doppio svincolo Savonera e l'area di servizio Bauducchi a met\u00e0 degli anni 2000. Inoltre, la terminazione sulla SS 25 a Rivoli fu rivista e ampliata quando fu costruita la A32, che si innesta direttamente nella tangenziale nord senza soluzione di continuit\u00e0.\nIn occasione delle Olimpiadi di Torino 2006, fu completamente ricostruito lo svincolo di Bruere tra la tangenziale Nord e la tangenziale Sud. Da allora, la carreggiata della tangenziale Sud prosegue direttamente nella tangenziale Nord verso la A5, mentre il ramo iniziale della tangenziale nord verso la barriera di Bruere (e la A32), originariamente parte integrante della tangenziale Nord, \u00e8 divenuto una diramazione.\nL'autostrada oggi.\nLa tangenziale costituisce oggi un corpo unico, ma amministrativamente \u00e8 ancora divisa in due tronconi, la tangenziale Nord e la tangenziale Sud.\nTangenziale Nord.\nLa \"tangenziale Nord\" di Torino parte da Rivoli, al termine della A32, e termina con l'inizio dell'autostrada A5.\nHa una lunghezza di 20,24\u00a0km, ma comprende anche il raccordo di penetrazione di corso Regina Margherita pari a 0,83\u00a0km, per un totale di 21,07\u00a0km.\nTangenziale Sud.\nLa \"tangenziale Sud\" parte a Santena, al termine della A21, e termina a Bruere, con l'allacciamento con la tangenziale Nord.\nHa una lunghezza di 25,86\u00a0km, ma comprende anche il raccordo di penetrazione urbana a corso Trieste di Moncalieri per 6,18\u00a0km ed il raccordo di penetrazione di corso Orbassano a Torino per 1,33\u00a0km.\nRaccordi e diramazioni.\nRaccordo Falchera-SR 11.\nIl raccordo della Falchera si sviluppa per 3,13\u00a0km. Ha inizio presso lo svincolo Falchera dell'A55-Tangenziale nord e termina, senza soluzione di continuit\u00e0, con la SR 11, superstrada Torino-Chivasso. Nel suo tragitto vi \u00e8 la barriera di pedaggio della Falchera, lo svincolo per la SSP 460 e l'interconnessione con l'A4 e l'A5.\nI piani iniziali prevedevano un prolungamento del raccordo che, a partire dall'intersezione con la SR 11, che sarebbe diventata uno svincolo, proseguisse tagliando in due il quartiere Bertolla per innestarsi direttamente sulle rampe del ponte sul Po di lungo Stura Lazio, note a Torino come \"Curva delle cento lire\", anch'esse da trasformare in svincolo; in questo modo si sarebbe realizzato un collegamento autostradale diretto tra la collina torinese e la ex SS 10 da una parte, e le autostrade A4 e A5 e il sistema tangenziale dall'altra. Questo tracciato \u00e8 ancora inserito nel piano regolatore di Torino, ma non vi sono previsioni di realizzarlo a breve.\nDiramazione per Moncalieri.\nLa \"diramazione per Moncalieri\" \u00e8 un tratto autostradale lungo 6,18\u00a0km. \u00c8 la prosecuzione dell'A6 la quale termina, senza soluzione di continuit\u00e0, poco prima dell'interconnessione con l'A55-Tangenziale Sud.\nDiramazione per Pinerolo.\nL'idea di costruire una diramazione autostradale da Torino verso Pinerolo nasce negli anni sessanta, in conseguenza dell'aumento di traffico verso Pinerolo e le sue valli (val Chisone in particolare).\nLa diramazione era prevista fin dal progetto originario della tangenziale di Torino, ma a causa di molteplici problemi il primo tratto Torino-None viene inaugurato solo nel 1992; l'ultimo tratto vede la luce grazie all'assegnazione dei XX Giochi olimpici invernali alla citt\u00e0 di Torino ed \u00e8 stato inaugurato il 9 gennaio 2006. Il completamento della diramazione ha cos\u00ec abbreviato i tempi di percorrenza tra il capoluogo piemontese e Pinerolo.\nLa diramazione, gestita dall'ATIVA, \u00e8 a due corsie per senso di marcia con corsia di emergenza, per tutta la sua lunghezza. Ha inizio come asse di penetrazione urbana di corso Orbassano in Torino nel quartiere di Mirafiori Sud (corso Orbassano) per una lunghezza di 1,33\u00a0km; termina a Pinerolo, innestandosi senza soluzione di continuit\u00e0 sulla strada regionale 23 del Sestriere, che in tale punto diventa anch'essa a due corsie per senso di marcia (sprovvista tuttavia di corsia di emergenza), formando la circonvallazione (detta talvolta tangenziale) di Pinerolo.\nLungo il tragitto sono presenti quattro aree di servizio, Beinasco Est/Ovest e Piscina Nord/Sud.\n\u00c8 presente una barriera di pedaggio, a Beinasco, poco prima dell'intersezione con la tangenziale Sud. Gli svincoli tra Riva di Pinerolo e Candiolo sono liberi da pedaggio; prima della costruzione era libero da pedaggio, e completamente usufruibile, anche lo svincolo di Orbassano. Dopo la costruzione della barriera tale svincolo non \u00e8 pi\u00f9 accessibile in uscita in direzione Torino ed in entrata in direzione Pinerolo.\nAl momento dell'attivazione il pedaggio era di 1 \u20ac, \u00e8 stato aumentato quindi in seguito:\nA questa diramazione la concessionaria ATIVA ha assegnato il soprannome di autostrada del Pinerolese.\nTangenziale Est (progetto).\nCon tangenziale Est di Torino si intende il tratto di tangenziale che chiuderebbe l'anello tangenziale della citt\u00e0 di Torino.Il progetto era stato inserito nel corso del 2009 nelle opere infrastrutturali pi\u00f9 importanti d'Italia e la Provincia di Torino aveva dichiarato che nel 2011 sarebbero partiti i lavori, dopo l'approvazione prevista nel 2010: ma le diverse valutazioni dei Comuni interessati sul tracciato e le difficolt\u00e0 economiche sopravvenute hanno fatto s\u00ec che nell'anno 2022 non sia stata iniziata alcuna opera in merito.\nQuesto tratto autostradale \u00e8 un'idea di complessa realizzazione, in quanto il territorio ad est della citt\u00e0 \u00e8 prevalentemente collinare.\nLa Regione Piemonte ha stanziato circa 200 milioni di euro per realizzarne uno studio di fattibilit\u00e0.\nIl percorso.\nIl progetto di massima \u00e8 quello di collegare la A21 Torino-Piacenza, all'altezza della frazione di Pessione (Chieri), sino alla citt\u00e0 di Chieri. Successivamente, tra Chieri ed il comune di San Raffaele Cimena il percorso proseguirebbe in galleria per circa 7,5\u00a0km. Il fiume Po sarebbe superato da un nuovo ponte e il tratto autostradale raggiungerebbe l'autostrada A4 Torino-Milano sullo svincolo gi\u00e0 esistente di Volpiano sud. La tangenziale proseguirebbe sino alla vicina A5 Torino-Aosta, per raccordarsi all'altezza dello svincolo di Volpiano.\nGli svincoli.\nGli svincoli previsti, sarebbero in corrispondenza di Chieri nord, Chieri sud, SSP 590-San Raffaele Cimena, oltre alle interconnessioni con la A21 nel Comune di Pessione, con la SS11, con la A4 nel comune di Brandizzo e con la A5 nel comune di Volpiano.\nI caselli autostradali sarebbero localizzati a Pessione (in sostituzione dell'attuale casello di Villanova d'Asti situato al raccordo con la Tangenziale Sud di Torino), all'interconnessione di Brandizzo, sostituendo il casello torinese della Falchera, ed all'interconnessione con la A5 nel comune di Volpiano.\nSarebbe previsto anche un raccordo a servizio dello stabilimento della Martini &amp; Rossi nel comune di Pessione.\nCantierizzazioni attuali.\nSebbene il progetto non sia ancora definito, il cantiere di una delle grandi opere collegate alla futura tangenziale, \u00e8 partito a gennaio 2008 e si \u00e8 concluso a marzo 2010: si tratta del viadotto sul fiume Po che collega la SSP 590 della Valle Cerrina, nel tratto tra i comuni di Gassino Torinese e San Raffaele Cimena, con la SS11 allo svincolo di Brandizzo; questo viadotto \u00e8 inoltre collegato, con un tratto di strada a doppia carreggiata, allo svincolo di Volpiano sud dell'A4 Torino-Trieste.\nL'infrastruttura si sviluppa per 2.765 metri, compresa la parte esclusiva del viadotto lungo 1.200 metri. Quest'ultimo \u00e8 formato da 12 campate di calcestruzzo ed acciaio, con cavi di decompressione a vista, ed \u00e8 stato progettato dall'Ares Piemonte e finanziato dalla Regione Piemonte. I lavori sono stati eseguiti dalle ditte CO.GE.FA. e Cumino di Torino per un costo totale di 37 milioni di euro.\nCritiche all'opera.\n\u00c8 nato un comitato di difesa del territorio, Comitato NoTangEst, che opera per informare i cittadini sulle problematiche (inquinamento indotto dal traffico pesante, problemi idrogeologici, problemi ambientali ecc.) relative alla realizzazione dell'opera, ed organizza iniziative di informazione e pressioni sulle amministrazioni pubbliche coinvolte nella realizzazione del progetto."}
{"id": "593190", "revid": "47767", "url": "https://it.wikipedia.org/wiki?curid=593190", "title": "Eudora (nome)", "text": "Origine e diffusione.\nRiprende il greco \u0395\u03c5\u03b4\u03c9\u03c1\u03b1 (\"Eudora\"), formato dalle radici \u03b5\u03c5 (\"eu\", \"bene\") e \u03b4\u03c9\u03c1\u03bf\u03bd (\"doron\", \"dono\", \"regalo\"): il significato \u00e8 quindi \"buon dono\". Entrambi gli elementi che compongono il nome sono comuni nell'onomastica greca, con il primo che si ritrova in numerosissimi nomi (Eufrasia, Eufrosina, Eunice, Eufemia, Eutimio, Evadne ecc), e il secondo riscontrabile anche in Diodoro, Dorotea, Teodoro, Metrodoro, Isidoro e Pandora.\n\u00c8 un nome di matrice classica, portato nella mitologia greca da Eudora, una delle Iadi, che d\u00e0 il nome all'asteroide 217 Eudora; al maschile si ricorda invece Eudoro, figlio di Ermes e compagno di Achille nella guerra di Troia.\nOnomastico.\nL'onomastico si festeggia il 1\u00ba novembre per Ognissanti, in quanto il nome \u00e8 adespota, cio\u00e8 non \u00e8 portato da alcuna santa."}
{"id": "593192", "revid": "647919", "url": "https://it.wikipedia.org/wiki?curid=593192", "title": "Senato U.S.A. nel 109\u00b0 Congresso (2005-06)", "text": ""}
{"id": "593196", "revid": "86255", "url": "https://it.wikipedia.org/wiki?curid=593196", "title": "Vlora", "text": ""}
{"id": "593200", "revid": "599013", "url": "https://it.wikipedia.org/wiki?curid=593200", "title": "Demetrius", "text": ""}
{"id": "593202", "revid": "767487", "url": "https://it.wikipedia.org/wiki?curid=593202", "title": "Eulogio", "text": "Origine e diffusione.\nContinua il nome greco antico \u0395\u1f50\u03bb\u03cc\u03b3\u03b9\u03bf\u03c2 (\"Eulogios\"), latinizzato in \"Eulogius\". \u00c8 composto dai termini radici \u03b5\u1f56 (\"eu\", \"bene\") e \u03bb\u03cc\u03b3\u03bf\u03c2 (\"logos\", \"parola\", \"discorso\"), quindi \"di buon parlare\", \"colui che parla bene\". \nNei primi ambienti giudaici e cristiani assunse il valore di \"benedetto\". \nOnomastico.\nL'onomastico pu\u00f2 essere festeggiato in memoria di pi\u00f9 santi, ricordati alle date seguenti:"}
{"id": "593203", "revid": "2033614", "url": "https://it.wikipedia.org/wiki?curid=593203", "title": "Gaetano Brunetti", "text": "Biografia.\nPoco si conosce sugli anni giovanili di Brunetti. Figlio di Stefano Brunetti e di Vittoria Gregoretti (vedova di Giuseppe Peruzzini), probabilmente da giovane studi\u00f2 violino a Livorno sotto la guida di Pietro Nardini. Nel 1760 si rec\u00f2 con il padre a Madrid, dove nel 1767 entr\u00f2 al servizio di Carlo III diventando secondo violino e compositore presso la cappella reale; Brunetti rimase per tutta la vita alla corte del re di Spagna. In questi anni oper\u00f2 anche come insegnante di violino per il Principe delle Asturie (il futuro Carlo IV). Dal 1771 increment\u00f2 ulteriormente la sua attivit\u00e0 compositiva grazie alle numerose commissioni che ricevette. Nel 1779 divent\u00f2 responsabile dell'organizzazione degli spettacoli: egli infatti si occup\u00f2 del reperimento del materiale musicale necessario, del pagamento dei musicisti che prestavano servizio a corte, del trasporto degli stessi e dei loro relativi strumenti.\nNel 1788 Carlo III mor\u00ec e sal\u00ec quindi al trono il figlio Carlo IV; costui costitu\u00ec i \"m\u00fasicos de la real c\u00e1mera\", un trio composto da: Brunetti come violinista, suo figlio Francisco Brunetti come violoncellista e Manuel Espinosa all'oboe e al clavicembalo. Nel 1789 fond\u00f2 anche un'orchestra da camera composta da dodici musicisti e con Brunetti maestro della stessa. Gli fu inoltre affidato l'incarico di direttore della biblioteca reale di Madrid. Durante la sua intensa attivit\u00e0 musicale compose per la sua orchestra sinfonie e altrettanta musica da camera, come sonate, trii, quartetti, quintetti, sestetti e divertimenti. Mantenne tutte queste posizioni fino alla morte senza mai tralasciare la composizione.\nConsiderazioni sull'artista.\nDopo la sua morte, cadde l'oblio su Brunetti e la sua musica, la quale tra l'altro fu raramente pubblicata mentre egli era in vita, in quanto era stata per lo pi\u00f9 scritta ed eseguita per i Reali di Spagna. Anche al giorno d'oggi, a parte alcune incisioni, essa non \u00e8 nota all'ascolto del grande pubblico.\nScrisse 451 lavori, quasi tutta musica strumentale. Egli componeva soprattutto sinfonie e musica da camera, nella quale tocc\u00f2 tutte le sue forme presenti nel suo tempo. Nelle sue sinfonie emulava principalmente lo stile di Franz Joseph Haydn."}
{"id": "593205", "revid": "47767", "url": "https://it.wikipedia.org/wiki?curid=593205", "title": "Eumene (nome)", "text": "Origine e diffusione.\nDeriva dal nome greco antico \u0395\u03c5\u03bc\u03b5\u03bd\u03b5\u03c2 (\"Eumenes\"); \u00e8 composto da \u03b5\u03c5 (\"eu\", \"bene\") e \u03bc\u03b5\u03bd\u03bf\u03c2 (\"menos\", \"animo\"), quindi \"benevolo\", \"di animo buono\". Nella mitologia greca era portato da Eumene, un re di Bitinia.\nOnomastico.\nL'onomastico si pu\u00f2 festeggiare il 18 settembre in memoria di sant'Eumenio (o Eumene), vescovo di Gortina."}
{"id": "593209", "revid": "1529788", "url": "https://it.wikipedia.org/wiki?curid=593209", "title": "Erica Durance", "text": "Biografia.\nErica cresce nei sobborghi di Three Hills, un piccolo centro periferico di Calgary, ed \u00e8 la pi\u00f9 piccola della famiglia, dopo un fratello e una sorella. Il padre Joel \u00e8 camionista di una ditta di trasporti, mentre la madre Gail lavora nella biblioteca cittadina. I primi anni sono trascorsi tra la fattoria, la scuola e le lezioni di teatro. Conclusi gli studi superiori, nel 1999 si trasferisce a Vancouver per diventare un'attrice professionista.\nVita privata.\nSi \u00e8 sposata nel 1996, all'et\u00e0 di diciott'anni, con Wes Parker, ma divorzia dopo tre anni; durante questo matrimonio viene accreditata come Erica Parker, ma cambia il cognome non appena terminata l'unione. L'8 gennaio 2005 ha sposato l'attore David Palffy. Ha un figliastro, nato da una precedente relazione del marito, e due figli naturali nati nel 2015 e nel 2016.\nCarriera.\nLa sua carriera inizia nel 2002 con una parte nel film horror \"The Untold - Agguato nel buio\", dove utilizza il nome Erica Parker, che abbandona circa due anni dopo. L'anno successivo ha un'altra piccola parte in altro film di genere horror, \"The House of the Dead\".\nIl 2004 registra la sua partecipazione a svariate serie televisive, come \"Tru Calling\", \"Andromeda\", \"Stargate SG-1\" e \"The Collector\". Sempre nel 2004, Erica Durance ottiene la parte di Lois Lane nella quarta stagione di \"Smallville\", ruolo che interpreta, prima come guest star, poi come regular, fino al 2011, anno di conclusione della serie.\nNel 2006 recita nel film di fantascienza \"The Butterfly Effect 2\" e nel thriller \"\"; l'anno seguente, ha il ruolo da protagonista nella commedia televisiva \"Un matrimonio molto particolare\". Nel 2009 \u00e8 Marion nel film su Robin Hood \"Beyond Sherwood Forest\", Megan in \"Verdetto finale\" e Julia in \"The Building\". In quest'ultimo, interpreta una donna incinta che per caso inizia ad ascoltare le chiamate degli inquilini del suo palazzo e scopre che uno di loro potrebbe essere coinvolto in un omicidio.\nNel 2010 interpreta Natalia nel film di Leif Bristow \"Sophie\"; l'anno seguente, ha un ruolo da guest star in \"Charlie's Angels\". A febbraio 2011 viene nominata come \"Best Actress in a Television series\" ai Saturn Award per \"Smallville\" e a giugno come \"Best Actress in a Fantasy/Sci-Fi Show\" ai Teen Choice Award.\nNel 2012 viene annunciata la sua partecipazione come protagonista alla nuova serie televisiva medica \"Saving Hope\", della quale \u00e8 anche produttrice; compare inoltre in un episodio di \"Harry's Law\", nella commedia \"Tim and Eric's Billion Dollar Movie\" e nella serie antologica \"6 passi nel giallo\".\nDoppiatrici italiane.\nNelle versioni in italiano dei suoi film, Erica Durance \u00e8 stata doppiata da:"}
{"id": "593210", "revid": "228587", "url": "https://it.wikipedia.org/wiki?curid=593210", "title": "Eunice (nome)", "text": "Origine e diffusione.\nContinua il nome greco \u0395\u03c5\u03bd\u03b9\u03ba\u03b7 (\"Eunike\"). \u00c8 formato da \u03b5\u03c5 (\"eu\", \"bene\") e \u03bd\u03b9\u03ba\u03b7 (\"nike\", \"vittoria\"), e il significato complessivo pu\u00f2 essere interpretato come \"buona vittoria\" o \"vittoriosa\".\nIl nome appare nella Bibbia (2Ti ), dove \u00e8 portato dalla madre di san Timoteo (nella stessa lettera appare anche il nome di Loide, sua nonna). Come nome inglese, il suo uso cominci\u00f2 in seguito alla Riforma Protestante. \u00c8 inoltre presente nella mitologia greca, dove Eunice \u00e8 una delle nereidi, alla quale \u00e8 dedicato l'asteroide 185 Eunike.\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, non essendovi sante con questo nome che \u00e8 quindi adespota."}
{"id": "593211", "revid": "767487", "url": "https://it.wikipedia.org/wiki?curid=593211", "title": "Antipop", "text": "Antipop \u00e8 il sesto album del gruppo statunitense Primus, pubblicato nel 1999 dalla Interscope Records.\nL'unico singolo estratto dall'album \u00e8 \"Lacquerhead\". Dopo la pubblicazione di questo album, la band si scioglier\u00e0 nel 2001, salvo poi riformarsi nel 2003.\nL'album vede diversi ospiti noti in veste di produttori e musicisti."}
{"id": "593212", "revid": "767487", "url": "https://it.wikipedia.org/wiki?curid=593212", "title": "Euplio", "text": "Origine e diffusione.\nNome di scarsa diffusione, continua il nome greco \u0395\u03c5\u03c0\u03bb\u03b5\u03b9\u03bf\u03c2 (\"Eupleios\"), latinizzato in \"Euplius\". Deriva dal greco \"eupleios\", composto dalle radici \u03b5\u03c5 (\"eu\", \"bene\") e \u03c0\u03bb\u03ad\u03c9\u03c2 (\"pl\u00e9\u014ds\", \"pieno\"), quindi pu\u00f2 essere interpretato come \"completo\", \"abbondante\", \"ricolmo di doti\" - significato analogo a quello del nome Abbondio.\nOnomastico.\nL'onomastico ricorre il 12 agosto in memoria di sant'Euplio, diacono e martire a Catania sotto Diocleziano."}
{"id": "593213", "revid": "125485996", "url": "https://it.wikipedia.org/wiki?curid=593213", "title": "Hector Barbossa", "text": "Hector Barbossa, meglio noto come Capitan Barbossa, \u00e8 un personaggio immaginario della saga cinematografica \"Pirati dei Caraibi\" interpretato dall'attore Geoffrey Rush. \u00c8 uno dei personaggi principali della serie e compare in tutti gli episodi (sebbene nel secondo film la sua presenza si riduca ad un breve cameo nella scena finale della pellicola).\nRappresenta il lato oscuro di Jack Sparrow, del quale \u00e8 il principale antagonista nel primo film, \"La maledizione della prima luna\"; nei seguenti episodi assume un ruolo meno definito, presentandosi occasionalmente come alleato ma pur sempre rivale per Jack, indossando dunque le vesti di un antieroe.\nIGN ha classificato Barbossa al 13\u00ba posto nella classifica dei migliori 15 cattivi delle opere di fantasia.\nGeoffrey Rush ha definito il sacrificio di Barbossa avvenuto nel quinto film come \u00abuna conclusione gradevole e definitiva al viaggio di redenzione del personaggio\u00bb. Ha perci\u00f2 dichiarato di non volerlo reinterpretare in un potenziale seguito, non escludendo per\u00f2 la possibilit\u00e0 di \u00abricomparire in un breve cameo sotto forma di fantasma allo scopo di infastidire Jack con la sua saggezza\u00bb.\nCaratteristiche.\nAspetto e nome.\nHector Barbossa ha i capelli castani, con il tempo diventati di colore grigio scuro, lunghi fino alle spalle e parzialmente sciolti; dietro ha una sottile treccia che finisce sotto una bandana color verde scuro. Il suo viso \u00e8 cosparso da lentiggini e rughe, mentre sullo zigomo destro ha una profonda cicatrice, ottenuta durante un combattimento. Ha gli occhi azzurri, ingialliti col tempo, i denti marci e le unghie annerite, proprio come un vero pirata. Porta una barba ispida bionda/castana che cade fino alla base del collo. Il suo pezzo da otto \u00e8 un occhio di legno custodito da un membro della ciurma, Ragetti. La sua scimmietta di nome Jack, che lo accompagna sempre, tenta invano di restituirgli l'occhio rubandolo incessantemente a Ragetti. Il suo braccio destro reca un tatuaggio raffigurante la costellazione del tridente di Poseidone presente sulla copertina del diario di Galileo Galilei, oggetto che lasci\u00f2 alla figlia Carina prima di abbandonarla in un orfanotrofio. Nel quarto episodio, dopo essersi amputato la gamba destra per sfuggire alla cattura di Barbanera, Hector sostituisce il suo arto mancante con una gamba di legno al cui interno tiene segretamente del rum. Nei primi tre film Barbossa indossa sempre gli stessi vestiti: un cappello nero adorno di piume di struzzo blu al quale tiene molto, un grande anello raffigurante una testa di leone e un cappotto nero con bottoni, fabbricato con l'argento degli Inca. La sua pistola, invece, apparteneva ad un pirata spagnolo che ha ucciso in duello.\nNel quarto film, nel breve periodo in cui lavora per Re Giorgio II, Hector indossa la divisa da ufficiale della marina inglese per poi, una volta preso il posto di Barbanera come capitano della Queen Anne's Revenge, riprendere i suoi vecchi abiti da pirata. Nel giro di pochi anni, tuttavia, Hector, grazie alla spada magica ottenuta dopo l'uccisione di Barbanera, riesce a diventare il pirata pi\u00f9 potente e agiato dei sette mari. \u00c8 per questa ragione che, nel quinto capitolo, Barbossa, per fare sfoggio del suo potere e della sua ricchezza, sostituisce i suoi abiti originali con una sfarzosa parrucca. Inoltre, al posto della sua vecchia gamba di legno, ne acquista una d'oro. Il suo simbolo, infine, \u00e8 il Jolly Roger, spesso raffigurato sulla bandiera della sua nave.\nAlcune di queste informazioni sono rivelate in \"Pirates of the Caribbean: The Visual Guide\".\nIl nome \"Hector\" non viene mai pronunciato nei primi due episodi (tant'\u00e8 vero che il pirata viene chiamato per nome per la prima volta da Jack Sparrow nello \"Scrigno di Davy Jones\" solamente nel terzo film) ma viene rivelato nella sezione dei contenuti speciali dell'edizione in DVD, all'interno della quale gli autori spiegano che il cognome sia derivato dal pirata Barbarossa; inoltre, il cognome \"Barbossa\" in italiano rispecchia alla perfezione la natura della maledizione di cui \u00e8 schiavo nel primo film. Gli sceneggiatori Terry Rossio e Ted Elliott hanno rivelato che Johnny Depp, attore che interpreta Jack Sparrow, \u00e8 stato di grande aiuto per l'ideazione del personaggio di Hector.\nPersonalit\u00e0.\nConfidente, persuasivo, astuto e spietato, Hector Barbossa \u00e8 uno dei pirati pi\u00f9 smaliziati e arditi dei Caraibi, ed \u00e8 il pirata nobile del Mar Caspio. Rappresenta una sorta di eterno amico-rivale di Jack Sparrow, bench\u00e9 nel primo film si presenti come il suo pi\u00f9 acerrimo nemico. Padrone del proprio fato, Hector \u00e8 un pirata che non conosce compromessi e vede se stesso come un uomo d'onore, nonostante la sua vocazione. Nonostante sia cupo e ruvido, Barbossa ha un talento per l'umorismo asciutto. \u00c8 temerario e non ha paura di affrontare alcun tipo di pericolo, ma \u00e8 soprattutto molto sveglio e intelligente: quando si tratta di dare consigli, i suoi sono sempre tra i pi\u00f9 saggi. Ha anche una particolare eloquenza con cui spesso inganna le persone per raggiungere i suoi scopi. Al suo peggio sa essere crudele, scaltro, manipolatore e sanguinario, e spesso stipula accordi a suo favore; tuttavia, dichiara di avere una natura misericordiosa ed il senso del fair play, anche se questo \u00e8 solo un esempio del suo morboso senso dell'umorismo. \nCondottiero temutissimo e maestro della strategia navale, Barbossa sa prevedere con facilit\u00e0 le mosse dei suoi avversari, riuscendo cos\u00ec a mantenere durante gli scontri sempre una calma assoluta che infonde molta sicurezza ai suoi alleati. Durante le battaglie Barbossa preferisce restare nelle retrovie: il suo stile di combattimento \u00e8 difensivo, teso a mettere il nemico in difficolt\u00e0, terrorizzarlo e costringerlo alla resa. Quando viene spinto al duello, per\u00f2, si rivela essere un avversario letale, capace di battersi con la spada con maestria e grande esperienza. Dunque, se c'\u00e8 una cosa che lo contraddistingue da chiunque altro durante gli scontri, \u00e8 certamente la serenit\u00e0 mantenuta, sovente accompagnata da una risata potente, sguaiata e altisonante, tesa anche all'intimorimento del nemico. \nProprio come Jack Sparrow, anche Barbossa tiene molto alla Perla Nera e fa di tutto pur di sottrarla al rivale. L'attaccamento alla Perla \u00e8 molto sottolineato nel quarto film, dove Barbossa \u00e8 pronto a tutto pur di uccidere il terribile pirata Barbanera, colpevole di avergli sottratto la nave (e la gamba). Infatti, quando si ritrova contro tale avversario, Barbossa lo infilza con la sua spada alle spalle, cosa impensabile per un autoproclamato uomo d'onore, dedicando la vendetta alla nave ormai perduta. Come quasi ogni pirata, inoltre, Barbossa ha una cattiva igiene personale e un'insaziabile sete di rum. \u00c8 anche molto ghiotto di mele verdi, frutto che gli ricorda la sua infanzia trascorsa nelle campagne circostanti la citt\u00e0 di Bristol.\nNel corso della saga il personaggio di Hector subisce diverse modifiche. Mentre nel primo film rappresenta l'antagonista principale della storia, uno spietato pirata che sta disperatamente cercando di liberarsi della maledizione di cui \u00e8 schiavo, nel terzo film, dopo essere stato resuscitato grazie ai poteri soprannaturali della sacerdotessa voodoo Tia Dalma, diventa una sorta di politico che, una volta riunito il Consiglio della Fratellanza, cerca di mettere d'accordo i nove pirati nobili sulla soluzione migliore per affrontare in modo vincente il nemico comune: Beckett. Nel quarto film, Barbossa diventa un corsaro della marina inglese al servizio di Re Giorgio II che, sotto la protezione della corona, vuole solamente vendicarsi di Barbanera. Nel quinto film della saga, infine, Hector \u00e8 diventato un pirata molto ricco e potente che si ritrova al comando di una flotta composta da oltre dieci navi e che \u00e8 disposto a tutto pur di salvare i propri affari, anche di collaborare con Salazar. Tuttavia, alla fine del film, Hector, nell'atto eroico di salvare, a costo della propria vita, la figlia, che dopo la morte della moglie aveva abbandonato in un orfanotrofio, si dimostra essere una persona premurosa e sentimentale.\nBiografia del personaggio.\nPrimi anni.\nPoco si sa della giovent\u00f9 di Hector Barbossa, come del resto di quella di ogni altro personaggio della saga. Geoffrey Rush, attore che interpreta il personaggio, tuttavia, ha provato ad immaginare il suo passato.\nBarbossa nacque intorno al 1665 nel West Country - in Inghilterra - nelle campagne circostanti la citt\u00e0 portuale di Bristol, e trascorse la sua infanzia in una famiglia estremamente povera ma di nobili origini sotto la tutela di un padre violento. Cos\u00ec, all'et\u00e0 di 13 anni, Hector scapp\u00f2 di casa per farsi una vita propria. Affascinato dal mare, decise di diventare marinaio e, nell'osservare i comportamenti degli ufficiali, cominci\u00f2 a maturare quel desiderio che si sarebbe portato dietro per tutti i suoi anni di vivere nel lusso, proprio come un vero signore. Inizialmente Hector era un uomo retto e onesto ma, in seguito, rendendosi conto che avrebbe potuto vivere molto meglio da fuorilegge, decise di darsi alla pirateria. Il suo cognome fa presumere che avesse origine italiana, spagnola o portoghese, mentre il suo nome potrebbe far pensare ad origini ispaniche.\n\"Pirates of the Caribbean: The Price of Freedom\".\nUna volta abbandonatosi alla vita da fuorilegge, Hector divent\u00f2 il capitano di una piccola nave chiamata \"Cobra\". Dopo aver saccheggiato un brigantino francese carico d'avorio, la nave di Barbossa fu attaccata e affondata da un altro vascello pirata, nelle acque a nord delle Bermuda. In quest'occasione Barbossa rischi\u00f2 di disperdersi in mare, ma fortunatamente fu salvato da due membri della sua ciurma, Pintel e Ragetti. Due mesi dopo Barbossa e i suoi uomini furono portati da Don Rafael (all'epoca, il pirata nobile del Mar dei Caraibi) alla \"Baia dei Relitti\", dove conobbe per la prima volta Jack Sparrow, il quale, qualche tempo dopo, scopr\u00ec quale nave aveva affondato il Cobra: si trattava del \"Koldunya\", la nave di Boris Palachnik, il pirata nobile del Mar Caspio e vecchio amico di Barbossa. Cos\u00ec, su volere di Edward Teague, il quale riteneva che l'accaduto non rispettasse il Codice dei Pirati, si riun\u00ec alla Baia dei Relitti il Consiglio della Fratellanza, al quale fu convocato anche Davy Jones, capitano dell'Olandese Volante e signore del mare, che conferm\u00f2 la colpevolezza di Boris, il quale fu dunque catturato e, consapevole della sua imminente ed inequivocabile condanna all'impiccagione, decise di cedere al suo vecchio amico Barbossa, venuto incredulo a fargli visita in prigione, il titolo di pirata nobile del Mar Caspio e il suo pezzo da otto. Tuttavia, a quel tempo, non conoscendo il significato dei nove pezzi da otto, Barbossa decise di consegnarlo ad uno dei suoi subordinati, Ragetti.\nQueste informazioni vengono rivelate nel romanzo \"Pirates of the Caribbean: The Price of Freedom\" della scrittrice statunitense Ann Carol Crispin.\n\"Pirates of the Caribbean: Legends of the Brethren Court\".\nCinque anni dopo, Hector, mentre si trovava a Tortuga, si un\u00ec alla ciurma della \"Perla Nera\" capitanata da Jack Sparrow; Barbossa fu nominato primo ufficiale della nave e salp\u00f2 da Tortuga verso l'Estremo Oriente, incaricato da Tia Dalma di trovare insieme a Jack l\"Oro Ombra (Shadow Gold)\", un elisir magico fonte del potere occulto e sovrannaturale del feroce pirata Henry Morgan, un malvagio alchimista in cerca di vendetta sul Consiglio della Fratellanza noto come \"Lord Ombra (Shadow Lord)\". Sparrow e Barbossa viaggiarono in cerca delle sette fiale di Oro Ombra per il mondo intero, braccati dalla Compagnia inglese delle Indie Orientali e dalla misteriosa flotta del Lord Ombra. Alla fine, per\u00f2, in un'epica battaglia navale, i due riuscirono a sconfiggere lo scellerato alchimista con l'aiuto della Fratellanza e dei pirati nobili.\nQueste informazioni vengono rivelate nella raccolta di romanzi \"Pirates of the Caribbean: Legends of the Brethren Court\" pubblicata da Rob Kidd.\nL'ammutinamento e la maledizione.\nPer i due successivi anni Barbossa continu\u00f2 a mantenere le vesti di primo ufficiale sulla nave di Sparrow. Tuttavia l'intesa tra i due pirati non era destinata a durare a lungo: il tradimento di Hector non tard\u00f2 a manifestarsi nel corso di un'impresa volta al reperimento dell'arcaico tesoro azteco di Hern\u00e1n Cort\u00e9s, sepolto - secondo antiche dicerie - sulla recondita Isla de Muerta. Era infatti solamente il terzo giorno di navigazione quando Barbossa riusc\u00ec a estorcere a Jack le coordinate dell'isola e, dopo aver guidato un ammutinamento, a diventare il capitano della nave. Abbandonato Sparrow a morire su un'isola deserta, Hector si impadron\u00ec del tesoro azteco, ignaro della maledizione che su di esso gravava, a causa della quale lui e la sua ciurma furono condannati a un'esistenza da non-morti. A causa di tale maledizione, alla luce della luna apparivano come scheletri vivi ricoperti di carne fantasma, condannati a provare diversi desideri fisici, come la fame e la sete, senza tuttavia poterli soddisfare in alcun modo. Dopo aver speso tutto il tesoro, solcarono i mari per oltre 10 anni in preda alla disperazione, dedicandoli a recuperare ogni singolo pezzo e a restituirlo, come richiedeva il rituale, con il proprio sangue, al fine di rompere la maledizione. La ricerca fu complicata dal fatto che, dopo aver trovato il tesoro, un membro della ciurma, Sputafuoco Bill Turner, essendo rimasto fedele a Jack, fu, per ordine di Barbossa, legato ad un cannone e gettato in mare. Tuttavia, sapendo che questo sarebbe stato il suo destino, Sputafuoco aveva spedito preventivamente il medaglione a suo figlio, a cui venne successivamente sottratto dalla giovane Elizabeth Swann, che credeva che tale oggetto potesse essere la prova di appartenenza del ragazzo alla pirateria.\n\"La maledizione della prima luna\".\nNel primo film, Barbossa \u00e8 ancora il capitano della Perla Nera, la nave che Jack Sparrow intende recuperare. \u00c8 accompagnato da una scimmia, anch'essa non-morta come il resto dell'equipaggio, che ha battezzato \"Jack\" in spregio del suo ex-capitano.\nAll'inizio della storia, Barbossa saccheggia la citt\u00e0 di Port Royal per recuperare l'ultimo medaglione d'oro del tesoro maledetto di Cort\u00e9s. Rapisce cos\u00ec Elizabeth Swann, figlia del governatore della citt\u00e0, poich\u00e9 quest'ultima possiede il pezzo d'oro da loro ricercato utile per spezzare la maledizione che li affligge. Perci\u00f2 la ragazza chiede il \"parley\" e, nel panico, si presenta come Elizabeth Turner. Barbossa, convinto che sia la figlia di Sputafuoco Bill Turner, si rifiuta di lasciarla andare e la porta all'interno della grotta dell'Isla de Muerta per poterle prelevare del sangue e spezzare finalmente la maledizione. Tuttavia ben presto i pirati si rendono conto che la ragazza non ha il sangue giusto e iniziano a litigare. Nel frattempo, anche il giovane Will Turner, alleatosi con Jack Sparrow per salvare la fanciulla, arriva sull'isola e, approfittando della confusione generale, fugge con la ragazza e il medaglione. Barbossa tuttavia cattura Jack e, scioccato di rivederlo dopo cos\u00ec tanti anni ancora vivo, ordina alla ciurma di ucciderlo. Ci\u00f2 nonostante Sparrow riesce a persuadere Barbossa a risparmiargli la vita e a permettergli di condurlo dall'unico discendente di Sputafuoco. Dunque, dopo aver distrutto in una violenta battaglia navale il vascello su cui si erano rifugiati Will ed Elizabeth, Hector, con una subdola mossa, abbandona Jack insieme alla ragazza sulla stessa isola dove gi\u00e0 una volta aveva lasciato il rivale, tornando invece con il giovane fabbro sull'Isla de Muerta per spezzare la maledizione. Tuttavia Sparrow, dopo essere fuggito anche per questa seconda volta dall'isola deserta, raggira Barbossa con un sofisticato piano e lo combatte in un duello all'ultimo sangue, destinato a durare fino a quando Will, dopo aver recuperato il medaglione, spezza la maledizione e Barbossa, colpito da un colpo di pistola poco prima, cade a terra, finalmente ucciso dal rivale.\n\"La maledizione del forziere fantasma\".\nNel secondo film, Barbossa appare in un cameo nella scena finale della pellicola dopo essere stato resuscitato da Tia Dalma per comandare la spedizione ai confini del mondo che partir\u00e0 alla ricerca di Sparrow, inghiottito nel frattempo dal mostruoso Kraken di Davy Jones.\n\"Ai confini del mondo\".\nNel terzo film, l'ex nemico Barbossa si reca a Singapore accompagnato dalla vecchia ciurma di Jack e dai pirati Will Turner, Elizabeth Swann e Joshamee Gibbs, nella speranza di ottenere una nave, un equipaggio e le carte nautiche di Sao Feng, il famigerato pirata nobile del Mar Cinese Orientale. Tuttavia, nel corso delle trattative, irrompe la Compagnia inglese delle Indie Orientali, portando alla nascita di un acceso scontro fra la fazione dei pirati e quella dei soldati britannici. Grazie a Will, che servendosi delle minacce riesce a stringere un patto con Sao Feng, Hector ottiene finalmente ci\u00f2 che desiderava: una nave, una ciurma e le carte. Ora Barbossa \u00e8 a capo della spedizione ai confini del mondo per salvare il capitano Jack Sparrow dallo Scrigno di Davy Jones insieme alla nave di cui si \u00e8 sempre considerato il legittimo proprietario: la Perla Nera. Barbossa intende riunire tutti i membri del Consiglio della Fratellanza, tra cui Jack, per liberare Calypso, un'antica dea del mare rinchiusa in un corpo umano anni or sono (nientemeno che in quello di Tia Dalma), e quindi combattere contro la ciurma di Davy Jones e la flotta di Lord Cutler Beckett, il quale, nel frattempo, essendosi impadronito del cuore del capitano dell'Olandese Volante, ha acquisito il potere sui mari, mettendo a rischio il futuro della pirateria. Durante la battaglia, Barbossa celebra il matrimonio di Will ed Elizabeth. Alla fine del terzo episodio si ripete un fatto ormai noto a tutti: Barbossa abbandona Jack in un porto partendo con la Perla Nera alla volta della Fonte dell'eterna giovinezza situata al largo di Cuba ma, poco dopo, scoprir\u00e0 suo malgrado che Jack Sparrow gli ha sottratto la mappa e che, anzi, sembra gi\u00e0 aver trovato la rotta giusta senza Barbossa.\n\"Oltre i confini del mare\".\nNel quarto film, Barbossa ha perso la Perla Nera e una gamba durante un'agghiacciante battaglia navale. Avendo perduto stima e prestigio tra i pirati, Hector collabora con i britannici e ottiene il perdono del re, divenendo cos\u00ec un fidato corsaro al servizio della corona inglese. Da Re Giorgio II viene dunque incaricato di guidare una spedizione per giungere alla Fonte della giovinezza prima dei rivali spagnoli; per riuscirvi si serve delle istruzioni di Joshamee Gibbs. Barbossa pertanto si mette sulle tracce dello spietato pirata Barbanera che, ricattando Jack Sparrow, si sta recando nel medesimo luogo. Tuttavia Barbossa non sta cercando la Fonte; in un momento in cui le strade sua e di Jack si rincrociano, egli spiega all'eterno rivale-amico che \u00e8 stato proprio Barbanera a \"catturare\" la Perla Nera e ad uccidere tutta la sua ciurma mediante un maleficio, per liberarsi del quale Barbossa stesso \u00e8 stato costretto ad amputarsi la gamba destra. Il suo vero scopo \u00e8 quindi vendicarsi di Barbanera. Jack decide di aiutare Barbossa e lo conduce in segreto fino alla Fonte, dove ha portato anche Barbanera e la sua ciurma. Ne nasce uno scontro tra la ciurma pirata e l'equipaggio britannico e, in particolare, tra Barbanera e Barbossa; questi, seppur debilitato per via della gamba di legno, riesce infine a colpire a morte Barbanera (distratto dai sopraggiunti soldati spagnoli) con la sua spada avvelenata. Dopo aver vendicato la Perla, Barbossa reclama la spada, la ciurma e la nave di Barbanera, la Queen Anne's Revenge, come pagamento per la sua gamba perduta. Riprese definitivamente le vesti di pirata, Barbossa si avvia verso Tortuga insieme al suo nuovo equipaggio che lo accetta come capitano e che dimostra di apprezzarlo molto pi\u00f9 rispetto allo spietato tiranno Barbanera. Inoltre, possedendo ora la spada magica del suo vecchio nemico, Hector ne acquisisce tutti i poteri straordinari, divenendo cos\u00ec uno dei pirati pi\u00f9 potenti e temuti dei Caraibi.\n\"La vendetta di Salazar\".\nNel quinto film, Barbossa ha raggiunto lo stile di vita che aveva sempre desiderato: \u00e8 diventato infatti un pirata molto ricco, potente e benestante che si ritrova a controllare una flotta composta da dieci navi, ottenuta grazie alla spada magica di cui era venuto in possesso dopo la sconfitta di Barbanera. Quando il terrificante capitano Armando Salazar riesce a fuggire dal Triangolo del Diavolo, tuttavia, attacca e affonda alcune delle navi di Barbossa, il quale, per evitare che i suoi affari vadano in rovina, decide di imbarcarsi sulla sua nave ammiraglia, la Queen Anne's Revenge, per incontrarlo di persona e proporgli un accordo: Barbossa l'avrebbe condotto da Jack Sparrow e Salazar, in cambio, avrebbe risparmiato la sua flotta. Tuttavia Barbossa ha intenzioni ben diverse: quando si ricongiunge con Jack decide infatti di schierarsi dalla sua parte per sconfiggere una volta per tutte lo spietato e vendicativo capitano spagnolo. Dunque, utilizzando la spada di Barbanera, libera finalmente la Perla Nera, intrappolata ormai da cinque anni nella bottiglia, della quale diventa nuovamente il capitano, legando Sparrow all'albero maestro. A bordo della nave si ricongiunge con la sua giovane figlia, Carina Smyth, senza per\u00f2 rivelarle momentaneamente la sua vera identit\u00e0. Partecipa all'operazione di salvataggio di Jack, Henry e Carina dal fondo dell'oceano, luogo in cui era ubicato il leggendario Tridente di Poseidone, e, per evitare che Salazar faccia precipitare sua figlia dall'ancora alla quale sono appesi, Hector si sacrifica lanciandosi sul terribile nemico, ormai tornato umano, facendolo cadere nelle profondit\u00e0 dell'oceano e salvando cos\u00ec il suo unico \"tesoro\". Giacch\u00e9 prima di sacrificarsi Barbossa aveva rivelato a Carina di essere suo padre e di amarla profondamente, la figlia prende il suo cognome, orgogliosa del genitore ormai defunto.\nAltre apparizioni.\nBarbossa \u00e8 presente nei videogiochi \"Kingdom Hearts\" nel mondo di Port Royal e dei Caraibi: nel secondo \u00e8 apparso come antagonista e come boss, nel terzo invece \u00e8 un alleato.\nBarbossa \u00e8 visibile nella terza missione di \"Vita da pirata\", aggiornamento di giugno 2021 del videogioco \"Sea of Thieves\".\nAccoglienza.\n\"Fandango\" lo ha inserito al quarto posto nella lista dei \"pi\u00f9 nefasti cattivi Disney live-action\", dopo il giudice Morton, il Capitano Nemo e il Dr. Hans Reinhardt."}
{"id": "593214", "revid": "767487", "url": "https://it.wikipedia.org/wiki?curid=593214", "title": "Il Castello di Atlante", "text": "Il Castello di Atlante \u00e8 un gruppo di rock progressivo italiano della zona di Vercelli, nato nel 1974 e ancora in attivit\u00e0. Come successe ad altri gruppi italiani degli anni settanta (per esempio il Consorzio Acqua Potabile), Il Castello giunse a pubblicare l'album d'esordio solo negli anni novanta (periodo del revival del progressive rock e della nascita di etichette discografiche specializzate nel settore).\nStoria.\nIl gruppo nacque nel settembre del 1974 su iniziativa di: Paolo Ferrarotti e Dino Fiore a cui si aggiungero in breve Aldo Bergamini, Massimo Di Lauro e Giampiero Marchiori. Questa formazione inizi\u00f2 a suonare dal vivo (inizialmente nella zona di Vercelli, poi in altre regioni d'Italia). Per circa quindici anni il gruppo \u00e8 stato attivo (pur senza un contratto da una casa discografica), attraversando alcuni cambiamenti di al nucleo \"stabile\" composto da Bergamini, Fiore, Ferrarotti e Di Lauro, realizzando diversi nastri demo, collaborando alla realizzazione della sigla dei Campionati Mondiali di Hockey a Rotelle svoltisi a Vercelli nei primi anni ottanta e producendo un singolo nel 1983.\nAll'inizio degli anni novanta la Vinyl Magic, una etichetta specializzata nel progressive che stava ristampando numerosi album dei gruppi progressive italiani degli anni settanta, propose a Il Castello di Atlante di partecipare alla collana \"New Prog '90\". L'opera d'esordio del gruppo fu \"Sono io il signore delle terre a nord\" (1992). L'album, che univa elementi neoprogressive alle atmosfere sinfoniche della tradizione del progressive italiano anni settanta, fu accolto molto bene dalla critica di settore e dagli appassionati del genere.\nNel 1994 il gruppo pubblic\u00f2 due CD: vecchio materiale inedito raccolto nell'album \"Passo dopo passo\" ed un nuovo lavoro dal titolo \"L'ippogrifo\", l'ultimo con la Vinyl. Con l'etichetta Elecromantic Music Il Castello ha poi pubblicato: \"Come il seguitare delle stagioni\" (2001), stampato anche come LP in vinile, \"Quintessenza\" (2004), \"Concerto acustico\" (2006) e \"Cap. 7 - Tra Le Antiche Mura\" (2008).\nInoltre Il Castello compare in tre produzioni realizzate dalla rivista finlandese Colossus: Kalevala (2003), Dante Alighieri's Inferno (2008) e Decameron: Ten Days in 100 Novellas - part III (2016).\nDal 2005 la band prende parte a vari festival prog.\nNel 2010 Mattia Garimanno, insegnante, produttore e titolare dell'etichetta \u00c6nima Recordings \u00e8 entrato nella band.\nNel 2011 \u00e8 stato pubblicato il DVD live \"Una sera a Tokyo\", prima produzione propria del gruppo, registrato dal vivo durante il tour di 5 concerti fatto in Giappone nel 2008.\nNel 2014 \u00e8 uscito il doppio CD+DVD \"Cap. 8 - Live\" con l'etichetta messicana Azafran Media.\nNel 2014 Andrea Bertino \u00e8 subentrato a Massimo Di Lauro al violino. Andrea, diplomato al Conservatorio G. Verdi di Milano nel 1994, \u00e8 insegnante di violino, svolge l'attivit\u00e0 di concertistica e collabora, tra gli altri, con l'orchestra Rond\u00f2 Veneziano.\nNel gennaio 2015 Tony Pagliuca, \u00e8 entrato nel gruppo.\nSul finire del 2015 Tony, a causa di altri impegni, non ha pi\u00f9 potuto essere presente con continuit\u00e0, pertanto, di comune accordo, il gruppo ha deciso di interrompere la collaborazione. \u00c8 subentrato Davide Cristofoli.\nAd inizio 2016 \u00e8 stato pubblicato un nuovo CD, Arx Atlantis (Il Castello di Atlante in Latino) il primo interamente prodotto dalla band, che contiene 5 brani inediti, nello stile del gruppo ma con sonorit\u00e0 pi\u00f9 moderne e aggressive.\nPer celebrare il 25\u00ba anniversario dell'uscita del primo CD, il Castello ha deciso di produrre un nuovo CD contenente gli stessi brani del disco d'esordio, riarrangiati e riregistrati con la formazione attuale, pi\u00f9 una \"bonus track\". Il nuovo CD, prodotto dall'etichetta \u00c6nima Recordings, \u00e8 uscito il 13.10.2018 con il titolo \"Siamo Noi i Signori delle Terre a Nord\" ed \u00e8 stato presentato ufficialmente a Milano, a \"La Casa di Alex\", lo stesso giorno."}
{"id": "593215", "revid": "228587", "url": "https://it.wikipedia.org/wiki?curid=593215", "title": "Alan Arnold Griffith", "text": "\u00c8 conosciuto soprattutto per i suoi studi sulla tensione e sulla rottura nei metalli, nota in particolare come rottura a fatica, e per essere stato uno dei primi a sviluppare una base teorica consistente per i motori a reazione.\nBiografia.\nGriffith consegu\u00ec dapprima una laurea in ingegneria meccanica, seguita da un Master e da un Dottorato di Ricerca presso l'Universit\u00e0 di Liverpool. Nel 1915 viene accettato come tirocinante presso la Royal Aircraft Factory, prima di essere aggregato al Dipartimento di Fisica e Strumentazione negli anni seguenti, quando l'azienda assunse il nome di Royal Aircraft Establishment (RAE).\nAlcuni dei primi lavori di Griffith rimangono a tutt'oggi ampiamente in uso. Nel 1917, insieme a Geoffrey Ingram Taylor, propose l'uso di una patina di sapone come metodo di studio dei problemi di tensione. In questo metodo, una bolla di sapone viene \"stirata\" tra diversi fili che rappresentano i margini dell'oggetto da studiare, e la colorazione della superficie della bolla mostra le linee di tensione. Questo metodo, con altri simili, venne usato fino agli anni novanta, quando divennero disponibili computer con potenze tali da consentire il calcolo di tali linee con metodi numerici.\nGriffith \u00e8 ancora pi\u00f9 conosciuto per uno studio teorico sulla natura della tensione e della rottura nei metalli. All'epoca, veniva generalmente accettato che la resistenza di un materiale fosse pari a E/10, dove E rappresenta il modulo elastico o modulo di Young per tale materiale. Tuttavia era ben noto che questi materiali spesso arrivavano a rottura a valori anche 1.000 volte inferiori di quello cos\u00ec calcolato. Griffith scopr\u00ec che esistevano numerose microfratture in ogni materiale, e ipotizz\u00f2 che queste microfratture abbassassero la resistenza complessiva del materiale stesso. Questo avviene perch\u00e9 qualsiasi vuoto in un materiale solido provoca una concentrazione della tensione, il che porta la tensione stessa a raggiungere il valore E/10 all'altezza della microfrattura molto prima di quanto avvenga per il solido nel suo insieme.\nDa questo studio, Griffith formul\u00f2 la sua teoria della frattura fragile, utilizzando il concetto di energia di tensione elastica. La sua teoria descrisse il comportamento della propagazione delle fratture in un corpo ellittico considerando l'energia implicata. L'equazione sostanzialmente stabilisce che, quando una microfrattura riesce a propagarsi abbastanza da fratturare un solido, il guadagno in energia superficiale \u00e8 uguale alla perdita di energia di coesione, ed \u00e8 considerata la principale equazione per descrivere la frattura fragile. Poich\u00e9 l'energia di tensione rilasciata \u00e8 direttamente proporzionale al quadrato della lunghezza della microfrattura, soltanto quando questa \u00e8 relativamente corta l'energia richiesta per espandersi supera l'energia disponibile. Oltre la lunghezza critica di Griffith, la frattura diviene pericolosa.\nIl lavoro, pubblicato nel 1920, produsse cambiamenti sostanziali in molte industrie. In questo modo, improvvisamente, l'indurimento dei materiali dovuto a processi come la laminazione a freddo non fu pi\u00f9 misterioso. I progettisti di velivoli compresero immediatamente il motivo per cui i loro progetti andavano a rottura anche se erano stati costruiti molto pi\u00f9 forti di quanto fosse necessario, e subito iniziarono a lavorare i metalli usati in modo da rimuovere le microfratture. Il risultato fu una serie di progetti particolarmente riusciti negli anni trenta, come il Boeing 247. Questa ricerca venne successivamente generalizzata negli anni cinquanta da G. R. Irwin, applicandola a quasi tutti i materiali, non soltanto quelli rigidi.\nNel 1926 Griffith pubblic\u00f2 una ricerca, \"An Aerodynamic Theory of Turbine Design\". Egli dimostr\u00f2 che il misero rendimento delle turbine esistenti era dovuto a un difetto del loro disegno, che portava le pale a lavorare \"in stallo\", e propose una forma aerodinamica per le pale che avrebbe aumentato il loro rendimento in misura rilevante. La pubblicazione proseguiva descrivendo un motore che utilizzava un compressore assiale ed una turbina a due stadi, il primo dei quali dava energia al compressore, mentre il secondo era un condotto di potenza destinato a dare energia al propellente. Questo primo progetto rappresent\u00f2 il precursore del motore a turbina. Conseguentemente alla pubblicazione dello studio, l'Aeronautical Research Committee finanzi\u00f2 un esperimento in scala ridotta con un compressore assiale ed una turbina assiale, entrambi ad un solo stadio. Il lavoro fu completato nel 1928 con un progetto di prototipo funzionante, ma per qualche motivo l'esperimento fu sospeso a quel punto.\nPi\u00f9 o meno nello stesso periodo Frank Whittle espose le sue tesi sui motori a turbina, utilizzando un compressore centrifugo e una turbina monostadio, in cui l'energia residua nei gas di scarico veniva utilizzata per fornire direttamente energia al velivolo. Whittle mand\u00f2 la sua ricerca al Ministero dell'Aeronautica nel 1930, dove venne passato a Griffith per una valutazione. Dopo avere evidenziato un errore nei calcoli di Whittle, egli disse che l'ampia superficie frontale del compressore l'avrebbe reso inutilizzabile per l'uso aeronautico e che i gas di scarico stessi avrebbero fornito una spinta scarsa. Il Ministero dell'Aeronautica rispose quindi a Whittle dicendo di non essere interessato al progetto. Whittle si sent\u00ec mortificato, ma fu convinto da Johnny Johnson a sviluppare comunque l'idea. Fortunatamente, Whittle brevett\u00f2 il suo progetto nel 1930 e fu in grado di avviare la Power Jets nel 1935 per svilupparlo.\nGriffith divenne il principale consulente scientifico nell'ambito del nuovo \"Air Ministry Laboratory\" a South Kensington. In quei laboratori invent\u00f2 una turbina a gas detta \"a controflusso\", la quale utilizzava un compressore con due rotori aventi verso di rotazione opposto, posti l'uno all'interno dell'altro, in contrapposizione con tutti i progetti usuali in cui il compressore soffiava l'aria contro uno statore, sostanzialmente un disco palettato fisso. L'effetto sul rendimento della compressione fu notevole, ma altrettanto consistente era l'effetto sulla complessit\u00e0 del motore. Nel 1931 Griffith torn\u00f2 al RAE per occuparsi della ricerca sui motori, ma fu solo nel 1938, quando divenne capo del Dipartimento Motori, che effettivamente part\u00ec il lavoro sullo sviluppo di un motore a flusso assiale. Affiancato da Hayne Constant, inizi\u00f2 a lavorare al suo progetto iniziale senza controflusso, lavorando insieme alla fabbrica di turbine a vapore Metropolitan-Vickers (Metrovick).\nDopo breve tempo, il lavoro di Whittle alla Power Jets inizi\u00f2 a presentare importanti progressi e Griffith fu costretto a rivedere le sue convinzioni sull'utilizzo del getto direttamente per la propulsione. Da una rapida revisione del progetto all'inizio del 1940 trasse origine il Metrovick F.2, che funzion\u00f2 per la prima volta pi\u00f9 tardi nello stesso anno. Il motore F.2 divenne pronto per i test di volo nel 1943 ed aveva una spinta di circa 9.500 N. Nel mese di novembre venne testato il modello F.2/40, un motore di dimensioni pi\u00f9 piccole che somigliava parecchio al Me 262 e che aveva prestazioni superiori. Tuttavia il motore venne considerato troppo complesso, e non fu mai messo in produzione.\nIl rifiuto iniziale di Griffith dei concetti di Whittle \u00e8 stato oggetto per lungo tempo di diversi commenti. Esso ha certamente rallentato lo sviluppo dei motori a reazione in Inghilterra per diversi anni. Le sue motivazioni hanno suscitato diverse curiosit\u00e0 ed interpretazioni, con molti studiosi che suggeriscono che la ragione principale fu il perfezionismo di Griffith che non gli faceva piacere il motore \"piccolo e brutto\" di Whittle, o forse la convinzione che il suo progetto fosse intrinsecamente superiore.\nGriffith entr\u00f2 a far parte della Rolls-Royce nel 1939 e ci lavor\u00f2 fino al 1960. Egli progett\u00f2 il turboreattore assiale AJ.65 che condusse allo sviluppo del Rolls-Royce Avon, il primo motore turbogetto assiale mai prodotto dalla stessa Rolls-Royce. Griffith port\u00f2 inoltre avanti ricerche pionieristiche sulla tecnologia del decollo ed atterraggio verticali, culminate nello sviluppo di un apparato per la regolazione della spinta."}
{"id": "593216", "revid": "2812", "url": "https://it.wikipedia.org/wiki?curid=593216", "title": "Google Local", "text": ""}
{"id": "593219", "revid": "767487", "url": "https://it.wikipedia.org/wiki?curid=593219", "title": "Euprepio", "text": "Origine e diffusione.\nContinua il nome augurale greco \u0395\u03c5\u03c0\u03c1\u03b5\u03c0\u03b9\u03bf\u03c2 (\"Euprepios\"), latinizzato in Euprepius. \u00c8 derivato dal greco \u03b5\u1f50\u03c0\u03c1\u03b5\u03c0\u03ae\u03c2 (\"euprepes\", \"decoroso\", \"modesto\"), composto dalle radici \u03b5\u03c5 (\"eu\", \"bene\") e \u03c0\u03c1\u03ad\u03c0\u03c9 (\"prepo\", o \u03c0\u03c1\u03ad\u03c0\u03b5\u03b9\u03bd, \"prepein\", \"assomigliare\", \"essere visibile\"), quindi pu\u00f2 essere interpretato come \"di bella presenza\", \"maestoso\", \"distinto\". Alcune fonti interpretano il secondo elemento come \"essere adatto\".\nIl nome \u00e8 ormai caduto in disuso, sopravvivendo solo in alcune aree della Puglia.\nOnomastico.\nL'onomastico si pu\u00f2 festeggiare il 21 agosto in memoria di sant'Euprepio, vescovo di Verona, oppure il 27 settembre in ricordo di sant'Euprepio (a volte alterato in Eupremio), martire sotto Diocleziano ad Egea, in Cilicia, con i santi Cosma, Damiano, Antimo e Leonzio."}
{"id": "593220", "revid": "1482985", "url": "https://it.wikipedia.org/wiki?curid=593220", "title": "Eadbald del Kent", "text": "Era succeduto sul trono al padre Etelberto (\"Ethelbert\"). Dapprima rinunci\u00f2 al battesimo, respinse il Cristianesimo e spos\u00f2 la vedova paterna. Fu poi convertito da Lorenzo di Canterbury, richiam\u00f2 Mellito e Giusto e costru\u00ec una chiesa a Canterbury (anche se lo storico D. P. Kirby sostiene che il passo di San Beda il Venerabile che parla di ci\u00f2 \u00e8 confuso, e che \u00e8 molto pi\u00f9 probabile che Eadbald sia stato convertito da Giusto).\nAttorno al 635 Eadbald costru\u00ec il primo convento per monache d'Inghilterra (abbazia di Folkestone) per la figlia Eanswythe e le sue consorelle. Organizz\u00f2 anche un matrimonio tra la sorella Etelburga e re Edwin di Northumbria, riprendendo poi con s\u00e9 lei e Paolino di York alla morte di Edwin nel 633. Eadbald spos\u00f2 la principessa franca Emma, figlia di re Teodeberto II di Austrasia, forse nel 624, da cui ebbe un figlio, Eorcenberht, che poi diventer\u00e0 re.\nRimane oggi una moneta d'oro di Eadbald, battuta a Londra con l'incisione: \"AVDVARLD\"."}
{"id": "593227", "revid": "1005847", "url": "https://it.wikipedia.org/wiki?curid=593227", "title": "Europarlamentari dell'Italia della I legislatura", "text": "Gli europarlamentari dell'Italia della I legislatura, eletti in occasione delle elezioni europee del 1979, furono 81."}
{"id": "593229", "revid": "287204", "url": "https://it.wikipedia.org/wiki?curid=593229", "title": "Eurialo (nome)", "text": "Origine e diffusione.\n\u00c8 un nome di matrice classica, derivanta dal greco antico \u0395\u1f50\u03c1\u03cd\u03b1\u03bb\u03bf\u03c2 (\"Euryalos\"), latinizzato in Euryalus. \u00c8 portato da numerose figure della mitologia greca, fra le quali spicca Eurialo, un personaggio dell\"Eneide\" noto per l'amicizia con Niso, che muore insieme a lui. Vi sono anche diverse figure che portano la forma femminile, in particolare Euriale, una delle gorgoni.\nEtimologicamente, \u00e8 composto dai termini \u03b5\u03c5\u03c1\u03c5\u03c2 (\"eurys\", \"grande\", \"vasto\", da cui anche Euro ed Euridice) e \u03b1\u03bb\u03bf\u03c2 (\"alos\", \"aia\", \"vigna\", \"terra\"), e viene interpretato come \"ampia terra\" oppure anche \"dall'ampia aia\" (e cio\u00e8, per esteso, \"possidente\").\nOnomastico.\nNessun santo porta questo nome, che quindi \u00e8 adespota. L'onomastico ricade quindi il 1\u00ba novembre, festa di Ognissanti."}
{"id": "593234", "revid": "287204", "url": "https://it.wikipedia.org/wiki?curid=593234", "title": "Euridice (nome)", "text": "Origine e diffusione.\n\u00c8 un nome di matrice classica che continua il greco \u0395\u1f50\u03c1\u03c5\u03b4\u03af\u03ba\u03b7 (\"Eurydike\"), latinizzato in \"Eurydice\". \u00c8 formato dall'aggettivo \u03b5\u1f50\u03c1\u03cd\u03c2 (\"eurys\", \"grande\", \"vasto\", da cui anche Eurialo ed Euro) e da \u03b4\u03af\u03ba\u03b7 (\"dike\", \"giustizia\", da cui anche Laodice), e il significato complessivo pu\u00f2 essere interpretato come \"giustissima\", \"molto giusta\" o \"[di] grande/ampia giustizia\".\n\u00c8 il nome di numerosi personaggi della mitologia greca, fra i quali spicca la driade Euridice, moglie di Orfeo, il quale, alla sua morte, si avventur\u00f2 negli inferi per riportarla in vita, fallendo tuttavia quando era quasi alla fine e perdendo cos\u00ec per sempre l'amata. Alla tragedia, gi\u00e0 cantata da Fanocle, Ovidio e Virgilio, sono ispirate numerose opere pi\u00f9 moderne, fra cui l\"Euridice\" di Rinuccini (considerata la prima opera lirica, messa in scena agli albori del XVII secolo), \"L'Orfeo\" di Monteverdi (1607) e \"Orfeo ed Euridice\" di Gluck (1762), che hanno aiutato la diffusione di questo nome (cos\u00ec come del nome Orfeo).\nLa corretta pronuncia del nome in italiano \u00e8 \"Eur\u00ecdice\", ma \u00e8 attestata anche la forma \"Eurid\u00ecce\"; riguardo alla sua diffusione in Italia, \u00e8 disperso nel Nord e in Toscana.\nOnomastico.\nIl nome \u00e8 adespota, non essendovi sante che lo abbiano portato. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "593235", "revid": "148107", "url": "https://it.wikipedia.org/wiki?curid=593235", "title": "Robert Picardo", "text": "\u00c8 noto soprattutto per aver interpretato il Dottore nella serie televisiva \"\" e Richard Woolsey nelle serie \"Stargate SG-1\", \"Stargate Atlantis\" e \"Stargate Universe\".\nBiografia.\nRobert \"Bob\" Picardo \u00e8 figlio di genitori italo-americani, la famiglia paterna era originaria di Montecorvino Rovella in provincia di Salerno, mentre quella materna di Bomba, in provincia di Chieti. Picardo si \u00e8 diplomato alla William Penn Charter school e ha frequentato la Yale University, periodo in cui ha ottenuto una parte nel musical \"Messa\" di Leonard Bernstein. Ha recitato inoltre nell'opera \"Sexual Perversity in Chicago\" di David Mamet e con Diane Keaton in \"The Primary English Class\". Nel 1977 ha recitato insieme a Danny Aiello nella commedia \"Gemini\" e successivamente in molti film e telefilm televisivi. Nel 1988 ha partecipato al film horror \"976 - Chiamata per il diavolo\".\nHa avuto una nomination agli \"Emmy awards\" per la sua interpretazione di Mr. Cutlip in \"The Wonder Years\" (1988). Ha diretto gli episodi \"Un amore impossibile\" (\"Alter Ego\") nella terza stagione e \"Un piccolo passo\" (\"One Small Step\") nella sesta stagione della serie televisiva \"\".\nAttualmente risiede a Los Angeles con la moglie Linda e le sue due figlie, Nicollette Arianna (nata il 14 marzo 1989) e Gina Emira (nata il 3 novembre 1991).\n\u00c8 un convinto sostenitore del Partito Democratico, in particolare della tendenza \"liberal\" e progressista."}
{"id": "593236", "revid": "729019", "url": "https://it.wikipedia.org/wiki?curid=593236", "title": "Franz von Hipper", "text": "Biografia.\nNato da una famiglia Bavarese di proprietari terrieri, Franz Hipper si arruol\u00f2 diciottenne nella marina imperiale, nell'aprile 1881, servendo come cadetto sulle fregate SMS \"Niobe\" e SMS \"Leipzig\". Nel 1884 ricevette la nomina ad ufficiale e come tale sino al 1903 comand\u00f2 unit\u00e0 siluranti; dal 1904 fu a capo della 1\u00aa Divisione torpediniere con insegna sull'incrociatore leggero . Nominato contrammiraglio nel 1912, ricevette il comando dell'incrociatore corazzato SMS \"Friedrich Karl\". Nell'ottobre 1913 fu nominato comandante della Forza di esplorazione della \"Hochseeflotte\" (flotta d'alto mare).\nDopo lo scoppio della Prima guerra mondiale Hipper condusse i suoi incrociatori da battaglia nel corso di numerosi attacchi alle citt\u00e0 costiere inglesi, fra cui Scarborough, Whitby ed Hartlepool, nel dicembre 1914. Delle stesse unit\u00e0 fu al comando nelle battaglie di Dogger Bank (24 gennaio 1915) e dello Jutland (31 maggio - 1\u00ba giugno 1916), nell'ultima delle quali inflisse danni importanti alla Royal Navy, affondando tre incrociatori da battaglia britannici, cosa che gli valse grande fama sia in Germania che in Gran Bretagna. Infatti dei quattro ammiragli coinvolti, da ambo le parti, nella battaglia dello Jutland (Jellicoe, Beatty, Scheer, ed Hipper stesso), fu l'unico il cui operato fu considerato esemplare. Non molto tempo dopo la battaglia re Ludovico III di Baviera lo nomin\u00f2 principe. Nel 1916 fu insignito dell'ordine \"Pour le M\u00e9rite\".\nNell'agosto 1918 Hipper fu promosso ammiraglio e succedette all'ammiraglio Reinhard Scheer come comandante in capo della flotta d'alto mare. Quando scoppi\u00f2 l'ammutinamento di Kiel, il 4 novembre 1918, rivolse un appello ai marinai, ma senza risultato. Negli ultimi giorni di servizio attivo organizz\u00f2 il trasferimento della flotta a Scapa Flow.\nAnd\u00f2 a riposo il 30 novembre 1918, e trascorse il resto della vita ad Othmarschen nei pressi di Amburgo. Alla morte le sue spoglie furono riportate nella citt\u00e0 natale.\nL'incrociatore pesante della Seconda guerra mondiale \"Admiral Hipper\" fu battezzato col suo nome, e cos\u00ec una fregata-scuola della marina federale tedesca."}
{"id": "593241", "revid": "123848973", "url": "https://it.wikipedia.org/wiki?curid=593241", "title": "Oruchuban ebichu", "text": ", letteralmente \"Criceto casalinga\", \u00e8 un manga di Risa Ito scritto nel 1991.\nUn adattamento anime di 24 episodi \u00e8 stato prodotto dallo studio Gainax nel 1999.\n\"Oruchuban Ebichu\" \u00e8 un prodotto comico per adulti, con scene di violenza e sesso piuttosto esplicite, ma sempre funzionali a gag divertenti. \u00c8 andato in onda originariamente in televisione su DirectTv Japan.\nTrama.\nLa trama dell'opera \u00e8 piuttosto basilare e vede la protagonista, Ebichu (una femmina di criceto), che impegnata come casalinga a tempo pieno nella casa di una venticinquenne giapponese si prodiga per la sua padrona in ogni modo, sbagliando solitamente tutto e per questo venendo puntualmente punita.\nIn particolare la sua padrona ha problemi di tipo sentimentale: invece di essere felicemente sposata, ha un rapporto difficile con un ragazzo che la tradisce, ma da cui non riesce a separarsi. Ebichu tenta quindi in tutti i modi di risollevare il morale della ragazza ma quasi sempre per un'incomprensione finisce per essere pestata o schiaffeggiata.\nIl tema centrale dell'opera \u00e8 il sesso e la povera Ebichu lo vive in un modo quasi ossessivo osservando notte dopo notte la sua padrona con il suo ragazzo."}
{"id": "593243", "revid": "486946", "url": "https://it.wikipedia.org/wiki?curid=593243", "title": "Ebichu", "text": ""}
{"id": "593244", "revid": "110157", "url": "https://it.wikipedia.org/wiki?curid=593244", "title": "Euripide (nome)", "text": "Origine e diffusione.\nContinua il nome greco \u0395\u03c5\u03c1\u03b9\u03c0\u03af\u03b4\u03b7\u03c2 (\"Euripides\"), dall'etimologia incerta: il primo elemento \u00e8 quasi certamente \u03b5\u03c5 (\"eu\", \"buono\", \"bene\"), mentre il secondo viene talvolta identificato con \u2018\u03c1\u03b9\u03c0\u03b7 (\"rhipe\", \"tiro\", \"lancio\"), talaltra con \u03c1\u03b9\u03c0\u03b9\u03c2 (\"ripis\", \"soffietto\"); .\nOnomastico.\nSi tratta di un nome adespota, cio\u00e8 che non \u00e8 portato da alcun santo. L'onomastico ricorre pertanto il 1\u00ba novembre, festa di Tutti i Santi."}
{"id": "593251", "revid": "201394", "url": "https://it.wikipedia.org/wiki?curid=593251", "title": "Frat rock", "text": ""}
{"id": "593252", "revid": "124123", "url": "https://it.wikipedia.org/wiki?curid=593252", "title": "Eorcenberht del Kent", "text": "La \"Leggenda di Mildrith\" suggerisce che era il figlio pi\u00f9 giovane di Eadbald, e che era stato preferito al fratello maggiore Eormenred, anche se \u00e8 possibile che i due abbiano regnato insieme. \nSecondo la \"Historia Ecclesiastica Gentis Anglorum\" di San Beda il Venerabile (III,8), Eorcenberht fu il primo sovrano in Britannia a ordinare la distruzione degli idoli del culto pagano e che venisse osservato il periodo della Quaresima. Dopo la morte di sant'Onorio, arcivescovo di Canterbury, Eorcenberht nomin\u00f2 il primo arcivescovo sassone, Deusdedit (655).\nEorcenberht spos\u00f2 Sexburga figlia di re Anna dell'Anglia orientale, da cui ebbe due figli: Ecgberht e Hlothhere (entrambi regnarono in successione), e due figlie poi canonizzate: santa Eorcengota, che divenne suora nell'abbazia di Faremoutiers-en-Brie in Europa, e santa Ermenilda, badessa di Ely."}
{"id": "593257", "revid": "47767", "url": "https://it.wikipedia.org/wiki?curid=593257", "title": "Eustochio (nome)", "text": "Origine e diffusione.\nDeriva dal nome greco \u0395\u1f7a\u03c3\u03c4\u03cc\u03c7\u03b9\u03bf\u03c2 (\"Eustochios\"), latinizzato in \"Eustochius\". Si basa sul termine greco antico \u03b5\u03c5\u03c3\u03c4\u03bf\u03c7\u03bf\u03bd (\"eustochon\"), che \u00e8 composto dalle radici \u03b5\u1f56 (\"eu\", \"bene\") e \u03c3\u03c4\u03b5\u03af\u03c7\u03c9 (\"steicho\", \"andare dritto\", \"andare in ordine\") oppure \u03c3\u03c4\u03cc\u03c7\u03bf\u03c2 (\"st\u00f2chos\", \"bersaglio\", \"mira\", da \u03c3\u03c4\u03bf\u03c7\u03b1\u03b6\u03b5\u03c3\u03b8\u03b1\u03b9, \"stochazesthai\", \"mirare\", \"colpire\"), quindi vuol dire \"abile nel lanciare\", \"che ha buona mira\", \"che mira bene\", o in senso lato \"ingegnoso\", \"avveduto\", \"sagace\". Alcune fonti lo interpretano invece come \"fortunato\".\nIl nome venne portato da alcuni personaggi della Grecia antica, ma deve la sua diffusione al culto di santa Eustochio, figlia di santa Paola romana. Il suo nome era in realt\u00e0 Eustochia, ma di un testo latino in cui era citato nella forma \"Eustochium\" (un caso neutro) venne travisata la sintassi, quindi \"Eustochium\" (con il greco \"Eustochion\") divennero le forme usuali del nome; ad oggi svariate fonti riportano come forme greca antica e latina \"Eustochion\" ed \"Eustochium\" (al maschile, al femminile o entrambi), cosa che ha portato l'italiano \"Eustochio\", regolarmente maschile ed affiancato dal femminile \"Eustochia\", ad avere anche valenza femminile.\nOnomastico.\nL'onomastico pu\u00f2 essere festeggiato in una qualsiasi di queste date per il maschile:\nE in queste altre date per il femminile:"}
{"id": "593261", "revid": "123124154", "url": "https://it.wikipedia.org/wiki?curid=593261", "title": "Learning object", "text": "Un learning object (sinteticamente noto come LO dal relativo acronimo) \u00e8 una unit\u00e0 di istruzione per l'e-learning, riutilizzabile.\nI learning object costituiscono particolari tipi di risorse di apprendimento autoconsistenti, dotate di modularit\u00e0, reperibilit\u00e0, riusabilit\u00e0 e interoperabilit\u00e0, che ne consentono la possibilit\u00e0 di impiego in contesti diversi.\nLo sviluppo delle nuove tecnologie dell'informazione e della comunicazione ha avuto significative ripercussioni anche sulle modalit\u00e0 di apprendimento, stimolando la formazione di nuove risorse didattiche.\nA questo proposito, spesso si ritiene che l'approccio pragmatico/produttivo dell'e-learning, finalizzato al risparmio di tempi e costi nella fase di progettazione e produzione dei materiali didattici, sia l'orientamento fondante che ne ha la realizzazione di LO.\nCaratteristiche.\nI LO sono unit\u00e0 autoconsistenti, in quanto rappresentano un'unit\u00e0 minima costituita da uno o pi\u00f9 \"asset\" (elementi minimi costituiti da un'immagine, un video, ecc.) per l'acquisizione di conoscenza rispetto ad un obiettivo formativo. Di grande importanza, \u00e8 la questione della \"granularit\u00e0\", ovvero la dimensione di un LO per permetterne l'aggregazione con un altro LO.\nNella fattispecie, i LO sono:\nDimensione.\nQuanto deve essere grande un \"learning object\"? Sulla questione permane una certa aleatoriet\u00e0. Infatti, oltre che al buon senso di chi lo produce, che dovrebbe discriminare le adeguate dimensioni della risorsa, non vi sono delle regole precise condivise. Un'indicazione in merito alla determinazione di quanti contenuti debbano figurare in una lezione \u00e8 stata fornita dalla CISCO, nota azienda nel campo di Internet, essa stabilisce in 7(+/-2) concetti da presentare al fruitore una possibile misura di grandezza del LO.\nStandard e metadati.\nSe il loro riutilizzo \u00e8 la finalit\u00e0 che viene perseguita con la loro creazione, a tutt'oggi rimangono ancora da definire degli \"standard\" sui metadati, che individuino linee guida comuni per la classificazione dei LO e consentano ai formatori che intendono farne uso un'agevole individuazione della risorsa pi\u00f9 idonea ad un dato percorso formativo (in relazione al contenuto, al grado di difficolt\u00e0, al grado di interazione, ecc.).\nI metadati.\nPer garantire che i LO siano aggregati e riutilizzati \u00e8 necessario standardizzare la loro descrizione ovvero definire il cosiddetto \"set di metadati\".\nI metadati (\"metadata\") possono intendersi come quei dati che non si riferiscono direttamente ai contenuti concreti di un LO, ma che li classificano, nel senso che forniscono informazioni sui dati stessi, rinviando indirettamente anche ai contenuti di apprendimento del LO. Ad esempio, con questa accezione, in una scheda di identificazione di un testo in una biblioteca sono metadati di un'opera i campi \"\"autore\" \"titolo\", ecc. che rinviano ai dati contenuti nei relativi campi per esempio \"Settembrini\" e \"Ricordanze della mia vita\"\"; analogamente, per i LO i metadati forniscono le informazioni necessarie a classificare la risorsa sulla base di determinati parametri stabiliti. \nI metadati sono utili ai fruitori non solo per acquisire informazioni sui LO, ma soprattutto per reperirli negli appositi \"repository\" di LO, i quali sono degli archivi digitali che raccolgono e catalogano i LO secondo i canoni di classificazione dei metadati.\nRepository.\nEsempi di repository sono:\nGli standard.\nCome essere certi quindi di un'accuratezza e completezza tale dei metadati in modo che un LO sia ben definito? Si stanno cercando di individuare e fissare standard per la definizione di metadati (Learning Object Metadata o LOM), tuttavia va fatto presente che i criteri che si possono adottare possono derivare dalle indicazioni di esperti oppure, in un contesto di comunit\u00e0, essendo diverse le autorit\u00e0 a cui fare riferimento, possono rimandare a \"convergenze parziali di significato\", in modo che la catalogazione non sia preda di anarchie e confusioni, ma di una pluralit\u00e0 regolata di forme di organizzazione. Si veda, ad esempio, LTSC-IEEE,\" Learning Technology Standards Commitee\" (http://ltsc.ieee.org/wg12/).\nSCORM.\nAltri metadati necessari per la produzione di un LO riguardano le indicazioni che fanno s\u00ec che il LO possa essere utilizzato da diverse piattaforme (LMS), sia cio\u00e8 interoperabile. Lo standard che si occupa di garantire questa funzionalit\u00e0 \u00e8 SCORM (Sharable Content Object Reference Model). SCORM definisce l'insieme delle procedure che aggrega i contenuti dei LO e il modo di elaborare questi contenuti sulla piattaforma: i dati sul corso, i metadati, l'interazione studente-piattaforma, i test e le valutazioni sono gestite da un file.xml che garantisce l'interoperabilit\u00e0.\nProgetti.\nUnited Kingdom Learning Object Metadata.\nUnited Kingdom Learning Object Metadata, in sigla UK LOM, attualmente \u00e8 una bozza di schema che viene sottoposta ad interrogazione da una comunit\u00e0 di professionisti al fine di individuare una prassi comune per il Regno Unito per l'elaborazione\ndel contenuto dei learning objects.\nAttraverso il confronto fra 12 schemi di metadati, UK LOM si propone di raccogliere\nil nucleo comune degli elementi dei metadati e cerca di registrare le pratiche comuni,\nconsiderandole pi\u00f9 interessanti delle pratiche migliori.\nIl suo obiettivo non \u00e8 quello di essere prescrittivo, ma piuttosto quello di riflettere\nle operazioni che i professionisti effettuano mentre arricchiscono il contenuto con dei tags.\nEntro UK LOM si trovano tre generi di elementi:\nGli elementi obbligatori devono sempre essere completati per assicurare la interoperabilit\u00e0.\nGli elementi opzionali possono essere inclusi dove possono portare a qualche beneficio.\nGli elementi opzionali (raccomandati) dovrebbero essere inclusi ogni qual volta risulti possibile.\nCanada Learning Object Project eduSource.\nIl progetto eduSource \u00e8 un progetto che coinvolge l'intero Canada nella creazione delle infrastrutture per una rete di \"interoperable learning object repositories\".\nUn \"repository\" differisce dal materiale standard per il Web, in quanto\nfornisce a insegnanti, studenti e genitori informazioni che sono strutturate\ne organizzate per facilitare il ritrovamento e l'uso di materiali di insegnamento,\nquale che sia la locazione della risorsa. Il progetto eduSource si basa su standard nazionali\ne internazionali, \u00e8 interamente bilingue (francese/inglese), ed \u00e8 accessibile a tutti i canadesi ed agli utenti internazionali, inclusi portatori di disabilit\u00e0.\nCanCore.\nCanCore \u00e8 un profilo di applicazione (come lo UK LOM Core) dello standard per metadati di learning objects.\nEsso, contrariamente a molti profili di applicazioni, si preoccupa\ndi fornire una guida dettagliata per l'interpretazione e l'implementazione di ogni elemento\ndi dati nello standard LOM. Queste linee guida costituiscono un documento di circa 250 pagine\ne sono state sviluppate nel corso di tre anni attraverso la consultazione con esperti\ndel Canada e di altri paesi del mondo.\nQueste linee guida sono disponibili gratuitamente sul sito Web di CanCore.\nSLOOP.\nSLOOP \u00e8 un progetto finalizzato alla condivisione di free/open learning objects, promosso da un partenariato costituito da organizzazioni italiane, irlandesi, spagnole, rumene e slovene, nell'ambito del programma europeo Leonardo da Vinci.\nSLOOP \u00e8 l'acronimo di \"Sharing Learning Objects in an Open Perspective\".\nNell'ambito del Progetto SLOOP, \u00e8 stato realizzato freeLOms, un ambiente per lo scambio e la produzione collaborativa di free/open learning objects.\nQuestioni pedagogiche.\nPer avere un'idea di un insieme di LO, si pensi, ad esempio, ai \"software\" di auto-apprendimento linguistico, in cui vi sono unit\u00e0 didattiche divise in moduli di apprendimento in cui le attivit\u00e0 (supportate da animazioni, dialoghi, ma anche semplici icone su cui cliccare per conoscere il nome del particolare oggetto rappresentato) sono costituite da risorse digitali opportunamente strutturate ed assemblate.\nIn quest'ottica di un approccio costruttivista all'apprendimento, vale la pena esplicitare i concetti chiave sui quali \u00e8 basata la filosofia del LO:\nInteroperabilit\u00e0.\nEmerge una prima questione pedagogica relativa alle modalit\u00e0 di applicazione di uno stesso LO a diversi contesti di utilizzo. Occorre, infatti, chiedersi come inserire un LO all'interno di un percorso formativo, affinch\u00e9 esso possa risultare di volta in volta significativo per i suoi fruitori.\nAsocialit\u00e0.\nSono state mosse, inoltre, alcune critiche rispetto alla modalit\u00e0 di apprendimento basata sui LO, in quanto sembra possa risultare individualistica e asociale. Secondo questa prospettiva, un individuo seduto davanti al suo PC praticherebbe una forma di apprendimento che prescinde dal confronto derivante dal riferimento al gruppo dei suoi pari.\nConclusioni.\nEntrambe le questioni sono strettamente connesse all'impostazione pedagogica che s'intende adottare nell'operativit\u00e0 didattica che utilizza LO. \nNel primo caso, sta al formatore saper garantire un'adeguata strategia didattica, che preveda anche l'utilizzo di LO, in relazione ai reali bisogni formativi degli utenti, eventualmente integrando la presentazione di LO con ulteriori materiali, costituiti anche da lezioni in presenza. \nPer quanto riguarda la critica di un apprendimento individualistico, un approccio socio-costruttivista applicato all'e-learning pu\u00f2 essere una risposta, fornendo come contesto di utilizzo dei LO una comunit\u00e0 di apprendimento, in cui il singolo pu\u00f2 migliorare il proprio percorso formativo in relazione ai contributi del gruppo di appartenenza, mediante la partecipazione ad attivit\u00e0 comuni, lo scambio di esperienze ed una negoziazione collettiva continua di significati."}
{"id": "593269", "revid": "47767", "url": "https://it.wikipedia.org/wiki?curid=593269", "title": "Eutichio", "text": "Origine e diffusione.\nDeriva dal nome greco \u0395\u03c5\u03c4\u03cd\u03c7\u03b9\u03bf\u03c2 (\"Eutychios\"), variante di \u0395\u03c5\u03c4\u03c5\u03c7\u03bf\u03c2 (\"Eutychos\"); si basa sull'aggettivo \u03b5\u03c5\u03c4\u03c5\u03c7\u03ae\u03c2 (\"eutyches\", \"fortunato\"). Etimologicamente, tale termine \u00e8 composto dall'avverbio \u03b5\u03c5 (\"eu\", \"bene\") e dal sostantivo \u03c4\u03cd\u03c7\u03b7 (\"tyche\", \"destino\", \"fortuna\", da cui il nome della dea Tiche). Il significato del nome pu\u00f2 quindi essere interpretato come \"che ha buona fortuna\", analogo quindi a quello dei nomi Iqbal, Fatmir e Fortunato.\nLatinizzato in \"Eutychius\" o, talvolta, in \"Eutycius\" (da cui le varianti Eutizio ed Euticio), il nome conta anche la forma \"Eutichiano\", ripresa medievale del gentilizio \"Eutychianus\", e si diffuse per il suo valore beneaugurale. Si ritrova anche nel Nuovo Testamento, portato da un giovane di Troade, Eutico, che, addormentatosi seduto su un davanzale mentre Paolo predicava, cadde dal terzo piano, restando per\u00f2 in vita (At ).\nOnomastico.\nIl nome venne portato da numerosi santi e martiri; l'onomastico generalmente si festeggia il 6 aprile, in ricordo di sant'Eutichio, patriarca di Costantinopoli, vissuto nel VI secolo. Si ricordano inoltre, alle date seguenti:"}
{"id": "593270", "revid": "7077", "url": "https://it.wikipedia.org/wiki?curid=593270", "title": "Guerra del 1973", "text": ""}
{"id": "593273", "revid": "77358", "url": "https://it.wikipedia.org/wiki?curid=593273", "title": "Guerra di Ramadan", "text": ""}
{"id": "593276", "revid": "110157", "url": "https://it.wikipedia.org/wiki?curid=593276", "title": "Eutimio", "text": "Origine e diffusione.\nDeriva dal nome greco antico \u0395\u1f50\u03b8\u03cd\u03bc\u03b9\u03bf\u03c2 (\"Euthymios\"), latinizzato in \"Euthymius\", composto da \u03b5\u1f50 (\"eu\", \"bene\") e \u03b8\u03c5\u03bc\u03cc\u03c2 (\"thymos\", \"animo\", \"spirito\"); vuol dire dunque \"di buon animo\", \"sereno\", ed \u00e8 quindi affine per significato a T\u00edmea (che deriva dalla stessa radice) e Serena.\nOnomastico.\nIl nome venne portato da diversi tra i primi santi: tra le figure per la cui memoria si pu\u00f2 celebrare l'onomastico si possono ricordare:"}
{"id": "593286", "revid": "110157", "url": "https://it.wikipedia.org/wiki?curid=593286", "title": "Eutropio (nome)", "text": "Origine e diffusione.\nContinua il nome greco \u0395\u03c5\u03c4\u03c1\u03bf\u03c0\u03b9\u03bf\u03c2 (\"Eutropios\"), basato sul termine \u03b5\u03c5\u03c4\u03c1\u03bf\u03c0\u03bf\u03c2 (\"eutropos\"): \u00e8 composto dalle radici \u03b5\u1f56 (\"eu\", \"bene\") e \u03c4\u03c1\u03b5\u03c0\u03c9 (\"trepo\", \"piegare\"), quindi pu\u00f2 essere interpretato come \"docile\", \"di buono costumi\", \"versatile\" o \"variabile\".\nOnomastico.\nL'onomastico si pu\u00f2 festeggiare in memoria di numerosi santi, nei giorni seguenti:"}
{"id": "593294", "revid": "446353", "url": "https://it.wikipedia.org/wiki?curid=593294", "title": "Ren\u00e9 Hardy", "text": "Durante la seconda guerra mondiale \u00e8 stato protagonista della resistenza.\nBiografia.\nAll'inizio della Seconda guerra mondiale lavorava nelle ferrovie come addetto ai binari, ma quando la Francia fu invasa dai tedeschi si un\u00ec alle formazioni resistenti impegnate in operazioni di sabotaggio.\nFu apparentemente catturato dalla Gestapo e torturato per ottenere le informazioni che portarono alla cattura di Jean Moulin e Charles Delestraint. Secondo alcuni altri resistenti, invece, sarebbe stato in realt\u00e0 un collaboratore dei nazisti: come prova della presunta collaborazione ci sarebbe il suo rapido rilascio dopo la cattura, avvenuto il 7 giugno 1943, e la sua decisione di allontanarsi da un meeting, il 21 giugno dello stesso anno, durante il quale la Gestapo cattur\u00f2 un ampio numero di leader della Resistenza francese.\nIn ogni caso, dopo la guerra, Hardy fu processato due volte per collaborazione, ma fu assolto in entrambi i casi. Poco prima della sua morte fu accusato di nuovo da Klaus Barbie, ma mor\u00ec prima che fosse istruito un nuovo processo.\nDopo la guerra divenne uno scrittore. Dal suo romanzo \"Am\u00e8re Victoire\" fu tratto il film \"Vittoria amara\" (1957) diretto da Nicholas Ray."}
{"id": "593296", "revid": "767487", "url": "https://it.wikipedia.org/wiki?curid=593296", "title": "Evangelista (nome)", "text": "Origine e diffusione.\n\u00c8 un nome tipicamente cristiano, che riflette la devozione per i Santi Evangelisti, gli autori dei quattro Vangeli (ai quali fa direttamente riferimento il nome Evangelo), in particolare san Giovanni.\nEtimologicamente, riprende il termine latino \"evangelista\", a sua volta dal greco \u03b5\u1f50\u03b1\u03b3\u03b3\u03b5\u03bb\u03b9\u03c3\u03c4\u03ae\u03c2 (\"euangelist\u1e17s\"), indicante appunto l'autore di un Vangelo, o \"portatore di buona novella\" (dato che, com'\u00e8 noto, il termine \"Vangelo\", tratto dal greco \u03b5\u1f50\u03ac\u03b3\u03b3\u03b5\u03bb\u03bf\u03c2, \"eu\u00e1ngelos\", significa appunto \"[che porta la] buona notizia\", da \u03b5\u1f50-, \"eu-\", \"bene\", e \u1f04\u03b3\u03b3\u03b5\u03bb\u03bf\u03c2, \"\u00e1ngelos\", \"messaggero\").\nOnomastico.\nL'onomastico ricorre il 26 luglio in memoria del beato Evangelista, religioso agostiniano veronese vissuto nel XIII secolo, commemorato assieme al confratello Pellegrino."}
{"id": "593298", "revid": "32116", "url": "https://it.wikipedia.org/wiki?curid=593298", "title": "Tori Higginson", "text": ""}
{"id": "593299", "revid": "1573940", "url": "https://it.wikipedia.org/wiki?curid=593299", "title": "Evasio", "text": "Origine e diffusione.\nContinua il nome tardo latino \"Evasius\"; secondo alcune fonti, esso \u00e8 basato sul verbo \"evadere\" (\"fuggire\"), mentre secondo altre ha origini greche, forse dall'appellativo del dio Dioniso \"Euas\", riferito alle esclamazioni di giubilo (\"euai\") o (\"euazo\") gridate durante i riti dionisiaci.\nOnomastico.\nGeneralmente, l'onomastico si festeggia il 1\u00ba dicembre in memoria di sant'Evasio, martire a Casale Monferrato e spesso considerato erroneamente vescovo di Asti; il vescovo di Asti \u00e8 infatti un altro Evasio (a volte detto \"Evasio II\"), anch'egli detto santo da alcune fonti e come tale commemorato il 24 dicembre o il 1\u00ba novembre; un altro santo con questo nome, vescovo di Brescia, \u00e8 infine ricordato il 2 dicembre."}
{"id": "593301", "revid": "47767", "url": "https://it.wikipedia.org/wiki?curid=593301", "title": "Evaldo", "text": "Origine e diffusione.\nDeriva dal nome germanico \"Ewald\", documentato in Francia nella forma latina \"Eoaldus\", portata da un vescovo di Vienne del VII secolo. \u00c8 formato dalle radici \"*ewa-\" (\"legge\", \"usanza\") e \"*walda-\" (\"comando\", \"potere\", \"dominio\"); il significato complessivo potrebbe essere interpretato come \"che regge [il popolo] secondo il diritto\", \"che governa in base alla legge\".\nIn Italia \u00e8 distribuito al Nord e al Centro, in particolare in Toscana per la forma base e nel modenese per il femminile; \u00e8 sostenuto dal culto dei due santi cos\u00ec chiamati, ma la sua frequenza \u00e8 scarsa, e negli anni settanta si contavano, del nome e delle sue varianti, meno di mille occorrenze.\nOnomastico.\nL'onomastico si pu\u00f2 festeggiare in memoria dei santi Evaldo il Bianco ed Evaldo il Nero, monaci fratelli, evangelizzatori dei Sassoni e martiri ad Aplerbeck, festeggiati assieme il giorno 3 ottobre. Si ricorda con questo nome anche il gi\u00e0 citato Eoaldus, vescovo di Vienne, commemorato come santo il 7 luglio."}
{"id": "593304", "revid": "74801", "url": "https://it.wikipedia.org/wiki?curid=593304", "title": "\u00d3buda", "text": "\u00d3buda \u00e8 una storica citt\u00e0 dell'Ungheria, che nel 1873 conflu\u00ec con Buda e Pest a costituire Budapest, di cui oggi costituisce un quartiere, incluso nel distretto III (\u00d3buda-B\u00e9k\u00e1smegyer).\nIn ungherese il nome significa \"antica Buda\".\nStoria.\nA \u00d3buda sono presenti resti di insediamenti umani che risalgono fino all'et\u00e0 della pietra. Qui in epoca romana (I secolo) sorgeva Aquincum. La citt\u00e0, di cui si possono ancora vedere dei resti, fu capitale della provincia della Pannonia inferiore sin dal tempo di Traiano. Le trib\u00f9 ungheresi vi arrivarono nel corso del X secolo e ne fecero una delle sedi dei principi prima, e dei re poi. In quell'epoca la citt\u00e0 si chiamava Buda; fu solo dopo l'invasione dei Tartari (1241-1242), quando B\u00e9la IV ricostitu\u00ec la capitale leggermente pi\u00f9 a sud, in una posizione meglio difendibile, che assunse il nome attuale di \"\u00d3buda\".\nStudi tedeschi di filologia identificano in \u00d3buda il luogo dove sorgeva l\"'Etzeln burg\", il leggendario castello di Attila secondo la saga della canzone dei Nibelunghi. Questa interpretazione non \u00e8 tuttavia supportata da nessun ritrovamento archeologico."}
{"id": "593305", "revid": "287204", "url": "https://it.wikipedia.org/wiki?curid=593305", "title": "Miscellaneous Debris", "text": "Miscellaneous Debris \u00e8 un EP del gruppo statunitense Primus, pubblicato nel 1992 dalla Interscope Records.\nL'EP \u00e8 composto da cinque cover."}
{"id": "593313", "revid": "2134764", "url": "https://it.wikipedia.org/wiki?curid=593313", "title": "Nate Green", "text": "Carriera.\nCresciuto cestisticamente all'Indiana State University, gioca i primi anni di carriera nelle leghe minori statunitensi. In seguito passa in Australia ed in Israele. Nel 2003 approda all'Air Avellino, dove fa notare le sue doti di guardia e la sua buona volont\u00e0. Nella stagione 2005-06 arriva la sua consacrazione: viene finalmente ingaggiato dalla Fortitudo Basket, cos\u00ec pu\u00f2 debuttare anche in Eurolega. L'anno successivo veste la maglia dell'Olimpia Milano con cui raggiunge le semifinali scudetto. Chiude la sua avventura milanese con 10,2 punti e 2 palle recuperate a partita, 1,8 assist, il 62% ai tiri liberi, il 51% da due e il 34% da tre punti. Nel giugno 2007 firma un contratto annuale con opzione sul secondo con la Snaidero Udine.\nIl 13 giugno 2008 firma un contratto con la Reyer Venezia Mestre, squadra che milita in Legadue. A febbraio si infortuna al polpaccio e resta fuori fino al termine della stagione. Nel luglio 2009 ha una breve parentesi in Porto Rico.\nAttualmente \u00e8 un arbitro di basket in NBA."}
{"id": "593325", "revid": "436907", "url": "https://it.wikipedia.org/wiki?curid=593325", "title": "Rhinoplasty", "text": "Rhinoplasty \u00e8 un EP del gruppo statunitense Primus, pubblicato nel 1998 dalla Interscope Records.\nL'EP \u00e8 composto da cover, esecuzioni live e remix. L'edizione giapponese contiene una traccia video e due tracce bonus registrate il 31 dicembre 1997, alla Henry J. Kaiser Arena di Oakland, in California."}
{"id": "593326", "revid": "297059", "url": "https://it.wikipedia.org/wiki?curid=593326", "title": "Dottrina della bilancia commerciale", "text": "La dottrina della bilancia commerciale \u00e8 una metodologia introdotta dai mercantilisti e finalizzata alla massimizzazione dello stock monetario.\nIn tale metodologia la massimizzazione dello stock monetario avviene mediante la continua eccedenza delle esportazioni sulle importazioni; la dottrina, per tanto, risulta essere analiticamente pi\u00f9 raffinata rispetto al bullionismo.\nMolti economisti, in seguito, cercarono di dimostrare l'infondatezza della dottrina: a seguito dell'incremento dell'offerta di moneta era da aspettarsi un aumento del livello generale dei prezzi: in base a ci\u00f2 fu osservato come gli stati in \"attivo\" fossero svantaggiati rispetto agli stati in \"passivo\", poich\u00e9 questi ultimi avevano al proprio interno una riduzione del livello dei prezzi.\nTale argomentazione, tuttavia, \u00e8 corretta qualora si ipotizzi che a seguito della variazione dei prezzi (supponiamo in aumento) ci sia una grande variazione della domanda; in una situazione, invece, dove una variazione dei prezzi non generava una grande variazione della domanda (ipotesi plausibile in epoca mercantilista, dato che la domanda era in gran misura relativa a beni di sussistenza) sono plausibili le tesi mercantiliste, ma, chiaramente, questa condizione si pu\u00f2 avere solo in epoca pre-industriale."}
{"id": "593328", "revid": "1719883", "url": "https://it.wikipedia.org/wiki?curid=593328", "title": "Diameter Spherae Thau Circuli Crux orbis non orbis prosunt", "text": "Diameter Spherae Thau Circuli Crux orbis non orbis prosunt \u00e8 un'espressione alchemica che significa pressappoco \u00abil diametro della sfera, il \"tau\" del circolo e la croce dell'orbita non giovano ai ciechi\u00bb.\n\u00c8 un'espressione volta a significare che le discipline esoteriche non sono accessibili ai profani.\nFigura, come iscrizione, sulla cosiddetta \"Porta ermetica\" di Villa Palombara, costruita nel 1655 dal Marchese Palombara, oggi situata nei giardini di Piazza Vittorio Emanuele II a Roma.\nUn alchimista francese contemporaneo sostiene che nell'iscrizione \u00e8 racchiuso il segreto del \"soggetto iniziale\", cio\u00e8 della materia prima che gli alchimisti avrebbero dovuto porre sul crogiuolo per dare inizio al processo alchemico della trasformazione in oro.\nStando allo studioso, il diametro della sfera \u00e8 il simbolo del salnitro; il Tau del cerchio \u00e8 il simbolo del vetriolo, e la croce del globo \u00e8 il simbolo dell'antimonio. Ma l'ultima frase ammonisce che tutto questo \u00e8 inutile a chi non \u00e8 iniziato ai misteri dell'alchimia: il segreto del \"soggetto iniziale\" probabilmente non si limiterebbe a trattare un ossisolfuro d'antimonio con sale tartrato.\nUna seconda interpretazione vorrebbe che i tre simboli siano dei riferimenti alle condizioni dello spirito necessarie per mettere in atto il processo alchemico."}
{"id": "593332", "revid": "1149807", "url": "https://it.wikipedia.org/wiki?curid=593332", "title": "Red Eyes", "text": ", reso graficamente redEyes, \u00e8 un manga, scritto e disegnato da Jun Shindo, pubblicato in originale per la prima volta nel 1999 e in lingua italiana nell'agosto 2001. I numeri successivi escono inizialmente a distanza di tre mesi l'uno dall'altro, ma dal quarto la pubblicazione diventa totalmente irregolare.\nIl fumetto, che si legge come in originale da destra verso sinistra, \u00e8 un misto tra azione, violenza e coraggio, un impasto in cui l'attenzione del lettore viene continuamente sollecitata da combattimenti all'ultimo sangue e dalla comparsa di nuovi personaggi. Oltre alla storia, nella parte finale del fumetto, l'autore inserisce una rubrica chiamata \u201c\"Raccolta dati\"\u201d, in cui spiega con maggior precisione gli avvenimenti bellici e politici lasciati in secondo piano durante la narrazione, come anche i modelli delle tute e delle armi che l'autore ha inventato e utilizzato nella storia.\nLa serie viene pubblicata anche in Cina, Corea, Thailandia, Francia e Germania.\nTrama.\n\"Red Eyes\" \u00e8 un fumetto ambientato apparentemente in un presente alternativo, dove la \"Repubblica di Regium\" e la \"Federazione di Dragnof\" si stanno dando battaglia sfoggiando tutti gli armamenti a loro disposizione.\nIl protagonista \u00e8 Grant Mills, comandante dei \"Jackal\", un corpo speciale dotato di SAA (Special Assault Armor, esoscheletri armati pesantemente), al servizio dell'esercito di Regium.\n\"Genocide\", cos\u00ec viene chiamato Grant Mills sul campo di battaglia, viene tradito dal suo sottoposto Julian Crazy, e dai suoi stessi compagni nello scontro decisivo, che porta cos\u00ec Dragnof alla vittoria della guerra. Successivamente Crazy riceve promozioni e continua il suo doppio gioco tra i due eserciti per realizzare le proprie ambizioni, mentre Mills viene ingiustamente accusato di tradimento e condannato a morte. Il giorno dell'esecuzione, Mills per\u00f2 riesce a fuggire e a reintegrasi in quel che resta del suo esercito, la Terza Armata di Regium, che non si \u00e8 mai arresa, per continuare la guerra, ma soprattutto, cominciare una violenta e spietata caccia al responsabile dell'accaduto, il maggiore Julian Crazy.\nDa questo punto in poi si vengono a scoprire i vari complotti che hanno minato la repubblica di Regium, orditi dai Divan, un'antica e ricchissima casata nobiliare di cui Crazy fa parte, oltre al passato dei vari membri della squadra dei \"Jackal\" e del suo comandante che continua ad incutere terrore negli animi di chiunque gli si ponga di fronte.\nIn seguito proseguendo nella storia, si scopre che \u00e8 ambientata nel futuro, e che le due nazioni immaginarie protagoniste del conflitto, Regium e Dragnov, sono emerse dai resti di un collassato \"States\" (l'equivalente dei nostri USA), che nonostante il collasso, ha lasciato nello spazio i propri satelliti-killer armati di laser, che vengono definiti da chi sa della loro esistenza, i \"Kami\", ovvero gli dei per la loro potenza devastatrice. Questi satelliti sono ancora attivi e sono programmati per abbattere qualsiasi cosa raggiunga una certa altitudine, rendendo impossibile l'uso di testate nucleari o missili balistici. Lo scopo di Julian Crazy \u00e8 impadronirsi di questa rete di satelliti, poich\u00e9 sa che la sua casata dei Divan possiede alcune delle chiavi necessarie ad attivarle, e cercher\u00e0 di ottenere le rimanenti password, aiutato dai suoi collaboratori, mentre Mills striscia tra fango e sangue per trovarlo e ucciderlo, ma trova armi sempre pi\u00f9 potenti, tra cui la possente armatura Mk 54, rifiutata dall'esercito poich\u00e9 cos\u00ec complessa e dai comandi talmente sensibili da poter essere controllata praticamente solo da Mills o da qualcun altro di pari esperienza.\nE cos\u00ec, Regium da nazione sconfitta, torna in gioco, anzi in guerra, grazie a Mills e agli sforzi della Terza Armata, che riesce a riorganizzarsi e a reprimere Dragnov, sferrando pesanti colpi al nemico, e riuscendo persino a organizzare con successo un attentato alla pi\u00f9 alta carica della federazione Dragnov, il maresciallo Powell, che verr\u00e0 ucciso grazie all'azione di un solo uomo infiltrato, un membro dei Jackal. Tutto questo grazie al colonnello Ridas, un trasandato ma geniale comandante dall'aspetto trascurato e con la barba incolta, e al maresciallo Gadona, un grande ufficiale e organizzatore.\nJulian Crazy \u00e8 sempre pi\u00f9 vicino a completare il suo piano, e grazie alla sua freddezza e astuzia incastra un tassello dopo l'altro, ma il maggiore Mills lo sta cercando e quasi gli fiata sul collo. Riuscir\u00e0 la Repubblica di Regium a vincere la guerra?\nSAA (Special Assault Armor).\nDopo il ventesimo anno dal conflitto \u201cdella disperazione\u201d, mentre da circa un secolo si continuava a combattere la guerra mondiale, i sistemi bellici pi\u00f9 avanzati fallirono e si fu costretti a passare da uno scontro a distanza ad uno diretto. Fu in questo periodo che gli esperti di ogni esercito si trovarono a dover equipaggiare i soldati con potenti armature. Il risultato fu quello di dar vita alle SAA che, grazie agli ottimi risultati dimostrati sul campo, vennero sviluppate negli anni a seguire fino a giungere ai modelli attuali. \nOggi ogni SAA si muove grazie a una batteria LBGC ed ha un comando di controllo del movimento che risponde con una velocit\u00e0 di reazione pari a quella dell'occhio umano. Per poter guidare una di queste armature, il \"Kurada\" (cos\u00ec viene chiamato un pilota di SAA), deve avere un'altezza compresa fra 170 e 210 centimetri.\nPersonaggi.\nJackals Special Force.\nNonostante ci sono otto membri dei Jackal in tutto incluso Mills, quasi nessuna menzione viene fatta riguardo all'ottavo membro, quando Mills chiede sia a Rain che a Ordman informazioni sul resto della squadra.\nArmamenti.\nCome detto prima, la storia \u00e8 in realt\u00e0 ambientata nel futuro, come si vede ad un certo punto della trama, e le due nazioni immaginarie Regium e Dragnov, sono emerse dai resti di un collassato \"States\", l'equivalente dei nostri stati uniti, \u00e8 come se il mondo del fumetto fosse arretrato qualche decennio nel passato, nonostante si trovi in realt\u00e0 anni avanti al nostro presente, e alcuni aspetti della tecnologia probabilmente sono andati persi. Infatti il design delle truppe di fanteria normali ricorda la seconda guerra mondiale pi\u00f9 che il presente o futuro, come anche le divise delle truppe da parata e delle guardie ufficiali. I veicoli sono anch'essi abbastanza datati, eccezion fatta per i carri armati, pi\u00f9 moderni, ispirati all'Abrams e ai T90, per poi arrivare alle tute corazzate, che sembrano provenire dal futuro invece. Probabilmente la tecnologia rimasta \u00e8 in mano all'esercito che non pu\u00f2 pi\u00f9 produrre in massa come nell'epoca passata, risparmiando i migliori equipaggiamenti e ritrovati solo per pochi reparti scelti.\nInoltre, sembra che i satelliti killer messi in orbita dagli States, oltre ad essere ancora attivi, siano programmati per abbattere qualsiasi cosa raggiunga una certa altitudine, ecco perch\u00e9 in Red Eyes, nessuno ha mai utilizzato testate nucleari o missili balistici. Ad eccezione del primo volume, dove viene impiegato un missile senza traccia di calore che non pu\u00f2 essere localizzato in questo modo, per distruggere un'intera citt\u00e0 e sancire la vittoria della federazione di Dragnov.\nSpecial Assault Armor (SAA).\nLe SAA (Special Assault Armor) sono tute corazzate che proteggono l'indossatore dalla maggior parte delle armi, alcune sono cos\u00ec robuste da proteggere persino dal calibro 20mm (tuttavia presentano qualche punto debole, come attuatori, giunture e porzioni non corazzate in faccia o intorno ad essa ed hanno una batteria capace di sostenere otto ore di combattimento continuo. Le truppe SAA solitamente sono armate con una mitragliatrice calibro 50 (12,7mm) e un lanciagranate. Modelli pi\u00f9 avanzati utilizzati dai reparti speciali come i Jackal possono montare anche lanciamissili anticarro sopra le spalle o possono imbracciare degli speciali cannoni simili a quelli dei carri armati. In situazioni di emergenza, le SAA possono anche essere telecomandate a distanza.\nAccoglienza.\nLuigi Cristiano di Everyeye.it recens\u00ec il manga, affermando che forse l'unica pecca dell'opera era la sua trama, per la quale l'autore aveva attinto dal romanzo \"Fanteria dello spazio\" di Robert A. Heinlein. \"Red Eyes\" sembrava infatti ricalcare schemi gi\u00e0 visti pi\u00f9 volte. La caratterizzazione dei personaggi risultava molto curata e il protagonista Grant Mills di dimostrava il tipico antieroe capace di uccidere a sangue freddo chiunque gli si parasse davanti. Secondo Cristiano, Jun Shindo voleva trasmettere nella sua opera l'insegnamento morale che in guerra nessuno aveva ragione o torto, ma che tutti avrebbero pagato prima o poi le conseguenze delle proprie azioni. La dinamica degli scontri, sia a fuoco che a mani nude, era fantastica, ma nei combattimenti ravvicinati alcune tavole risultavano a volte troppo confusionali e il tratto poco pulito, facendo perdere il filo dell'azione. Nonostante ci\u00f2, Shindo si mostrava un autore molto preciso dato che nel complesso le scene, o pi\u00f9 precisamente le parti d'azione, avrebbero fatto impazzire gli amanti del genere, grazie anche alla qualit\u00e0 dei disegni e delle anatomie quasi perfette. Cristiano concluse la sua recensione affermando che la storia stava diventando sempre pi\u00f9 interessante dal quarto volume in poi ma si lament\u00f2 della pubblicazione italiana a rilento."}
{"id": "593335", "revid": "26630", "url": "https://it.wikipedia.org/wiki?curid=593335", "title": "Silurus glanis", "text": "Silurus glanis, conosciuto volgarmente come siluro o siluro d'Europa o anche pesce siluro, \u00e8 un pesce d'acqua dolce europeo, appartenente alla famiglia dei Siluridae.\nDistribuzione e habitat.\n\u00c8 originario dell'Europa orientale, dal bacino del Danubio verso est.\n\u00c8 presente naturalmente in tutta l'Europa centro-orientale, a ovest fino all'Austria e Germania (bacino del Danubio), a nord fino all'estremo sud della Finlandia e della Danimarca e a sud fino alla Grecia settentrionale e alla Turchia europea.\n\u00c8 stato introdotto in Gran Bretagna, Paesi Bassi, Belgio, Cipro, Germania, Francia, Spagna, Italia, Danimarca, Finlandia, Svezia e in alcune localit\u00e0 extraeuropee tra cui Algeria, Tunisia, Cina e Afghanistan. \u00c8 stato anche trovato nelle acque salate del Lago d'Aral, in prossimit\u00e0 della penisola di Kulandy.\nIn Italia \u00e8 stato introdotto da circa mezzo secolo e si \u00e8 molto diffuso soprattutto nei bacini del Po e dell'Adige; pi\u00f9 recentemente \u00e8 stato introdotto nei fiumi Adda, Volturno, Arno e Tevere.\nIl suo habitat ideale \u00e8 costituito da grandi fiumi (zona dell'Abramis brama), ma anche paludi, stagni, laghi, lanche, bracci morti e canali di bonifica. Si avvicina saltuariamente al mare, in prossimit\u00e0 delle foci dei grandi fiumi, ma non \u00e8 ancora chiaro quanto possa spingersi all'interno di ambienti caratterizzati da acque salmastre. \u00c8 una specie bentonica che quindi abita le zone pi\u00f9 profonde, senza per\u00f2 disdegnare acque decisamente pi\u00f9 basse, soprattutto durante la caccia. Ama nascondersi tra rami e fanghiglia, riposando durante la maggior parte della giornata. Col giungere delle tenebre inizia a nutrirsi, portandosi spesso nelle zone d'acqua pi\u00f9 vicine alla superficie.\nDescrizione.\nL'aspetto di questo grosso pesce \u00e8 singolare. I piccoli esemplari sono spesso confusi con il pesce gatto, al quale il siluro somiglia. Gli occhi sono piccoli, il corpo cilindrico, ma si assottiglia e si comprime sempre di pi\u00f9 verso la coda. L'arma subacquea chiamata \"siluro\" deve il suo nome alla somiglianza tra la sua forma e quella di questo pesce. La grande bocca \u00e8 provvista di tre paia di barbigli, un paio sulla mascella e 2 sulla mandibola, che aiutano il pesce nella ricerca di cibo. La pinna caudale \u00e8 a delta, corta e tozza, le pettorali sottili, cos\u00ec come la dorsale e le ventrali. La pinna anale invece \u00e8 molto lunga.\nLa livrea \u00e8 chiara sul ventre, bruna su fianchi e dorso, marezzata di marrone e bianco. \u00c8 privo di squame e totalmente coperto di muco.\nIn acque molto limpide - acque britanniche, grandi laghi prealpini italiani, corsi d'acqua pedemontani - mostra livree tendenti a sottolineare il contrasto tra dorso nero e ventre bianco. In acque torbide - laghi molto organici, lanche morte dei delta dei fiumi kazaki, cave e stagni del basso corso dell'Adige - assume colorazioni tendenti al marrone fino a giungere al giallo screziato di marrone, tipico degli esemplari che vivono in paludi.\nDimensioni.\nI siluri di solito raggiungono i 1,3-1,6 metri e raramente superano i 2 metri. Si ritiene che possano raggiungere i 4 metri di lunghezza ma tali lunghezze sono estremamente rare e inoltre non si hanno delle prove certe. Secondo alcuni rapporti, tra i quali il libro \"Vita degli Animali\" di Alfred Edmund Brehm, nel XIX secolo sono stati pescati siluri lunghi 3 metri e pesanti 200\u2013250\u00a0kg nel Danubio.\nNei fiumi di Polonia, Ucraina, Francia, Spagna, Italia e Grecia, i siluri possono raggiungere grandezze considerevoli grazie alla scarsa concorrenza, all'abbondanza di cibo e alle condizioni di vita favorevoli. Il pi\u00f9 grande siluro registrato \u00e8 stato pescato nel Delta del Po ed era lungo 2,78 m per un peso di 144\u00a0kg.\nAlimentazione.\nIl pesce siluro \u00e8 tra i maggiori predatori delle acque interne e si nutre di pesci vivi e morti, vermi, larve e quant'altro possa trovare sul fondo. Nello specifico, durante la fase giovanile la sua alimentazione \u00e8 composta da invertebrati di fondale, mentre nella fase adulta si alimenta di pesci quali anguille e ciprinidi (barbo, scardola, carpa e carassio). In certi casi quando il siluro \u00e8 a caccia risale dal fondo per vedere se c'\u00e8 pesce nelle vicinanze e spesso \u00e8 attirato da animali in movimento (esca efficace: un verme agganciato all'amo e un pezzo di carne \"possibilmente sanguinante\"). La quantit\u00e0 di pesce di cui si nutre giornalmente \u00e8 pari al 1,99% del peso corporeo, difatti un esemplare di 10 kg di peso si nutre di 72,8 kg di pesce all'anno, ovvero 0,199 kg al giorno. La sua arma principale sono i barbigli, che gli consentono di individuare la preda al buio e in presenza di torbidit\u00e0 elevata. A dimostrazione di questo, numerosi sono i pescatori che sottolineano l'elevato numero di catture realizzate quando i fiumi risultano essere in piena.\nMolte leggende ruotano intorno all'aggressivit\u00e0 e voracit\u00e0 del pesce siluro verso l'uomo. Tra le tante, alcune lo vogliono assalitore di cani, bestiame, bambini e sommozzatori. Scientificamente \u00e8 documentato un comportamento aggressivo durante il periodo riproduttivo e in condizioni di particolare stress. Il siluro \u00e8 un predatore particolarmente versatile che nella fase adulta sa adattare le strategie di caccia al tipo di prede pi\u00f9 facilmente disponibili nell'ambiente in cui vive, siano essi pesci, piccoli mammiferi, anatidi o uccelli. Diversi studi scientifici hanno evidenziato come una percentuale significativa nella dieta degli esemplari pi\u00f9 grossi sia basata su piccoli mammiferi ed uccelli acquatici ed ipotizzato per questo un impatto ecologico negativo anche sull'avifauna palustre.\nPesca.\nLa pesca professionale di questa specie, attiva soprattutto nella zona del Danubio ed in Russia, \u00e8 pressoch\u00e9 inesistente in Italia ed Europa occidentale, sia per lo scarso apprezzamento dei mercati sia per la scomparsa quasi totale dei pescatori fluviali.\nNel contempo la pesca sportiva \u00e8 in crescita, in particolare in alcune zone dove la presenza di questo pesce \u00e8 elevata (ad esempio nel Delta del Po), cos\u00ec come nelle zone d'origine dove il consumo delle carni \u00e8 molto apprezzato.\nLa pesca sportiva \u00e8 praticata per le difficolt\u00e0 di cattura soprattutto degli esemplari pi\u00f9 grandi. Sono usate lenze di fondo molto robuste con esche quali vermi e pesci. In Italia, dati i tassi di crescita elevati e l'abbondanza del siluro, esso \u00e8 oggetto di bracconaggio allo scopo di rivendere gli esemplari sui mercati dell'Europa orientale.\nRiproduzione.\nDopo l'accoppiamento, che avviene quando la temperatura dell'acqua supera i 20\u00a0\u00b0C, la femmina depone le uova, che vengono poi curate dal maschio fino a quando gli avannotti non saranno indipendenti.\nFamose tra i pescatori sono le abrasioni, riscontrabili nel periodo di fregola, sul dorso degli esemplari catturati.\nAcquariofilia.\nIl siluro viene anche allevato in grandi acquari pubblici o in laghetti privati. Oltre alla livrea naturale, esistono altre variazioni melaniche: si trovano in commercio esemplari albini e mandarino, che risultano molto pi\u00f9 vistosi ed apprezzati. Anche in natura sono possibili incontri, rarissimi, con queste variazioni.\nStato di conservazione e problemi creati dalla sua introduzione.\nMinacciato nei paesi d'origine dalla pesca, dall'inquinamento e dalla costruzione di bacini e dighe, nelle acque in cui \u00e8 stato introdotto \u00e8 fonte di problemi e di impatti drammatici sulle popolazioni autoctone: nelle acque interne italiane, ad esempio, \u00e8 auspicabile ma irrealizzabile la sua totale eradicazione. La sua immissione nell'ecosistema \u00e8 avvenuta quando la situazione ambientale dei fiumi del nord Italia era pi\u00f9 compromessa dalla canalizzazione e dalle bonifiche, che avevano eliminato canneti e le zone di acqua bassa nei corsi pi\u00f9 imponenti, molto importanti ai fini riproduttivi per numerose specie, tra cui la tinca ed il luccio.\nLa scomparsa dello storione provocata dalla realizzazione di numerose dighe, e la lenta uscita di scena del luccio, hanno favorito notevolmente l'insediamento del siluro nelle acque italiane. L'introduzione di altre specie alloctone, come il carassio e la breme, ha fatto il resto, fornendo abbondanti risorse trofiche a questo grande predatore (da non dimenticare che nel Po \u00e8 quasi esclusivamente piscivoro e che i suoi tassi di accrescimento sono sensibilmente maggiori che nelle zone di origine). A causa delle sue elevate dimensioni \u00e8 alla sommit\u00e0 della catena alimentare \u00e8 bene ricordare come il siluro si sia insediato oramai da oltre mezzo secolo nelle acque italiane; in talune zone sono stati presi provvedimenti per salvaguardare le specie autoctone, vietando ai pescatori la reimmissione in acqua del pesce siluro . La presenza di questa specie \u00e8 considerata uno dei principali ostacoli alla rinaturalizzazione dei corsi d'acqua del Nord Italia anche se, stante il grande interesse sportivo ed economico che la sua presenza ha sollevato nel bacino padano, si sono sollevate voci favorevoli al suo mantenimento. Da non dimenticare il carattere di massa dell'invasione del siluro nel Po: indagini in provincia di Rovigo hanno mostrato come in media il 27% della biomassa del fiume Po sia costituito da questa specie, che \u00e8 anche la pi\u00f9 rappresentata come numero di individui."}
{"id": "593336", "revid": "119595130", "url": "https://it.wikipedia.org/wiki?curid=593336", "title": "Borsa omentale", "text": "La borsa omentale (detta pi\u00f9 propriamente \"retrocavit\u00e0 degli epiploon\") \u00e8 un ampio recesso della cavit\u00e0 peritoneale, che si trova al di sotto del fegato, posteriormente al piccolo omento e allo stomaco.\nComunica con la grande cavit\u00e0 peritoneale mediante un foro di 2-3 cm, detto forame epiploico o di Winslow, delimitato anteriormente dal margine destro del legamento epatoduodenale, superiormente dal peritoneo che va dal legamento epatoduodenale a rivestire il lobo caudato del fegato, posteriormente dal peritoneo che riveste la vena cava inferiore e inferiormente dal peritoneo che riveste il bulbo duodenale.\nA destra il forame epiploico \u00e8 in continuit\u00e0 con il peritoneo della grande cavit\u00e0. Verso sinistra, superato il forame, \u00e8 presente il vestibolo della retrocavit\u00e0, che porta a un restringimento detto istmo della retrocavit\u00e0 che a sua volta immette nella retrocavit\u00e0 degli epiploon propriamente detta.\nQuest'ultima \u00e8 formata da due facce e quattro margini:\nPresenta inoltre due \"prolungamenti\", il sinistro, che arriva sino all'ilo della milza, e l'inferiore, che entra nel legamento gastrocolico e nel feto comunica con il grande omento."}
{"id": "593350", "revid": "36426", "url": "https://it.wikipedia.org/wiki?curid=593350", "title": "Villa Medicea La Petraia", "text": ""}
{"id": "593354", "revid": "767487", "url": "https://it.wikipedia.org/wiki?curid=593354", "title": "Il viaggio della sposa", "text": "Il viaggio della sposa \u00e8 un film italiano del 1997 diretto da Sergio Rubini.\nTrama.\nXVII secolo, Italia meridionale. Porzia, giovane di nobile condizione, deve essere prelevata dal convento di Atri, in Abruzzo, in cui \u00e8 stata educata, per essere condotta dal promesso sposo a Conversano. Bartolo, giovane di umili origini, \u00e8 lo stalliere che accompagna con la scorta il viaggio della promessa sposa.\nDurante il percorso una banda di briganti assale il gruppo e la scorta viene sterminata. Unici superstiti rimangono Porzia e Bartolo: da quel momento i due sono costretti a proseguire il cammino insieme. Anche se di differenti origini e profondamente diversi, tanto da nutrire diffidenza l'uno per l'altro, Porzia e Bartolo finiscono per legarsi durante il viaggio. Bartolo, che le sembrava incapace e ignorante, diventa per Porzia un maestro involontario che le insegna la difficile arte del vivere. A sua volta lei gli insegna a scrivere e a leggere e gli trasmette l'amore per il sapere. E pur cos\u00ec diversi, o forse proprio per questo, si innamorano.\nMa lui capisce che la diversit\u00e0 di casta \u00e8 insormontabile, e non accetta di stravolgerla, sacrificando il sentimento nato in entrambi durante quei due difficil mesi di viaggio. Giunti a destinazione, Bartolo decide di consegnare la giovane promessa sposa alla scorta guidata dal conte di Conversano, cosa che desta nella giovane una crisi che si manifesta con lacrime e urla.\nAnni dopo, l'ormai anziano Bartolo, nel frattempo diventato insegnante, riceve una lettera da Porzia, che ha seguito con serenit\u00e0 gli eventi della propria vita, in cui lo ringrazia per l'esperienza vissuta insieme e gli confessa di avere continuato ad amarlo sempre.\nProduzione.\nIl regista anche per questo film, pur se la prima ambientazione riguarda paesaggi abruzzesi (il convento \u00e8 l'abbazia di San Giovanni Battista di Lucoli in Abruzzo) in cui spiccano le riprese dei boschi e del Corno grande del Gran Sasso d'Italia, ambienta il film nei luoghi della nativa Puglia, con riprese nelle masserie della Murgia e nelle campagne di Gravina in Puglia, Altamura, Bitonto, Noci e Vieste."}
{"id": "593357", "revid": "399", "url": "https://it.wikipedia.org/wiki?curid=593357", "title": "Renault 4", "text": "La Renault 4 \u00e8 un'autovettura prodotta dalla casa automobilistica francese Renault dal 1961 al 1992.\nStoria e profilo.\nGenesi del modello.\nLa storia della \"Renault 4\", o \"R4\", come viene spesso indicata, inizia nel 1956, quando l'allora presidente della \"R\u00e9gie\", Pierre Dreyfus, diede il via al progetto 112, volto alla realizzazione di una vettura in grado di contrastare il successo commerciale della Citro\u00ebn 2CV, una vettura che nonostante i suoi otto anni di carriera sulle spalle non accennava a declinare e anzi, era ancora distante dall'apice della sua fama e del suo successo. Inoltre, la nuova vettura di Billancourt doveva proporsi come sostituta della 4CV, oramai in listino da dieci anni e quindi non pi\u00f9 al passo con i tempi, ma per le sue caratteristiche doveva anche andare a sostituire la vetusta Dauphinoise, versione giardinetta della \"Juvaquatre\" d'anteguerra. Insomma, prendendo come spunto proprio la \"2CV\" di Casa Citro\u00ebn, la vettura doveva enfatizzarne quelli che erano i contenuti e aumentarne le doti di praticit\u00e0, pur mantenendo ridotto il prezzo, che venne fissato gi\u00e0 in fase di progetto sui 350\u00a0000 franchi. Riassumendo, la nuova piccola Renault doveva essere un'utilitaria, ma anche una vettura per le signore e una pratica auto per il carico merci e per il tempo libero; doveva inoltre essere caratterizzata, come si \u00e8 detto, da un basso prezzo di listino, essere semplice nella manutenzione e affidabile a qualsiasi condizione climatica.\nLe direttive, impartite da Dreyfus e ribadite da Fernand Picard, direttore dell'ufficio progetti, non lasciarono alternativa: fu necessario adottare un telaio a pianale per limitare i costi di produzione. Fu l'ingegnere Guy Grosset Grange a giungere a tale conclusione e quindi a occuparsi di svilupparne uno adatto alle esigenze della nuova vettura. Una delle direttive impartite da Dreyfus fu quella che la vettura doveva essere confortevole, pi\u00f9 confortevole delle altre Renault in listino in quel momento. Per questo motivo, le sospensioni furono oggetto di studi accurati. Sicuramente si doveva optare per la soluzione a ruote indipendenti e alla fine si scelse anche la soluzione delle barre di torsione. Per quanto riguarda l'architettura meccanica, le esigenze di versatilit\u00e0 della vettura \"112\" imposero la trazione anteriore, una primizia presso la Renault che fin dal momento della sua nascita aveva sempre avuto in listino modelli con trazione sul retrotreno (tranne il prototipo del furgone Estafette, in fase di collaudo al momento del varo del progetto \"112\"). Per quanto riguarda il motore, inizialmente venne imposto un tetto di cilindrata pari a 600 cm\u00b3, motivo per il quale la stampa specializzata cominci\u00f2 a indicare la vettura come \"3CV\" (dalla potenza fiscale in cui vengono classificati i veicoli di tale cilindrata).\nPer quanto riguarda la disposizione del motore, invece, vennero considerate svariate possibilit\u00e0: motori a 2 o a 4 cilindri, in linea o a cilindri contrapposti, raffreddato ad acqua o ad aria, longitudinale o trasversale. In ogni caso, sia il motore che il cambio furono derivati direttamente da quelli montati gi\u00e0 a suo tempo su \"4CV\" e Dauphine. Tale scelta fu dettata sempre dall'esigenza di contenere i costi di produzione, anche se certe soluzioni potevano apparire superate gi\u00e0 al momento del progetto.\nPer quanto riguarda la carrozzeria, poche furono le concessioni all'eleganza o comunque, in generale, al fattore estetico, poich\u00e9 dal progetto \"112\" si voleva una vettura razionale e pratica, anche a discapito della bellezza. Date le direttive di Dreyfus, la carrozzeria praticamente si sarebbe disegnata quasi del tutto da sola in base anche a ci\u00f2 che fu imposto dal comparto meccanico: grande e voluminosa in rapporto alla fascia di mercato occupata dalla futura Renault e con un ampio portellone posteriore. Il compito di disegnare la carrozzeria fu assegnato a Robert Barthaud, destinato per questo progetto a disegnare svariati schizzi da sottoporre al vaglio dei vertici dell'azienda. Va detto che le proposte di Barthaud suscitarono subito forti perplessit\u00e0 da parte dei colleghi, che videro simili idee come fonte di un possibile futuro flop commerciale fin dal momento del debutto della vettura. In effetti, tra i vari disegni, ma anche tra i vari prototipi e modelli in scala 1:1 o inferiore ve ne furono alcuni nettamente distanti da quelle linee che nel corso degli anni avrebbero fatto la fortuna dell'utilitaria francese.\nDurante il 1958 vennero realizzati alcuni prototipi che vennero testati su strada e prontamente immortalati dalla stampa specializzata, ma le vere prove di affidabilit\u00e0 si sarebbero avute solo l'anno seguente, quando un lotto di prototipi fu destinato a una massacrante sessione di test nelle condizioni climatiche pi\u00f9 disparate ed estreme, su vari fondi stradali e per lunghe durate, sia in termini di tempo che di chilometri.\nA partire dall'8 gennaio 1959 fu toccato ogni angolo del mondo, dal deserto del Sahara alla Guinea, dalla Sardegna alle temperature polari (30 gradi sotto zero) raggiunte in Minnesota (USA) durante uno di quegli inverni. Alla fine, l'\u00e9quipe guidata da Louis Buty percorse circa due milioni di chilometri in totale, allo scopo di controllare l'affidabilit\u00e0 dei propulsori. Questo exploit dur\u00f2 circa tre anni, vale a dire che termin\u00f2 quando la commercializzazione della vettura era gi\u00e0 stata avviata, e nelle prime fasi non manc\u00f2 di evidenziare alcuni difetti, tra cui la tenuta di strada ancora da migliorare e lo sterzo da rendere pi\u00f9 stabile e preciso. Vale la pena menzionare il fatto che tra questi prototipi ve n'era uno equipaggiato con un motore bicilindrico, ma che non percorse pi\u00f9 di 567\u00a0km, poich\u00e9 il 15 giugno del 1959 si decise in via definitiva che la futura \"R4\" avrebbe montato un quattro cilindri.\nDebutto.\nNel luglio del 1961 avvenne una prima presentazione alla stampa, i cui principali rappresentanti furono convocati dalla casa francese nel territorio lagunoso della Camargue, nella Francia meridionale. La scelta cadde su tale ambientazione per dimostrare le capacit\u00e0 della \"R4\" di affrontare anche terreni impervi. Questo aspetto fu tra quelli che maggiormente impressionarono i giornalisti accorsi alla presentazione, ma anche altre caratteristiche suscitarono scalpore in senso positivo, tra cui le sospensioni e l'affidabilit\u00e0.\nIl 21 settembre dello stesso anno vi fu la presentazione al pubblico: allo stand Renault del Salone dell'automobile di Francoforte, fece bella mostra di s\u00e9 la nuova \"Renault 4\", che in quell'occasione era presente nell'allestimento L (\"Lusso\"). La Renault 4 era stata pensata e realizzata per gli scopi pi\u00f9 diversificati e badando molto all'economia dell'auto, cosicch\u00e9, quando il pubblico la vide al Salone di Parigi, rimase stupito da quest'auto dalle forme e dalle finiture cos\u00ec rozze. Allo stupore subentr\u00f2 poi la diffidenza, un po' come avvenne alla fine degli anni quaranta con la 2CV.\nAffiancata a essa, fu posta la R3, \"sorella minore\" caratterizzata da un motore da 603 cm\u00b3, vetri posteriori fissi e assenza di altri accessori rispetto alla 4. Contemporaneamente fu varata l'iniziativa \"Prenez le volant\" (\"Prendete il volante\" in francese), con la quale si invitavano i potenziali acquirenti a provare la vettura. Anche tale iniziativa fu coronata da successo: in dieci giorni vennero percorsi oltre 400\u00a0000\u00a0km da parte di circa 62\u00a0000 persone intervenute per saggiare le doti della nuova piccola Renault.\nDesign interno ed esterno.\nLa Renault 4, dal punto di vista stilistico ha seguito una linea evolutiva paragonabile a quella della 2CV, vale a dire che, dalla sua presentazione, nel 1961, alla sua uscita di produzione oltre 30 anni dopo, la Renault 4 non ha mai rivoluzionato la sua carrozzeria, se non in alcuni particolari. Le sue forme sono frutto di uno studio accurato della 2CV, principale rivale della R4, in maniera tale da eliminare o ridurre al massimo i difetti della piccola Citro\u00ebn ed enfatizzarne i pregi. Sulla R4, vengono proposte forme pi\u00f9 moderne rispetto alla 2CV, ma viene anche ridisegnato l'andamento del padiglione, reso pi\u00f9 verticale e molto meno arcuato, in maniera tale da ottimizzare un eventuale carico merci. Il muso era la parte pi\u00f9 riuscita dell'intero corpo vettura, grazie alla sua calandra, trapezoidale ma con angoli molto arrotondati, che suscit\u00f2 quasi subito simpatia. Sempre frontalmente, si pu\u00f2 notare il parabrezza completamente piatto, soluzione scelta ancora una volta per contenere i costi (un parabrezza piatto \u00e8 solitamente pi\u00f9 economico di uno curvo). Tra le altre caratteristiche, visibili soprattutto lungo le fiancate, vi erano le cerniere porta a vista (eliminate nel 1981), le portiere posteriori sensibilmente pi\u00f9 piccole di quelle anteriori e la notevole altezza da terra del telaio, pari a ben 20\u00a0cm. Questa soluzione, unita alla trazione anteriore, permetteva un buon utilizzo della vettura anche su fondi sconnessi. Sempre visibili lateralmente erano le differenze tra la \"R4\" di base (esternamente identica alla \"R3\") e le altre \"R4\". Queste ultime, disponibili negli allestimenti \"L\" e \"L Super Confort\", erano provviste anche di un terzo finestrino laterale fisso, mentre la \"R4\" di base possedeva invece una semplice lamiera integrata con il resto della carrozzeria.\nL'abitacolo della \"R4\" spiccava per la sua elevata abitabilit\u00e0 interna, pi\u00f9 che buona per quattro persone, le quali trovavano posto sulle due semplici panchette ad armatura tubolare sulle quali venivano tesi due fogli di tessuto (uno per panchetta), come delle economiche sedie da bar o da spiaggia. Tale intelaiatura ovviamente era poi avvitata alla scocca. Spazioso anche il vano bagagli, della capacit\u00e0 di 480 litri. Gi\u00e0 all'epoca del suo debutto, la \"R4\" diede prova di un livello di praticit\u00e0 che avrebbe avuto riscontri presso la concorrenza solo dopo molti anni: era infatti possibile rimuovere la panchetta posteriore allo scopo di innalzare la capacit\u00e0 di carico merci. In questo modo, si arrivava a poter disporre di ben 1.450 litri. Il posto guida era caratterizzato da una posizione raccolta, mentre la strumentazione, essenziale ma non eccessivamente spartana, comprendeva un tachimetro in cui erano integrati il contachilometri e una serie di spie per: riserva carburante, temperatura acqua, luci di posizione, dinamo e indicatori di direzione. Nel complesso la dotazione era scarna e il grado di finitura era modesto, ma in compenso veniva data la possibilit\u00e0 di avere una vettura pratica e a prezzo contenuto.\nStruttura e meccanica.\nOsservando in generale le soluzioni adottate dai progettisti Renault, si nota quindi come si sia attinto dal calderone di esperienze gi\u00e0 acquisite dalla Renault nel corso degli anni, con la sola eccezione della trazione anteriore. A parte quest'ultima, che come gi\u00e0 detto rappresent\u00f2 una vera novit\u00e0, le sole differenze riguardarono pi\u00f9 che altro la disposizione di alcuni organi meccanici. La struttura portante era un telaio separato a pianale, pi\u00f9 economico rispetto ad altre soluzioni. Esso era formato da un sistema che integrava tre traverse e due longheroni, un pavimento quasi del tutto piatto e un telaietto ausiliario per il supporto del gruppo motore-cambio e dell'avantreno. Al telaio \u00e8 fissata una scocca simile a quelle autoportanti e alla quale sono avvitati i lamierati esterni (cofano motore, portellone bagagliaio, portiere, parafanghi, ecc). Questi ultimi sono facilmente rimovibili in caso di necessit\u00e0. Lo schema meccanico era a motore anteriore longitudinale, trazione sull'avantreno e cambio a 3 marce in blocco con il motore. Quest'ultimo fu collocato anteriormente al motore e anche davanti al radiatore stesso e disponeva di sincronizzazione nei due rapporti pi\u00f9 alti, ma non in prima.\nRispetto al gruppo motore-cambio della \"4CV\" vi era la differenza che in questo caso il gruppo disponeva necessariamente anche di semiassi per costituire i giunti omocinetici e realizzare cos\u00ec la trazione anteriore. La frizione era del tipo monodisco a secco. Per quanto riguarda il motore, che derivava strettamente da quello della \"4CV\", la cilindrata fu mantenuta invariata a 747\u00a0cm\u00b3, cos\u00ec come la sua architettura a 4 cilindri e l'albero a gomiti su 3 supporti di banco.\nIl propulsore propose per\u00f2 una particolare novit\u00e0, e cio\u00e8 l'inedito sistema di raffreddamento a circuito sigillato e riempito di una miscela di acqua e liquido antigelo. Per nascondere questa novit\u00e0 miracolosa per quei tempi, in cui le Fiat 600 viaggiavano col cofano motore sollevato e necessitavano di frequenti rabbocchi, le prime R 4 avevano il serbatoio di espansione e recupero del liquido refrigerante nascosto in posizione invisibile e irraggiungibile sotto al parafango. Tale miscela consentiva il regolare funzionamento della vettura fino a temperature di -40\u00a0\u00b0C. Inoltre, il circuito di raffreddamento era provvisto di una vaschetta di espansione che raccoglieva l'acqua la quale, aumentando di volume durante il riscaldamento, sarebbe traboccata altrimenti fuori dal radiatore. Per il resto si trattava del classico motore 680-01 derivato dalla corrispondente unit\u00e0 da 21\u00a0CV a valvole in testa e asse a camme laterale gi\u00e0 montato sulla \"4CV\". In questo caso per\u00f2, la potenza massima dichiarata dalla Casa era di 24 CV DIN (26,5\u00a0CV SAE) a 4500 giri/min.\nUn occhio particolare va dato al comparto sospensioni: esse erano del tipo a ruote indipendenti sui entrambi gli assi e al posto delle molle utilizzano delle barre di torsione per poter avere una pi\u00f9 ampia escursione elastica, utile per esempio durante la marcia sui terreni accidentati. Nessun problema all'avantreno, dove le barre sono state montate in senso longitudinale; la particolarit\u00e0 stava nella modalit\u00e0 con cui tali barre sono state montate al retrotreno: trattandosi di barre di una certa lunghezza, oltretutto disposte trasversalmente, si rese necessario disallineare le ruote dell'asse posteriore, con il risultato che la \"Renault 4\" (e anche i successivi modelli realizzati sulla stessa base meccanica) possiede il passo sul lato destro leggermente pi\u00f9 lungo di quello sul lato sinistro (4,8\u00a0cm in pi\u00f9). Trattandosi di una vettura dalle prestazioni modeste (100\u00a0km/h di velocit\u00e0 massima), questa caratteristica non presentava notevoli inconvenienti sul piano dinamico e, per garantire un pavimento piatto e quindi una forma regolare che assicurasse una capacit\u00e0 di carico ottimale, gli ammortizzatori, sia anteriori che posteriori, sono stati montati in posizione orizzontale. Per quanto riguarda l'impianto frenante, la \"R4\" disponeva di quattro tamburi, mentre lo sterzo era a cremagliera.\nDotazioni.\nSpartana anche per gli standard dell'epoca e indipendentemente dalle versioni previste, la \"R4\" fu tuttavia proposta in quattro livelli di allestimento, il pi\u00f9 semplificato dei quali fu considerato come un modello a s\u00e9 e noto con il nome di R3, spinta dal gi\u00e0 citato motore da 603\u00a0cm\u00b3. Sopra di essa si trovava la R4 di base, simile nella dotazione alla \"R3\" (mancanza di coprimozzi, del terzo finestrino laterale, della modanatura sulla fiancata, della cornice sulla calandra e unico colore disponibile il verde oliva), ma spinta con il pi\u00f9 potente motore \"680-01\" da 0,75 litri; terzo allestimento fu la R4 L, dotata anche di terzo finestrino laterale, pi\u00f9 tinte disponibili, copriruota cromati, paraurti tubolare cromato con rostri, calandra cromata e migliori allestimenti interni con rivestimenti interni portiere, migliori rivestimenti dei sedili, aletta parasole passeggero e portacenere. Al di sopra di tutte fu posta la R4 Super Confort, caratterizzata dal portellone del bagagliaio incernierato sul lato inferiore e con lunotto discendente per favorire le operazioni di apertura e chiusura. Altra caratteristica di questa versione furono gli interni pi\u00f9 curati e rifiniti.\nAl Salone di Parigi, in occasione della sua presentazione, la \"R4\" fu svelata anche in versione van, ossia la versione commerciale che riscuoter\u00e0 parecchio successo presso i piccoli imprenditori e si riveler\u00e0 una concorrente agguerrita delle corrispondenti versioni derivate dalla \"2CV\" e dalla Dyane.\nEvoluzione.\nI primi anni.\nLa produzione fu avviata a Billancourt nell'agosto 1961, immediatamente dopo l'uscita di produzione della \"4CV\", lo smantellamento delle linee di quest'ultima e il montaggio delle nuove linee destinate alla \"R4\". Poco tempo dopo, la produzione fu avviata anche in Belgio, presso lo stabilimento di Haren, dove verr\u00e0 mantenuta per oltre vent'anni.\nNel settembre del 1962 la gamma vide l'arrivo della \"R4 Super\", destinata a rimpiazzare la \"Super Confort\" e dotata di paraurti a doppio tubo e di motore \"800-01\" da 845\u00a0cm\u00b3 e 30 CV, derivato direttamente da quello utilizzato gi\u00e0 da qualche anno sotto il cofano della \"Dauphine\". La \"R4 Super\" fu la versione di punta per quanto riguardava la prestazioni, ma la \"R4 L\" fu ancora considerata la versione pi\u00f9 lussuosa e gi\u00e0 dal mese di marzo aveva ricevuto un nuovo paraurti a lama anzich\u00e9 di tipo tubolare. Nel mese di settembre tale tipo di paraurti fu per\u00f2 esteso alle altre versioni. Nello stesso periodo, il motore di base sub\u00ec alcuni aggiornamenti e si port\u00f2 a 27\u00a0CV DIN di potenza massima. Dopo i primi scetticismi (alla Renault si pens\u00f2 addirittura di sostituirla anzitempo e fu perci\u00f2 avviato un progetto che anni dopo sarebbe sfociato nella Renault 6), la R4 riusc\u00ec con la gamma di fine 1962 a ottenere uno sempre maggior successo, capace di rivaleggiare con efficacia contro la 2CV dello stesso segmento. Rispetto a quest'ultima era anche favorita da un prezzo di listino pi\u00f9 basso e competitivo grazie a una pi\u00f9 approfondita scelta delle soluzioni atte al contenimento dei costi di produzione, e anche alla maggior potenza commerciale della Renault rispetto alla Citro\u00ebn.\nNel mese di dicembre, la produzione inizia anche nello stabilimento di Pomigliano d'Arco, da dove la \"Renault 4\" verr\u00e0 distribuita in tutta Italia con il marchio Alfa Romeo in virt\u00f9 dell'accordo tra le due Case costruttrici.\nIl successo non tard\u00f2 ad arrivare per la piccola Renault: vettura tuttofare, la R4 presentava la pratica soluzione delle quattro porte pi\u00f9 il portellone posteriore, particolarmente efficace in ogni soluzione di trasporto. La vettura si dimostr\u00f2 poi anche particolarmente affidabile sui fondi pi\u00f9 disparati, risultando cos\u00ec adatta sia per la campagna che per la citt\u00e0.\nNel 1963 venne lanciata la \"R4 Parisienne\", una versione pensata per il pubblico femminile che fino a quel momento aveva snobbato la vettura, ritenuta pi\u00f9 che altro un mezzo da lavoro. Realizzata in collaborazione con la rivista di moda \"Elle\", la \"Parisienne\" era caratterizzata da una particolare decorazione delle fiancate in due possibili tipi di tessuto, scozzese o impagliato. Per dare un input decisivo, venne indetto un referendum in cui 4.200 lettrici della rivista \"Elle\" furono selezionate per testare le doti della \"R4\". Il responso fu positivo: le donne interpellate si espressero favorevolmente. Sempre nel 1963 la \"R4 Super\" venne sostituita dalla \"R4 L Super\", dotata di due sedili anteriori separati, mentre tutta la gamma vide l'arrivo di un nuovo cambio interamente sincronizzato.\nIl 1964 signific\u00f2 per la \"R4\" il raggiungimento della soglia dei 500\u00a0000 esemplari venduti. Per il resto le uniche novit\u00e0 di sorta furono rappresentate dalla \"R4 L Super\" che fu ribattezzata \"R4 Export\" e dall'arrivo dei rostri ricoperti in gomma sulla \"R4 L\".\nNel 1965 debuttarono la Renault 16 e la Renault 10: per l'occasione vi fu un leggero cambio nelle denominazioni ufficiali di tutti i modelli Renault battezzati solo con un numero. In questo caso, la cosa interess\u00f2 i due modelli appena citati e la \"R4\", che divenne semplicemente \"Renault 4\". Tutto ci\u00f2 fu quanto stabilito in via ufficiale, ma in realt\u00e0 i modelli continuarono a essere abitualmente indicati con la lettera \"R\" (\"R4\", \"R16\", ecc). Pochi e di dettaglio furono gli aggiornamenti, pi\u00f9 che altro concentrati nella gamma e nelle versioni che la costituirono: a marzo la versione di base, fino a quel momento denominata \"R4\", divenne \"4 Luxe\" e ricevette un dispositivo lavavetri, mentre la \"R4 L\" cambi\u00f2 nome in \"4 Export\" senza altre variazioni, unificandosi con la precedente \"Export\" introdotta un anno prima; sempre nel mese di marzo del 1965 vi fu l'introduzione di un antifurto bloccasterzo su tutta la gamma.\nIl 1\u00ba febbraio del 1966 si festeggi\u00f2 il primo milione di esemplari prodotti, mentre a settembre la versione \"Luxe\" sub\u00ec un nuovo cambio di denominazione e divenne \"4L\" (non fu un ritorno allo status quo precedente, poich\u00e9 in precedenza la \"Luxe\" si chiamava semplicemente \"R4\").\nI primi aggiornamenti estetici.\nLe vere novit\u00e0 si ebbero per\u00f2 nel 1967, con l'arrivo del primo vero aggiornamento estetico (oggi si direbbe restyling): sulla nuova gamma comparve una calandra in alluminio ridisegnata che and\u00f2 a incorporare i fari e che rec\u00f2 lo stemma Renault spostato sul lato sinistro; vi fu anche l'arrivo di nuovi paraurti cromati. Non mancarono le novit\u00e0 meccaniche, tra cui il cambio che pass\u00f2 da 3 a 4 rapporti. Quest'ultima non fu una novit\u00e0 in senso stretto, poich\u00e9 le \"R4\" prodotte in Spagna a partire dal 1964 montavano gi\u00e0 tale tipo di cambio. Semplicemente, dal 1967, le 4 marce furono estese all'intera produzione. Nonostante il periodo socialmente difficile (basti pensare al maggio francese) la \"Renault 4\" continu\u00f2 a mietere successi e si impose come la vettura francese pi\u00f9 venduta al mondo.\nNel 1968 la gamma si aggiorn\u00f2 con l'uscita dai listini della \"Parisienne\" e l'ingresso della Plein Air, versione torpedo senza tetto n\u00e9 portiere, una sorta di concorrente su base \"R4\" della M\u00e9hari. Alla fine dello stesso anno tocc\u00f2 il record di produzione annua della sua carriera commerciale, con oltre 336\u00a0000 esemplari venduti. Da quel momento le cifre cominciarono a calare, ma molto lentamente: la produzione continu\u00f2 comunque a rimanere su alti livelli ancora per diversi anni, e anzi, come si vedr\u00e0, per un breve periodo torneranno nuovamente a crescere.\nNel 1969, il motore da 845\u00a0cm\u00b3 fu limitato solo ad alcuni mercati tra cui l'Italia, ma in Francia e in altri mercati fu tolto dalla gamma della \"Renault 4\" per limitarne l'applicazione solo alla Renault 6, introdotta da poco tempo. In Italia, tra l'altro, il motore 800-01 costitu\u00ec l'unica scelta motoristica per il potenziale acquirente di una \"Renault 4\". Nello stesso anno la gamma benefici\u00f2 di migliorie alla dotazione con l'arrivo di: illuminazione interna, serrature posteriori di sicurezza, nuovo volante pi\u00f9 maneggevole, nuova strumentazione pi\u00f9 leggibile, fari anteriori regolabili a seconda del carico e a norma europea, retrovisore esterno lato guida (prima era assente) e panchetta posteriore ripiegabile e non pi\u00f9 amovibile. A richiesta fu possibile avere anche il tetto apribile in tela.\nL'inizio del nuovo decennio coincise con l'adozione, nell'aprile del 1970, del nuovo impianto elettrico da 12 V che sostitu\u00ec il precedente da 6 V. Anche le cinture sicurezza anteriori entrarono a far parte del corredo di serie. Nello stesso anno, la \"Plein Air\" fu tolta di produzione, sostituita dalla Rod\u00e9o. Nel frattempo, la \"Renault 4\" continu\u00f2 a essere venduta in un gran numero di esemplari, nonostante non fosse pi\u00f9 verdissima come et\u00e0.\nNel 1971 il motore da 747\u00a0cm\u00b3 lasci\u00f2 il posto al nuovo motore di cilindrata maggiorata a 782\u00a0cm\u00b3, mentre nel 1972 comparvero gli attacchi per le cinture di sicurezza anche nel divanetto posteriore. Alla fine dello stesso anno, le versioni berlina fecero registrare un nuovo calo di esemplari venduti (266.551, per l'esattezza), mentre le versioni furgoncino seguirono un andamento opposto (85.108 esemplari contro 75.020 esemplari dell'anno prima).\nNel 1973 gli aggiornamenti furono pi\u00f9 che altro meccanici: le nuove normative antinquinamento, entrate in vigore in seguito alla crisi petrolifera e alla crescente sensibilizzazione verso l'impatto ambientale dell'automobile in generale, imposero una rivisitazione in tal senso anche nel piccolo e parco motore della \"Renault 4\". Contemporaneamente venne adottato il cambio della Renault 6, gi\u00e0 in listino da cinque anni.\nGli anni settanta.\nNel settembre del 1974 vi furono nuovi aggiornamenti per la \"Renault 4\": gli aggiornamenti pi\u00f9 visibili interessarono ancora una volta il frontale, dove comparve una nuova calandra, pi\u00f9 quadrangolare nella forma sebbene con angoli arrotondati, dotata di stemma nuovamente centrale e realizzata in plastica nera. Meccanicamente non vi furono novit\u00e0 di sorta, mentre per quanto riguarda la gamma, la \"Export\" lasci\u00f2 il posto alla TL.\nUn anno dopo, nell'autunno del 1975, fu introdotta la Safari, una versione pensata principalmente per i giovani, ma adatta di fatto a tutte le tipologie di clientela. Essa era provvista di sedili integrali reclinabili e rivestiti in jersey a bande azzurre, gialle e blu, mentre la carrozzeria sfoggiava una banda nera longitudinale lungo tutta la fiancata. Su tutta la gamma, la strumentazione sub\u00ec delle rivisitazioni, con l'arrivo di un voltmetro a sostituire la spia di carica della batteria. Sotto il cofano, un alternatore sostitu\u00ec la dinamo.\nNel luglio del 1976 arrivarono nuovi indicatori di direzione anteriori, di forma rettangolare, al posto di quelli tondi presenti fin dal 1961. La gamma fu composta a quel punto dalle versioni, la \"4L\", \"4 TL\" e \"4 Safari\".\nIl 9 settembre del 1977 dalle linee di montaggio usc\u00ec la cinquemilionesima \"Renault 4\": in quell'anno la vettura si aggiorn\u00f2 con l'arrivo di un nuovo cruscotto e di un nuovo volante ripreso dalla Renault 5. Il cruscotto, tra l'altro, fu caratterizzato dalla presenza di una spia per il controllo della pressione del liquido freni. A tale proposito, l'impianto frenante divenne a doppio circuito. Per quanto riguarda la gamma, la \"4L\", ridivenne la versione base esattamente come nel 1961. Grazie ai fortunati exploit commerciali della \"Renault 4\" e di altri modelli della Casa, Renault divenne in quell'anno il primo costruttore europeo.\nGli anni ottanta.\nNel gennaio del 1978 la gamma si arricch\u00ec con l'arrivo della 4 GTL, nuova versione di punta spinta dal motore da 1108\u00a0cm\u00b3 e con potenza massima di 34 CV. Il nuovo modello era riconoscibile per la calandra e i paraurti in plastica grigia, oltre che per i rinforzi tubolari agli angoli del frontale; internamente i sedili divennero pi\u00f9 imbottiti, anche nella zona sottostante la seduta, la cui intelaiatura scomparve all'interno dell'imbottitura. Inoltre, i finestrini posteriori, che fino a quel momento erano fissi, divennero scorrevoli. Sotto la \"GTL\" rimase la versione \"TL\" a costituire la base della gamma.\nL'arrivo dei nuovi aggiornamenti incentivarono nuovamente le vendite della \"4\", che alla fine dell'anno risal\u00ec a 375.207 esemplari, di cui ben 110.554 versioni furgonate e 264.653 berline. Durante il 1979 la vettura adott\u00f2 i cerchi della \"Renault 5\" di base; a partire dal mese di luglio, l'impianto di riscaldamento, gi\u00e0 da diversi anni compreso nella dotazione di serie, divenne a due velocit\u00e0. Il continuo successo della vettura fu un fatto eccezionale, paragonabile solo ad altri due \"miti\" inossidabili dalla carriera pluridecennale, ossia la \"2CV\" e il Maggiolino. Infatti, mentre tutte le case automobilistiche rinnovavano di continuo le proprie utilitarie, la R4 rimase fedele a se stessa, alla sua spartana praticit\u00e0 e simpatia che l'ha sempre contraddistinta, dal caratteristico dondolio associato agli incessanti cigolii delle sospensioni e degli interni. Un reale problema della vettura era per\u00f2 costituito dalla visibilit\u00e0: montando finestrini scorrevoli lateralmente anzich\u00e9 verso il basso, la R4 impedisce al guidatore di sporgersi di fianco per effettuare una manovra a marcia indietro. A questo problema vanno aggiunti lo specchietto retrovisore interno collocato sulla plancia anzich\u00e9 in alto (pressoch\u00e9 inutile, quindi, se sul sedile posteriore si trovano due passeggeri di corporatura robusta) e le spazzole dei tergicristalli, che oltre a essere minuscole non riescono a pulire pi\u00f9 del 65-70 per cento del parabrezza.\nPochi furono gli aggiornamenti per il 1980, mentre nel 1981 vi fu l'arrivo di nuovi rivestimenti su tutta la gamma. Nello stesso anno comparvero la 4 Jogging, serie limitata di 5.000 esemplari, e la \"Rodeo\" seconda serie con motore da 1.1 litri ripreso dalla \"GTL\".\nNel 1982 il motore da 782\u00a0cm\u00b3 fu sostituito con quello da 845\u00a0cm\u00b3, che torn\u00f2 dopo quasi un decennio anche in quei mercati dove fino a quel momento non era stato pi\u00f9 previsto. Questo motore erogava la stessa potenza del motore della \"GTL\". Nello stesso anno venne adottato il cruscotto della \"5\". Per quanto riguarda la gamma, la versione base usc\u00ec di listino, anche se in alcuni mercati, come quello italiano, tale versione rimase ancora disponibile ed equipaggiata proprio con l'unit\u00e0 da 845\u00a0cm\u00b3.\nIl 1983 vide l'arrivo dei freni a disco all'avantreno e del parabrezza di tipo stratificato, mentre per il 1984 non vi furono novit\u00e0 di sorta. Per la \"Renault 4\" fu invece importante il 1985, poich\u00e9 fu in quell'anno che vennero raggiunti i 7.5 milioni di esemplari. Sempre nel 1985 fu introdotta una nuova serie speciale a tiratura limitata: la Sixties.\nNel 1986 vi fu un nuovo riassetto della gamma: la \"TL\" divenne TL Savane, mentre la \"GTL\" divenne GTL Clan. La \"TL Savane\" vide tra l'altro l'arrivo del motore da 956\u00a0cm\u00b3 gi\u00e0 montato su alcune versioni della \"5\" e della Supercinque. L'arrivo di tale motore coincise con la fine dei cosiddetti motori Billancourt (o Type B) a tre supporti di banco. Nei mercati dove ancora prevista, la versione base adott\u00f2 anch'essa il nuovo motore.\nNel 1988 cess\u00f2 l'importazione nel mercato tedesco e la produzione della versione furgonata, sostituita dal Renault Express. Il 1989 vide invece la dotazione dell'intera gamma arricchirsi con lo specchietto retrovisore esterno destro e con il doppio retronebbia.\nGli ultimi anni.\nI primi anni novanta furono testimoni dell'inesorabile declino della \"Renault 4\", oramai avviata verso un meritato pensionamento dopo anni di onorata carriera. Ma vi fu ancora tempo per una nuova serie speciale, la \"Carte Jeunes\", derivata dalla \"Savane\" e disponibile nei colori giallo, verde, bianco e rosso. Fu commercializzata nel 1991.\nA decretare la fine della \"Renault 4\" fu l'imminente entrata in vigore della normativa Euro 1, che sarebbe divenuta effettiva a partire dal 1\u00ba gennaio 1993. Nel 1992 i vertici Renault constatarono che non era pi\u00f9 conveniente apportare alla Renault 4 modifiche sostanziali come l'adozione dell'iniezione elettronica e della marmitta catalitica. Pertanto, alla fine di dicembre dello stesso anno, l'ultimo esemplare lasci\u00f2 le linee di montaggio. Gli ultimi 1000 esemplari di \"Renault 4\" fecero parte dell'ultimissima serie speciale denominata \"Bye bye\" e prevista per il solo mercato francese.\nLa produzione continu\u00f2 solo negli stabilimenti in Marocco e in Slovenia, dove cess\u00f2 solo due anni pi\u00f9 tardi, nel 1994. In totale furono prodotti 8.135.424 esemplari di \"Renault 4\", tra berline e furgonette nel mese di dicembre 1992..\nGi\u00e0 nel 1993, la Renault 4 fu sostituita dalla Renault Twingo, mentre a partire dal 1996 fu commercializzata la Renault Kangoo, un altro modello visibile come erede della \"Renault 4\".\nRiepilogo caratteristiche.\nDi seguito vengono mostrate le caratteristiche relative alle varie versioni previste per la \"Renault 4\" nel corso della sua lunga carriera. I prezzi sono in franchi francesi e si riferiscono al momento del debutto nel mercato interno e al livello di allestimento meno costoso tra quelli indicati.\nLe altre Renault 4.\nLa produzione della \"Renault 4\" non si limit\u00f2 solo allo stabilimento di Billancourt, e in seguito a quello di Flins, entrambi in Francia; fin dalla sua progettazione, la \"Renault 4\" venne concepita come world car, cio\u00e8 un'auto che avrebbe dovuto colonizzare il mondo intero. In totale, furono 27 i Paesi in cui la \"Renault 4\" venne prodotta e per dare un'idea ancor pi\u00f9 precisa del successo, della popolarit\u00e0 e della diffusione della \"Renault 4\" oltreconfine, va detto che sei esemplari su dieci sono stati venduti in Paesi esteri e che cinque su dieci sono stati prodotti al di fuori dei confini francesi.\nNon va inoltre dimenticato che la \"Renault 4\" funse da base per la costruzione di altre versioni particolari da parte di piccole aziende specializzate in trasformazioni di vetture, spesso site in Francia.\nLa Renault 4 in Europa e nel mondo.\nIn Europa i siti di produzione oltre i confini francesi sono stati:\nNel resto del mondo cont\u00f2 numerosi altri impianti di produzione:\nLe derivate della Renault 4.\nLa \"Renault 4\" ha fatto da base anche per alcune versioni particolari, quasi tutte costruite da aziende esterne. Eccone alcune:\nSerie speciali.\nLa R4 fu prodotta anche in alcune serie speciali: alcune di esse erano semplicemente allestimenti speciali applicati alle R4 di serie. Tra queste serie speciali:\nVi erano per\u00f2 anche altre serie speciali, che non erano basate sulla R4 di serie, ma presupponevano l'intervento di carrozzieri specializzati che ne modificassero pesantemente la carrozzeria. Queste serie erano sostanzialmente quattro:\nLa Renault 4 come fenomeno sociale.\nAttivit\u00e0 sportiva.\nNonostante le sue modeste prestazioni, la R4 trov\u00f2 comunque il modo di partecipare a diversi eventi sportivi: la sua elevata altezza da terra le permetteva per esempio di prendere parte a competizioni su fondi sconnessi, suo terreno preferito. In alcuni casi, la popolare vettura francese ha saputo conquistare alcuni piazzamenti degni di nota.\nIl debutto vero e proprio della \"Renault 4\" nelle competizioni avvenne il 19 aprile del 1962, all'\"East African Safari Rally\", una massacrante gara che si snoda attraverso i paesaggi semidesertici di Kenya, Uganda e Tanzania. Tale gara termin\u00f2 quattro giorni pi\u00f9 tardi con la \"Renault 4\" dell'equipaggio Consten-Le Guezec che si classific\u00f2 quinta di categoria dietro a quattro Saab 96.\nSempre nel 1962, ma anche nel 1963, la \"Renault 4\" prese parte anche al Rally di Monte Carlo: le vetture preparate per tale evento venivano semplicemente alleggerite eliminando alcuni particolari (per esempio i finestrini sostituiti con pannelli in plexiglas) e aggiungendone altri (fendinebbia supplementari).\nNel 1965, Renault patrocin\u00f2 la cosiddetta Exp\u00e9dition Michele Ray Terre de Feu-Alaska, una dura prova sia per la vettura che per gli equipaggi delle due \"R4 L\" coinvolte, costituiti da quattro ragazze, due per equipaggio, e capitanate dall'intraprendente Mich\u00e8le ray, un'ex-modella appassionata di prove estreme alla guida di autovetture. In questa prova, che dur\u00f2 dall'11 giugno al 29 ottobre del 1965, le due vetture utilizzate percorsero i due continenti americani da sud a nord, vale a dire dalla Terra del Fuoco all'Alaska, riscuotendo un successo planetario.\nDa l\u00ec in poi fu protagonista di innumerevoli raid nelle zone pi\u00f9 impervie del pianeta: vale la pena ricordare le spedizioni dei fratelli Marreau, quella del 1967 che copr\u00ec la penisola dell'India e quella del 1969 nel deserto del Sahara. Inoltre vi furono il raid in Congo e la spedizione \"De la Terre a la Lune\", del 1973, che vide la \"Renault 4\" protagonista nei paesaggi dell'Islanda, che ricordano in parte quelli della Luna (da cui il nome della spedizione).\nNel 1974 venne istituita la Coupe de France Renault Cross Elf, specialit\u00e0 riservata alle \"Renault 4\" e voluta dalla Casa della Losanga per rispondere al successo della \"2CV Cross\", analoga competizione sportiva riservata all'utilitaria del \"double chevron\". La \"Coupe de France Renault Cross Elf\" diede modo a giovani piloti in erba di potersi cimentare con le \"Renault 4\" e fece in molti casi da trampolino di lancio per la carriera agonistica di futuri talenti automobilistici.\nNel 1976, al \"Championnat tout-terrain\", prese parte una \"Renault 4\" molto particolare, in quanto accorciata nel passo e dotata di sole tre porte.\nNel 1979, ancora i fratelli Marreau parteciparono alla prima edizione della Parigi-Dakar a bordo di una \"Sinpar 4x4\": si classificheranno secondi di categoria, dietro a una Range Rover, e quinti assoluti.\nIn seguito vi furono altri tornei, per esempio la \"24 Ore 4L\" o il \"4L Trophy\". Anche in tempi pi\u00f9 recenti la \"Renault 4\" ha vissuto attivit\u00e0 sportive: nel \"Campionato Francese Rally\", molti equipaggi utilizzano ancora delle R4. Addirittura in alcune edizioni del Campionato Mondiale Rally, fino all'anno 2000, parteciparono alcune R4, per la verit\u00e0 senza grandi risultati, dato l'altissimo livello tecnologico raggiunto nel frattempo dalle vetture pi\u00f9 recenti. Tra le altre competizioni a cui partecip\u00f2 c'erano il \"Raid Africano\" del 1980 e il \"Rally delle Montagne\" del 1964.\nFenomeno di costume.\nFamosa fu la campagna pubblicitaria andata in onda in Italia negli anni ottanta in cui una R4 girava il mondo alla ricerca di un fantomatico signor Rossi. La R4 partecip\u00f2 anche a iniziative sociali, feste e ricorrenze particolari in tutto il mondo. La stessa iniziativa della Casa madre che ha portato al referendum prima del lancio della \"R4 Parisienne\" pu\u00f2 essere annoverato tra gli eventi che hanno fatto della piccola francese un vero e proprio fenomeno di costume nel corso dei decenni.\nNell'Oceano Atlantico, al largo della costa francese, vi \u00e8 un'isola denominata L'\u00cele-d'Yeu, sempre appartenente al territorio transalpino e nella quale \u00e8 stato accertato che gran parte del parco auto circolante \u00e8 costituito da R4 di varie epoche. Tra le altre varie curiosit\u00e0, la R4 viene oggi replicata dalla Suzuki, che ha realizzato un kit di carrozzeria per la sua piccola \"Ancel Lapin\". Tale kit riesce a trasformare la \"Ancel Lapin\" in una vettura simile in tutto e per tutto a una R4 GTL.\nSono poi esistiti altri kit in grado di trasformare la R4 in fuoristrada, in un piccolo autocarro, in un pick-up e persino in una roadster in stile anni cinquanta.\nCronaca italiana.\nIn Italia la R4 \u00e8 legata anche a un importante fatto di cronaca: il Caso Moro. \u00c8 storica l'immagine nella quale il corpo senza vita di Aldo Moro giace all'interno del bagagliaio di una Renault 4 rossa targata Roma N57686, rubata pochi giorni prima del ritrovamento del cadavere dello statista DC e fatta ritrovare dalle Brigate Rosse in via Caetani a Roma (a poca distanza da piazza del Ges\u00f9 e da via delle Botteghe Oscure)."}
{"id": "593362", "revid": "123932556", "url": "https://it.wikipedia.org/wiki?curid=593362", "title": "Scalpello", "text": "Lo scalpello \u00e8 un utensile che serve per asportare parti di materiale in forma di schegge.\nTipologie.\nCe ne sono di vari tipi, adatti vari utilizzi:\nLe tre tipologie, dovendo operare su materiali con caratteristiche molto diverse tra loro, differiscono sensibilmente sia per la forma che per il tipo di affilatura.\nFalegnameria.\nLa versione per falegnameria si presenta in tre forme:\nI primi due si possono percuotere sull'estremit\u00e0 del manico con un mazzuolo per facilitarne la penetrazione nel materiale, ma non la sgorbia, che viene spinta solo con pressione manuale. Se si usano solamente le mani, la tecnica corretta \u00e8 spingere con una mano (quella dietro) e frenare con l'altra (quella avanti), per controllare la penetrazione dell'utensile, indispensabile quando si devono effettuare lavori di precisione.\nMetallurgia.\nLa versione per metalli si presenta in due forme:\nSi utilizza guidando l'inclinazione e l'orientamento con una mano e percuotendo sul codolo con un martello.\nModelli tecnologici.\nQuesto attrezzo \u00e8 disponibile anche nella versione ad azionamento elettrico e ad aria compressa. Lo scalpello viene inserito in un dispositivo sagomato sulle fattezze della mano, il quale riproduce la percussione di un martello, ma con una rapidit\u00e0 di lavoro che pu\u00f2 superare le 10 battute al secondo. Sono usati in campo professionale e dove occorra grande efficienza e rapidit\u00e0 nel condurre termine il lavoro; esistono versioni economiche adatte anche per lavori hobbistici.\nUtilizzo.\nSe si usano solamente le mani, la tecnica corretta \u00e8 spingere con una mano (quella dietro) e frenare con l'altra (quella avanti), per controllare la penetrazione dell'utensile, indispensabile quando si devono effettuare lavori di precisione.\nLo scalpello (quello per metalli) pu\u00f2 essere usato (assieme al martello) anche per poter svitare le viti che sono state spanate (con innesto interno) e dove la chiave non pu\u00f2 pi\u00f9 fare presa e l'uso della pinza risulti scomodo o inadatto, come nel caso di viti che hanno la testa poco o per niente esposta. Questa tecnica risulta essere molto semplice e veloce nella sua esecuzione, permettendo di svitare anche le viti pi\u00f9 bloccate, ma richiede una corretta esecuzione, dato che se eseguita erroneamente pu\u00f2 portare a un taglio della testa della vite, costringendo a trapanare e rifilettare, in alcuni casi per ripristinare la filettatura originale si deve ricorrere anche all'helicoil.\nManutenzione.\nLo scalpello per legno si arrota passando la lama su una mola con grana 200 dopodich\u00e9 si affila, avvalendosi di pietre rettificate - solitamente una pietra di grana 800 e una di grana 6000 - unitamente ad un lubrificante - olio o acqua. Per controllare l'efficacia dell'affilatura si prova a radere qualche pelo sul dorso della mano.\nNell'uso in meccanica e nella lavorazione della pietra l'affilatura \u00e8 meno impegnativa, in quanto l'efficienza dell'azione di taglio e scheggiatura \u00e8 affidata principalmente alla forza di percussione esercitata dal martello o dalla mazzetta.\nPrecauzioni nell'uso.\nLo scalpello \u00e8 un utensile potenzialmente molto pericoloso se non viene usato con attenzione. Una regola generale \u00e8 di non lavorare mai con la lama verso il corpo o la mano, ma indirizzando sempre la lama verso \"fuori\". Usare due mani, una che spinge e una che trattiene.\nCuriosit\u00e0.\nCome simbolo viene utilizzato in massoneria per indicare lo strumento che l'Apprendista usa unitamente al mazzuolo per sgrossare la pietra grezza."}
{"id": "593367", "revid": "43530", "url": "https://it.wikipedia.org/wiki?curid=593367", "title": "Coloranti anionici", "text": ""}
{"id": "593371", "revid": "2089264", "url": "https://it.wikipedia.org/wiki?curid=593371", "title": "Chitarra a sette corde", "text": "Una chitarra a 7 corde \u00e8 una chitarra con sette corde al posto delle solite sei. Queste chitarre non sono comuni come quelle a sei corde, ma una minoranza di chitarristi le utilizza da almeno 150 anni. Alcuni tipi di questi strumenti fanno parte di specifiche culture (es. la chitarra russa e la chitarra da \"choro\" brasiliana).\nCi sono anche chitarre a otto, a dieci corde ed anche a 12 corde, per\u00f2 sono relativamente poco comuni. La chitarra \"spagnola\", nel Settecento, era a nove corde (quattro doppie e una singola all'acuto, detta cantino).\nStoria e costruzione.\nNel periodo del Rinascimento le chitarre erano costruite con 4 paia di corde, chiamate \"cori\". Col Barocco le coppie arrivarono a 5 e usavano varie accordature. Durante l'Ottocento i cori divennero sei, fino a quando non si decise di usare corde singole. Da qui part\u00ec il desiderio di costruire chitarre a pi\u00f9 corde, come quelle a sette corde.\nLe corde in pi\u00f9 erano aggiunte in genere per ampliare l'estensione nei bassi delle chitarre. Erano aggiunte in due modi differenti: il primo e pi\u00f9 comune era quello di incrementare la larghezza della tastiera, in modo che la nota emessa dalla corda potesse essere controllata dalla mano sinistra come per le altre corde. Il secondo era di usare la corda come un bordone, lasciandola volante, oltre la tastiera, senza poter variare la nota emessa.\nLa chitarra russa.\nLa chitarra classica e acustica a sette corde \u00e8 arrivata in Russia all'inizio del XIX secolo, pi\u00f9 probabilmente come evoluzione del kobza e del liuto barocco. In Russia \u00e8 conosciuta come la \"semistrunnaya gitara\" (\"\u0441\u0435\u043c\u0438\u0441\u0442\u0440\u0443\u043d\u043d\u0430\u044f \u0433\u0438\u0442\u0430\u0440\u0430\") o amichevolmente come la \"semistrunka\" (\"\u0441\u0435\u043c\u0438\u0441\u0442\u0440\u0443\u043d\u043a\u0430\").\nQuesta invenzione \u00e8 attribuita ad Andrei Sychra, che ha anche scritto un metodo per chitarra e pi\u00f9 di un migliaio di composizioni, sessantacinque delle quali sono state ripubblicate nel 1840 da Stellovsky e poi di nuovo nel 1880 da Gutheil. Alcune di queste furono pubblicate di nuovo nell'Unione Sovietica nel 1926.\nQuesto tipo di chitarra \u00e8 stato chiamato \"chitarra Russa\", perch\u00e9 inizialmente suonato in Russia e poi nel resto dell'Unione Sovietica; in quelle aree, fino agli anni settanta ed ottanta era molto pi\u00f9 popolare della chitarra a sei corde, ma ben presto ha subito un calo di popolarit\u00e0 e adesso \u00e8 difficile da trovare. La versione Russa della chitarra a sette corde \u00e8 stata usata dai professionisti grazie alla sua grande flessibilit\u00e0, ma si \u00e8 diffusa anche tra gli amatori, grazie alla relativa semplicit\u00e0 di alcuni degli accordi fondamentali (cosa da non tralasciare \u00e8 il prezzo: una chitarra a sette corde costava circa 12 rubli negli anni settanta).\nLa chitarra Russa viene normalmente suonata senza plettro ed \u00e8 accordata per terze (diversamente dalla chitarra spagnola), seguendo un accordo nella triade di Sol maggiore cio\u00e8, dalla corda pi\u00f9 bassa: Re Sol Si Re Sol Si Re.\nLa chitarra brasiliana.\nLa chitarra brasiliana a 7 corde \u00e8 una chitarra classica usata principalmente nel choro e nel samba. Quando arriv\u00f2 in Brasile all'inizio del XX secolo, aveva le corde di acciaio. Lo stile della \"baixaria\" fu sviluppato durante il XX secolo, specialmente da Dino 7 cordas e Raphael Rabello. Negli anni ottanta il chitarrista Luiz Otavio Braga aveva una versione con corde di nylon, che poi \u00e8 diventata lo standard per la maggior parte dei musicisti di choro contemporanei. Le prime sei corde della chitarra brasiliana sono accordate come una chitarra classica (dalla pi\u00f9 acuta alla pi\u00f9 grave: Mi-Si-Sol-Re-La-Mi). La settima corda aggiunge un Do grave alla tessitura inferiore dello strumento. Alcuni musicisti accordano la settima corda non in do, ma in si o in la, in modo da avere ancora maggiore estensione verso il basso. Nel samba la chitarra a sette corde ha, tra l'altro, il compito di eseguire le linee di basso.\nLa chitarra elettrica.\nChitarre sette corde \"Hollowbody\" e \"Semi-hollow\".\nNegli Stati Uniti, il chitarrista jazz George Van Eps possedeva una sette corde, costruita appositamente per lui dalla Epiphone alla fine degli anni trenta. La chitarra era una normale Epiphone elettrica, dotata di un'ulteriore corda da usare come basso, di solito accordata in La.\nDopo Van Eps, diversi chitarristi incominciarono ad usare chitarre a sette corde, fra cui Bucky Pizzarelli, Howard Alden, Ron Eschete, Lenny Breau e John Pizzarelli, che \u00e8 autore del tema per il Foxwoods Casino e figlio dello stesso Bucky Pizzarelli.\nI primi modelli a sette corde, vennero costruiti seguendo gli stili \"hollowbody\" o \"semi-hollow archtop styles\", dove rispettivamente, la chitarra ha una cassa di risonanza centrale o un blocco centrale con delle casse di risonanza ai lati. Ci\u00f2 dava alla chitarra un timbro profondo e la ricchezza di suono che \u00e8 tradizionalmente associata alla chitarra jazz, ma la rendeva troppo soggetta al fenomeno del \"feedback\", rendendola poco pratica per essere usata per il rock.\nLa solid-body a sette corde.\nLa chitarra solid body a sette corde entr\u00f2 in commercio mondiale per la prima volta nel 1990, con l'introduzione dell'Ibanez di Steve Vai, l'Ibanez Universe. In quel periodo Vai era fortemente interessato alla numerologia ed era particolarmente attratto dal numero 7. Vai fu attirato dallo strumento anche per la stessa ragione che interessava a tutti i chitarristi classici e jazz: l'estensione addizionale fornita dall'aggiunta della settima corda. Dopo sperimentazioni iniziali con un La alto, che per\u00f2 si dimostr\u00f2 troppo fragile (George Lynch, stava sperimentando nello stesso periodo, indipendentemente, un La alto, ma decise di abbandonare questa opzione per problemi col sistema di pick-up); fu aggiunto un Si basso. Vai inizi\u00f2 il suo tour con i Whitesnake con un prototipo di chitarra a sette corde e la us\u00f2 estensivamente in quello che \u00e8 considerato una delle pietre miliari del rock strumentale, \"Passion and Warfare\"."}
{"id": "593373", "revid": "547034", "url": "https://it.wikipedia.org/wiki?curid=593373", "title": "Golden share", "text": "L'espressione inglese golden share, in italiano azione d'oro, indica l'istituto giuridico, di origine britannica, in forza del quale uno Stato, durante e a seguito di un processo di privatizzazione (o vendita di parte del capitale) di un'impresa pubblica, si riserva poteri speciali che possono essere esercitati dal governo durante il processo medesimo. \nFra questi poteri si segnalano quello di riservare allo Stato stesso un certo quantitativo azionario, nonch\u00e9 quello di nominare un proprio membro nel consiglio di amministrazione della societ\u00e0 oggetto di privatizzazione che, a differenza degli altri componenti dell'organo di governo dell'impresa, goda di poteri pi\u00f9 ampi. \nDescrizione.\nTale istituto mira a tutelare l'interesse della collettivit\u00e0 in quelle societ\u00e0 che si occupano di settori di rilevante importanza detti anche \"public utilities\". \u00c8 prevista negli ordinamenti giuridici di diversi Paesi europei, introdotta tipicamente negli anni 1990 con l'avvio dei primi processi di privatizzazione delle aziende pubbliche.\nLa Golden Share non prevede una percentuale minima del capitale sociale che lo Stato deve detenere in una societ\u00e0 per poterla esercitare. La quota in mano pubblica pu\u00f2 essere al limite ridotta a una sola azione, simbolica, e conferisce allo Stato un potere sulle scelte strategiche anche quando la privatizzazione \u00e8 completata. Non \u00e8 viceversa applicabile alle controllate e collegate che l'impresa pubblica deteneva prima e dopo la privatizzazione.\nLa posizione della Corte di giustizia europea.\nLa Corte di Giustizia delle Comunit\u00e0 europee ha affermato che l'utilizzo della \"golden share\" nelle legislazioni statali pu\u00f2 in certe circostanze violare i precetti contenuti nel Trattato CE. In particolare, con la sentenza della prima sezione in data 6/12/2007, n. C-464/04, ha affermato che l'art. 56 CE dev'essere interpretato nel senso che esso osta a una disposizione nazionale, quale l'art. 2449, comma sesto, nel testo previgente, del codice civile italiano, secondo cui lo statuto di una societ\u00e0 per azioni pu\u00f2 conferire allo Stato o ad un ente pubblico, che hanno partecipazioni nel capitale di tale societ\u00e0, la facolt\u00e0 di nominare direttamente uno o pi\u00f9 amministratori, la quale facolt\u00e0, di per s\u00e9 o in combinato con un'altra disposizione, (quale l'art. 4 del decreto-legge 31 maggio 1994, n. 332, convertito con modificazioni nella legge 30 luglio 1994, n. 474, ulteriormente modificata dalla legge 24 dicembre 2003, n. 350, che conferisce allo Stato o all'ente pubblico il diritto di partecipare all'elezione mediante voto di lista degli amministratori non direttamente nominati da esso stesso), \u00e8 tale da consentire a detto Stato o all'ente di godere di un potere di controllo sproporzionato rispetto alla sua partecipazione nel capitale di detta societ\u00e0.\nLa golden share opererebbe in violazione dei principi di libera circolazione dei capitali, fondanti il trattato di Schengen (insieme a quelli di circolazione di merci, persone e idee). Un soggetto privato dovrebbe inoltre sostenere un onere finanziario molto pi\u00f9 elevato per comprare le azioni e detenere diritti di voto analoghi in Consiglio di Amministrazione. Tale privilegio statale deriva per\u00f2 dal primato della pubblica utilit\u00e0, dal quale sono esclusi i soggetti privati.\nLa Corte di Giustizia europea, su istanza della Commissione, ha condannato la Germania per la sua condotta del gruppo Volkswagen. Molti gruppi industriali in Germania sono ancora a partecipazione pubblica. La legge tedesca impone una quota massima del 20% di azioni che pu\u00f2 passare in possesso di soggetti privati, e riserva alla nomina statale due seggi nel Consiglio di Sorveglianza, qualunque sia la composizione del capitale sociale e la percentuale di azioni in mano pubblica.\nNel mondo.\nItalia.\nPer quel che riguarda l'ordinamento italiano si fa riferimento all'art. 2 della legge 30 luglio 1994, n. 474., tuttora parzialmente in vigore, in materia di poteri speciali, e al D.P.C.M. 10 giugno 2004\ncon il quale sono stati definiti i criteri di esercizio dei poteri speciali di cui al citato articolo, ora modificato dall'art. 1 D.P.C.M. 20 maggio 2010\nLo Stato italiano \u00e8 pertanto intervenuto con la legge 25 febbraio 2008 n. 34 che ha modificato, tra l'altro, il citato sesto comma dell'art. 2449 del codice civile che riguarda le societ\u00e0 che fanno ricorso al capitale di rischio."}
{"id": "593374", "revid": "1305772", "url": "https://it.wikipedia.org/wiki?curid=593374", "title": "Sciusci\u00e0", "text": "Sciusci\u00e0 \u00e8 un termine usato nella lingua napoletana, oggi in disuso, che stava ad indicare i lustrascarpe del secondo dopoguerra. Probabilmente una forma italianizzata dell'inglese \"shoe-shine\", lustrascarpe. In passato \u00e8 stato utilizzato per:"}
{"id": "593383", "revid": "775372", "url": "https://it.wikipedia.org/wiki?curid=593383", "title": "Nihil de principe, parum de Deo", "text": "Nihil de principe, parum de Deo \u00e8 un'espressione di origine medioevale. Significa \"(Conviene) parlare poco di Dio e per nulla del principe\". \nLa massima invita a rimanere defilati e a non mettersi nei guai, evitando di scontrarsi con il sacro e soprattutto con l'autorit\u00e0: infatti, se Dio pu\u00f2 perdonare, difficilmente lo far\u00e0 il principe.\nCompare anche nelle poesie di Giuseppe Giusti, anche se \u00e8 stato osservato che l'espressione originaria era inversa: \"Poco del principe, nulla di Dio\", considerato un motto della Repubblica di Venezia, dove, sia pure in modo molto condizionato, un sia pur minima libert\u00e0 di critica del potere era tollerata, mentre era di norma preferibile evitare ogni scontro con l'inquisizione romana. In latino diventava \"parum de principe, nihil de deo\"."}
{"id": "593387", "revid": "1370701", "url": "https://it.wikipedia.org/wiki?curid=593387", "title": "Strada statale 36 del Lago di Como e dello Spluga", "text": "La strada statale 36 del Lago di Como e dello Spluga (SS 36) \u00e8 una strada statale italiana che collega Sesto San Giovanni, nell'immediato hinterland milanese, al confine svizzero in corrispondenza del passo dello Spluga, dove prosegue in territorio elvetico come strada principale 567. Il suo percorso, di 149,6\u00a0km, si sviluppa esclusivamente in Lombardia, su 5 province. La SS36, che costituisce la principale via d'accesso alla Valchiavenna, alla Valtellina (tramite la strada statale 38 dello Stelvio) e alla valle Engadina in Svizzera (raggiunta dalla strada statale 37 del Maloja e dalla strada principale 3 in territorio elvetico) \u00e8 una delle arterie stradali pi\u00f9 trafficate del Nord Italia.\nStoria.\nAntiche Strade.\nLa Via Spluga fu realizzata dagli antichi Romani alla fine del I secolo a.C. per facilitare la conquista dell'arco alpino e della Rezia, che avvenne tra il 16 a.C. e il 7 a.C. Dalla Valle Spluga iniziava la strada romana detta Via Regina che costeggiava il lato occidentale del Lago fino a Como per poi proseguire verso Milano e Cremona. Nel medioevo la questa strada divenne una mulattiera.\nUn percordo alternativo per arrivare alla Valle Spluga era raggiungere Bellagio da Milano con la Via Mediolanum-Bellasium, e poi attraversare il lago da Bellagio. Questa strada, in uso anche nel medioevo, \u00e8 nota come l'antica strada \"Valassina\" (poich\u00e9 passa nella valle Valassina) o come la via di Niguarda. Essa coincide in linea di massima con le attuali strade SP 9 della provincia di Milano e SP 41 della provincia di Como. La Via Valassina viene elencata nel decreto che Maria Teresa d'Austria eman\u00f2 nel 1777 come strada la cui manutenzione era a carico dello Stato. Il suo percorso nel 1777 si staccava dalla strada Comasina presso l'Osteria della Fontana, l'attuale piazzale Segrino in Milano (prosegueguendo nell'attuale via Lario), superava il Seveso a Niguarda, e poi seguiva per Bresso, Cusano Milanino, Desio, Seregno, Paina, Birone, Giussano, Arosio, Inverigo, Lurago d'Erba, Nobile (frazione di Merone), Longone. Costeggiando il Lago del Segrino seguitava per Asso e Barni. Dopo il colle del Ghisallo scendeva a Civenna e finiva a Bellagio. Nel medioevo per non oltrepassare il Lambro, probabilmente dopo Arosio la strada passava per Cremnago, Fabbrica Durini (ove si poteva svoltare per Como), Alserio e Incino, per poi sempre passare sulle sponde del lago di Segrino.\nPrima del 1831 non esisteva alcuna strada carrozzabile che costeggiasse il lago tra Lecco e Colico. Secondo il Real Dispaccio del 13 febbraio 1777 la strada provinciale denominata \"di Monza\", che congiungeva Milano con la Valtellina, partiva da Porta Nuova in Milano seguendo il Naviglio della Martesana fino alla Cassina de' Pomm, poi proseguiva verso nord toccando l'osteria di Greco e raggiungeva il Rond\u00f2 di Sesto San Giovanni passando per l'attuale Via Breda in Milano, e da l\u00ec fino a Monza passando da San Rocco (per le attuali vie Paisiello, D'Annunzio e Casati). Passato il Lambro a Monza, la strada proseguiva per Villasanta, Usmate, Osnago, Calco, Airuno, Olginate, Pescate e attravarsava l'Adda a Lecco. Da Lecco la strada prendeva la Valsassina per Introbio e seguiva per Taceno, Margno, frazione Giabi di Premana, arrampicandosi fino alla Bocchetta di Trona (m.2093) e servendo anche le miniere della zona (anticamente la strada arrivava alla Bocchetta di Trona partendo direttamente da Introbio attraverso la Val Biandino). Dalla Bocchetta di Trona l'antica strada scendeva nella Valle del Bitto fino a Morbegno in Valtellina.\nLe strade ottocentesche.\nCome accesso monumentale alla Villa Reale di Monza, nel 1808 venne aperta la larga strada, tuttora esistente, che la raggiunge partendo dalla antica strada per Monza in localit\u00e0 Sesto San Giovanni. Tale strada \u00e8 composta da due rettilinei, il primo lungo tratto unisce il \"Rond\u00f2 di Sesto San Giovanni\" al \"Rond\u00f2 dei Pini\" in Monza, ed \u00e8 per buona parte percorso dall'attuale SS 36, e il secondo unisce il \"Rond\u00f2 dei Pini\" con la Villa Reale (l'attuale via Cesare Battisti). \nIl governo austriaco del Regno Lombardo-Veneto invest\u00ec nel creare un sistema stradale moderno, e cur\u00f2 in particolare, anche per motivi militari, i collegamenti con la Valtellina, la quale era il percorso pi\u00f9 breve per arrivare direttamente nei territori austriaci oltre il Passo dello Stelvio. Nel 1838 fu aperto il rettilineo di Viale Monza, che congiunge il \"Rond\u00f2 di Sesto San Giovanni\" con Piazzale Loreto in Milano e che divenne la nuova strada principale per Monza nonch\u00e9 il primo tratto della \"strada militare per Lecco\". Per rendere pi\u00f9 scorrevole tale strada, il tratto tra Sesto San Giovanni e Monza fu rettificato nel 1839, e nel 1847 fu creato in Monza il \"Corso Vittorio Emanuele II\" abbattendo sedici case.\nLa strada da Lecco a Colico, chiamata \"strada militare lacuale\", fu iniziata nel 1825 e completata nel 1831 superando non poche difficolt\u00e0 tecniche per l'epoca. I lavori furono eseguiti sotto la supervisione dell'ingegner Carlo Donegani. Costeggiando il lago, questa strada ottocentesca comprendeva otto gallerie per un totale di 1049m.\nLa strada carrozzabile da Colico allo Spluga inizia vicino a Colico in localit\u00e0 Trivio di Fuentes e passa per Verceia arrivando a Chiavenna. Questo tratto fu aperto nel 1833 e comprendeva due gallerie per un totale di 196m. La strada da Chiavenna al Passo dello Spluga fu realizzata tra il 1820 e il 1822 anch'essa dall'ingegner Carlo Donegani.. Originariamente la strada dopo Campodolcino arrivava fino al lago d'Isola e da l\u00ec saliva a Pianazzo (frazioni di Madesimo). A causa di un'alluvione del Liro nel 1834 che ne distrusse una parte nel fondovalle, fu costruita la rampa che tuttora unisce direttamente Campodolcino con Pianazzo. Con la costruzione del Lago di Montespluga, nel 1930 la strada sub\u00ec un'altra piccola variante di percorso.\nStrada Statale 36.\nLa strada statale 36 venne istituita nel 1928 con il seguente percorso: Milano - Monza - Lecco - Chiavenna - Spluga - Confine svizzero.\nLa strada inizialmente fra Milano e Lecco aveva un tracciato completamente diverso dall'attuale, toccando Monza, Merate e Calolziocorte. Seguiva poi, nel suo ultimo tratto, il vecchio tracciato conosciuto con il nome di Via Spluga.\nIl percorso venne mutato nel 1990, inglobando nella SS36 la superstrada \"Nuova Valassina\", costruita nel dopoguerra dalle province di Milano e di Como; in tal modo la SS36 mut\u00f2 i capisaldi di itinerario in innesto con la strada statale 527 a Monza - Nibionno - tratto in comune con la strada statale 639 tra Civate e Lecco - Chiavenna - Campodolcino - confine di Stato con la Svizzera al Passo dello Spluga; il tratto abbandonato dalla SS36 venne declassificato dalla rete delle strade statali e consegnato alle province di Milano e di Como, con l'eccezione dei brevi tratti fra Usmate e Olginate e fra Pescate e Lecco, che rimasero statali, il primo costituendo la nuova SS 342 dir, e il secondo divenendo parte della SS 583.\nLe gallerie.\nDi particolare rilievo sono stati gli interventi realizzati presso Lecco che hanno portato, dopo anni di attesa, all'inaugurazione il 25 ottobre del 1999 di una variante che prolunga il tratto a scorrimento veloce sino a superare la citt\u00e0, mediante il traforo del Monte Barro e la galleria San Martino, che, dopo aver attraversato il centro di Lecco passandovi al di sotto, procede all'interno dell'omonima montagna fino all'uscita in superficie. In precedenza, il tracciato da Civate proseguiva costeggiando Valmadrera, Malgrate e, passando per il ponte Kennedy, per l'abitato di Lecco.\nUn importante progetto di riqualifica, portato avanti con lo scopo di realizzare un percorso continuo Milano-Colico con caratteristiche superstradali, ha riguardato la complicata situazione viabilistica del nodo di Monza, dove la strada statale 36 era stata provvisoriamente declassificata come SP5. Il tratto era infatti caratterizzato da incroci semaforizzati che causavano un rallentamento del traffico e la formazione di code soprattutto nelle ore di punta dei giorni feriali. \u00c8 stato ultimato l'intervento di realizzazione da parte dell'ANAS di una galleria urbana lunga 1805 metri, aperta il 3 aprile 2013: si tratta del pi\u00f9 lungo tunnel urbano realizzato in Italia, oltre alla realizzazione di nuovi svincoli di collegamento della statale con l'autostrada A4 e la tangenziale nord di Milano. La galleria \u00e8 dotata di un moderno sistema di filtraggio, utile anche in caso di incendio; l'inaugurazione di questa opera era inizialmente prevista per il 2011, ma ha richiesto tempi pi\u00f9 lunghi, soprattutto perch\u00e9 il progetto definitivo prevedeva circa 400 interferenze (tubi, cavi, fognature) contro le 3.300 effettivamente rinvenute e spostate, tra le quali 1\u00a0km di tritubo ex-ASST in amianto-cemento. La riqualificazione in superficie comprende un'area verde, progettata dal paesaggista arch. Andreas Kipar, la cui ultimazione \u00e8 avvenuta nel 2015. I lavori, cominciati a gennaio 2008 con alcune attivit\u00e0 propedeutiche, sono stati conclusi nel dicembre 2013. Nel 2015 \u00e8 stata completata la sistemazione paesaggistica di superficie su progetto dell'architetto Otto Kipar. Il progetto \u00e8 stato interamente finanziato per 320 milioni di euro da Stato, Regione, Provincia e Comuni di Monza, Cinisello Balsamo e Muggi\u00f2, e Alto Lambro Servizi Idrici S.p.A., la societ\u00e0 che gestisce il depuratore delle acque di Monza e Brianza. La quota relativa alla galleria urbana \u00e8 stata di 100 milioni di euro.\nNel 2022 il tratto urbano di attraversamento dei comuni di Sesto San Giovanni e Cinisello Balsamo, precedentemente classificato come SP5, \u00e8 stato inglobato nella SS36.\nPercorso.\nLa strada statale ha origine nel territorio comunale di Sesto San Giovanni a ridosso del confine con il comune di Milano, in corrispondenza dell'intersezione con le vie Clerici e Carducci ed \u00e8 il proseguimento del rettilineo cittadino di 5,6 km che si origina da Piazzale Lagosta a Milano, prendendo le denominazioni di Viale Zara e Viale Fulvio Testi.\nCon il suo inizio, la SS36 assume caratteristiche di strada urbana a scorrimento veloce e, prendendo i nomi di \"viale Fulvio Testi\" e \"viale Brianza,\" attraversa l'area urbana di Sesto San Giovanni e di Cinisello Balsamo\".\" Sovrappassa poi l'autostrada A4 all'altezza dell'uscita di \"Sesto San Giovanni - Cinisello Balsamo\" e poco pi\u00f9 avanti la tangenziale nord, assumendo da questo tratto in avanti caratteristiche di superstrada priva di intersezioni a raso e controviali. Entra cos\u00ec nel comune di Monza, dove l'asse viario prende il nome di \"viale Lombardia\". Questa prima tratta, che attraversa una zona completamente urbanizzata, \u00e8 a doppia carreggiata a tre corsie per senso di marcia e corre in parte all'interno di una galleria urbana a doppia canna di 1805 metri (entrata in esercizio il 3 aprile 2013). Da Monza ha inizio il tratto denominato \"Nuova Valassina\", superstrada che attraversa tutta la Brianza passando in prossimit\u00e0 di Muggi\u00f2, Lissone, Desio, Seregno, Carate Brianza, Verano Brianza e Giussano. \nA partire dallo svincolo di Giussano si verifica una riduzione delle corsie a due per senso di marcia. Gran parte dell'utenza della tratta finora descritta proviene dal bacino erbese. Con tale svincolo, l'asse viario piega a est, dirigendosi verso Lecco, e presenta caratteristiche di minore qualit\u00e0 e sicurezza.\nDopo lo svincolo di Civate il percorso prosegue verso e oltre Lecco con un traforo all'interno del Monte Barro e un tunnel che oltrepassa il centro del capoluogo lariano, il traforo San Martino, entrambi inaugurati nel 1999. Per arrecare il minor disturbo possibile alla citt\u00e0 stessa, le due canne della galleria sono state realizzate sovrapposte, caso molto raro in Italia.Oltre Lecco la variante sotterranea e il tracciato originario, che passava per il centro della citt\u00e0, si ricongiungono per un breve tratto che corre in riva al lago di Como. Pur restando a carreggiata doppia con due corsie ciascuna, tale tratto \u00e8 classificato come viabilit\u00e0 ordinaria, dato che non sono presenti strade alternative. Poco prima del centro di Abbadia Lariana riprende le caratteristiche di superstrada, in questo tratto denominata Lecco-Colico, mentre il vecchio tracciato a carreggiata singola (rinominato SP72) costeggia il lago, attraversando tutti i centri costieri.\nRaggiunto il punto pi\u00f9 a nord del lago di Como, al confine delle province di Lecco, Como e Sondrio nei comuni di Colico, Gera Lario e Piantedo, si sviluppa lo svincolo del Trivio di Fuentes, dove ha inizio la strada statale 38 dello Stelvio che percorre la Valtellina raggiungendo le localit\u00e0 di Sondrio, Bormio e Bolzano. La Statale 36 si riduce invece a una singola corsia per senso di marcia e imbocca la Valchiavenna, raggiungendo Chiavenna e proseguendo nel suo ultimo tratto montano che percorre la valle Spluga, vedendo l'altimetria salire progressivamente fino ai 2114 m s.l.m. del Passo dello Spluga, al confine con il cantone elvetico dei Grigioni.\nSicurezza.\nCedimento del cavalcavia di Annone di Brianza (LC).\nAlle 17:20 del 28 ottobre 2016 nei pressi di Annone di Brianza, in provincia di Lecco, in corrispondenza del Km 44+180, il viadotto di competenza provinciale che collega i comuni di Oggiono e Suello ha ceduto improvvisamente sulle carreggiate sottostanti a seguito del passaggio di un camion che trasportava un pesante carico (di 107,5 tonnellate, quindi in regola con l'autorizzazione al trasporto di 108 tonnellate) di bobine d'acciaio. Nell'incidente sono rimaste coinvolte 5 persone di cui 3 bambini mentre il conducente di una delle due vetture rimaste schiacciate dal crollo del ponte \u00e8 deceduto.\nIntorno alle 14 dello stesso giorno il cantoniere addetto alla sorveglianza del tratto di strada statale interessata aveva sollecitato la provincia all'immediata chiusura della strada provinciale 49 a seguito del distacco di alcuni calcinacci dal manufatto, disponendo immediatamente la loro rimozione e la conseguente parzializzazione delle carreggiate in corrispondenza del cavalcavia. A seguito dell'incidente la Procura di Lecco ha aperto un'inchiesta per omicidio e disastro colposi contemporaneamente all'interesse della vicenda da parte del ministro delle Infrastrutture e dei Trasporti Graziano Delrio che ha subito convocato una commissione ispettiva per verificare i fatti.\nNel 2009 lo stesso viadotto era stato chiuso al traffico alcuni mesi per lavori di consolidamento necessari al ripristino delle condizioni di sicurezza e funzionalit\u00e0 della struttura a seguito del danneggiamento da parte di un mezzo pesante fuori sagoma.\nFrana di Gallivaggio.\nAlle 16:30 del 29 maggio 2018 \u00e8 collassata la frana di Gallivaggio, in Valchiavenna. Sotto stretta sorveglianza del Centro di Monitoraggio Geologico (CMG) di Arpa Lombardia dal 13 aprile, quando si \u00e8 verificata la prima caduta di massi, il dissesto aveva raggiunto una velocit\u00e0 di circa 2cm/h nelle fasi precedenti il crollo.\nDal sorvolo effettuato dai tecnici Arpa nei minuti immediatamente successivi alla caduta della frana, i danni provocati alla viabilit\u00e0 della sottostante SS 36, che era stata nuovamente chiusa al traffico da una settimana, e al Santuario della Madonna di Gallivaggio non sembravano particolarmente significativi. L\u2019attivit\u00e0 di monitoraggio \u00e8 proseguita incessantemente per verificare la stabilit\u00e0 dei nuovi fronti rocciosi venuti alla luce a seguito del collasso di parte della parete e sono stati effettuati numerosi sopralluoghi e rilievi tramite droni nella zona coinvolta.\nLa frana di Gallivaggio, nel Comune di San Giacomo Filippo, in provincia di Sondrio, era monitorata dal 2011 e gi\u00e0 fra dicembre 2017 e febbraio 2018 il CMG ne aveva gi\u00e0 segnalato i movimenti anomali agli enti competenti.\nDopo la caduta dei primi massi del 13 aprile, nella mattinata di gioved\u00ec 24 maggio 2018 il CMG aveva comunicato il superamento della soglia di moderata criticit\u00e0, attivando la propria sala operativa h24 per seguire l\u2019evolversi dei movimenti della frana e garantire il perfetto funzionamento dei sistemi di monitoraggio. Sempre gioved\u00ec, nel tardo pomeriggio, si era poi riscontrato anche il superamento della soglia successiva di elevata criticit\u00e0.\nDa allora in poi la frana \u00e8 stata tenuta ancor pi\u00f9 sotto stretto controllo fino a quando, il 28 maggio 2018, il report del CMG ha evidenziato il progredire dell\u2019accelerazione e il manifestarsi di una situazione di estrema pericolosit\u00e0. I dati raccolti a seguito dei sopralluoghi effettuati la sera precedente e nel pomeriggio del 29 maggio hanno infine fornito un ulteriore aggiornamento: la frana procedeva a una velocit\u00e0 di circa 2cm/h e la situazione era ormai prossima al collasso, avvenuto alle 16:30 dello stesso giorno.\nProblemi strutturali della galleria Monte Piazzo.\nUn punto critico della SS 36 \u00e8 la galleria Monte Piazzo: un tunnel fragile e problematico sul territorio di Colico da cui dipendono i collegamenti stradali tra Lecco e la Valtellina. La lunghezza di questo \u00e8 di 2522 m all\u2019interno della montagna, scavati in una zona instabile: le due canne, in particolare quella di valle, fin dalla loro costruzione persistono in un pericoloso scivolamento verso il lago sottostante. Tutti i rilievi e gli studi realizzati negli anni confermano che il traforo Monte Piazzo, per sua stessa natura, \u00e8 sempre stato e sar\u00e0 sempre a rischio: la galleria scivola verso il lago perch\u00e9 \u00e8 stata realizzata in un costone instabile, staccato dal Monte Legnone.\nIl 10 maggio 2013 la canna sud era stata chiusa alla circolazione veicolare per i lavori di manutenzione straordinaria ed era la canna nord a farsi carico di tutto il traffico in entrambe le direzioni. Una situazione gi\u00e0 critica che \u00e8 collassata definitivamente: si sono verificate alcune lesioni nel rivestimento esistente e irregolarit\u00e0 altimetriche sul piano viabile della canna di monte della galleria Monte Piazzo, nel tratto a doppio senso di circolazione. Il previsto controllo tecnico ha fatto emergere alcune anomalie, immediatamente monitorate e, a seguito dell\u2019incremento delle spinte gravanti sul rivestimento della galleria. Quindi il tunnel venne interdetto al transito in entrambe le direzioni di marcia: per circa un mese il traffico fu deviato lungo la SP 72, incapace di reggere l'ingente volume di traffico veicolare.\nPer oltre un mese la Valtellina rimase di fatto isolata, con enormi perdite economiche per il commercio, le industrie e anche per il turismo. Nonostante i lavori di consolidamento conclusi nel 2014, questo scenario rischia di ripetersi e la galleria rischia di essere nuovamente impraticabile, replicando la situazione venutasi a creare nel 2013: Colico, la Valtellina e la Valchiavenna rischiano di rimanere completamente isolate.\nChiusura invernale del Passo dello Spluga.\nDurante la stagione autunnale e invernale, il Passo dello Spluga (tratto montuoso finale della SS 36) viene chiuso (a fasce orarie o totalmente, a seconda del periodo e delle condizioni atmosferiche) al transito veicolare, onde evitare incidenti causati dalle condizioni della strada (gi\u00e0 critiche anche durante il normale periodo di esercizio primaverile-esitvo), aggravate dalle condizioni climatiche autunnali-invernali.\nAltre criticit\u00e0.\nI trafori del Monte Barro e del San Martino, in caso di forti e ingenti precipitazioni, spesso sono oggetti di chiusure parziali o totali alla circolazione veicolare a causa di allagamenti causati dall'ingente quantit\u00e0 di acqua piovana ristagnante nei tunnel, non dotati di sistemi adeguati allo smaltimento di quest'ultima.\nInoltre, sovente, sui tratti di superstrada che da Lecco porta al Trivio di Fuentes e sui tratti di strada che da Chiavenna porta al Passo dello Spluga che costeggiano versanti rocciosi, si verificano cadute di materiale roccioso che talvolta rappresentano un serio pericolo per i veicoli in transito.\nPolemiche.\nNel marzo 2011 il viceprocuratore generale della Corte dei Conti del Lazio, Massimiliano Minerva, ha avviato una richiesta per risarcimenti per oltre 56 milioni di euro a seguito di un'indagine del gruppo per la tutela della spesa della Finanza di Roma.\nNell'ottobre 2011 il pubblico ministero ha disposto l'archiviazione dell'istruttoria.\nIl contenzioso ha riguardato 4\u00a0km di vari progetti di riqualifica (vedi sopra) non ancora finiti dopo 10 anni e affidati con una gara a Impregilo S.p.A. Per questi lavori di varia natura, tra cui una galleria urbana lunga circa 1800 m, l'importo complessivo a carico dello Stato e degli enti locali finanziatori dovrebbe assommare a circa 230 milioni di euro, una cifra prossima al doppio dell'importo preventivato all'inizio dei lavori."}
{"id": "593389", "revid": "6923", "url": "https://it.wikipedia.org/wiki?curid=593389", "title": "Fiat 127 D", "text": "La FIAT 127 D, ovvero la Fiat 127 in versione diesel, fu la prima autovettura utilitaria ad adottare un motore diesel di soli 1301 cm\u00b3, \"il pi\u00f9 piccolo diesel al mondo\".\nIl contesto.\nNel 1980 la Fiat stava pianificando l'introduzione sul mercato di un motore diesel di piccola cilindrata in grado di tener testa ai motori a benzina delle utilitarie concorrenti e soprattutto limitare i consumi e i costi di mantenimento (che in quegli anni per le autovetture diesel erano aggravati dall'imposizione del superbollo).\nIl pi\u00f9 piccolo diesel allora in commercio era quello della \"Volkswagen Golf D\", di 1500\u00a0cm\u00b3 e 50 CV che su questa vettura, non leggerissima, era molto lento e abbastanza assetato.\nIl nuovo motore diesel Fiat fu assemblato dal blocco del nuovo 1050\u00a0cm\u00b3 brasiliano progettato dall'ingegner Aurelio Lampredi e gi\u00e0 montato con successo sulle \"Fiat 127 1050 CL\" e \"Ritmo 1050 L\". Infatti tale motore erogava una potenza massima di 50\u00a0CV (sulle 127 CL) e 60\u00a0CV (sulle Ritmo L) rendendo queste vetture molto pi\u00f9 briose rispetto ai vecchi 903\u00a0cm\u00b3 delle 127 prime serie e il 1116\u00a0cm\u00b3 della Fiat 128 montato anche sulle \"Ritmo CL\".\nIl nuovo motore venne sperimentato sulla Fiat 147 L, versione pi\u00f9 robusta della 127 prodotta in Brasile, la cui scocca era adatta a sopportarne le vibrazioni.\nL'architettura del 1\u00a0300 D era ad iniezione indiretta con precamera di combustione, il tempo di preriscaldamento delle candelette di accensione era di circa 20 secondi.\nTecnicamente, il motore della 127 D era un 4 cilindri in linea di 1300\u00a0cm\u00b3 erogante 45\u00a0CV (quindi come il corrispondente 903\u00a0cm\u00b3 di pari potenza), rapporto di compressione di 20:1 e coppia motrice massima di 7\u00a06 kgm a 3000 giri. L'autovettura raggiungeva una velocit\u00e0 massima di quasi 130\u00a0km/h, di poco inferiore alla 127 900\u00a0cm\u00b3 (135\u00a0km/h) e percorrenze di oltre 20\u00a0km/l a 90\u00a0km/h (che tuttavia alla velocit\u00e0 autostradale di 120\u00a0km/h scendevano sensibilmente).\nIl corpo vettura era quello della 147 L con frontale e interni migliorati (ma sempre spartani com'era nella filosofia economica della vettura). Gli pneumatici erano maggiorati rispetto alla 900 berlina, con conseguente aumento del peso complessivo della vettura. Da segnalare la soluzione adottata per proteggere la coppa olio e la presenza di uno spoiler anteriore che migliorava la ventilazione del motore.\nIn poco tempo la 127 D divenne la seconda vettura diesel pi\u00f9 venduta, subito dopo la Ritmo D e con un ampio distacco sulla Golf D, grazie soprattutto al suo prezzo accessibile (era la Diesel pi\u00f9 a buon mercato) e al suo bassissimo costo di gestione.\nNel 1983 la 127 D sub\u00ec un importante restyling (come tutta la gamma delle Fiat 127 brasiliane) per tenere il passo con la concorrenza, adottando il nuovo logo con le 5 barrette inclinate Fiat, e il suo motore fu montato anche sulle Uno D.\nLa nuova 127 D fu migliorata nelle finiture e resa meno spartana, migliorando l'insonorizzazione (alquanto scadente sul modello precedente). Gli interni erano quelli della 127 III serie, esternamente si notano gruppi ottici anteriori e posteriori di nuovo disegno, fiancate pi\u00f9 pulite e nuovi fascioni paraurti pi\u00f9 avvolgenti. Meccanicamente invariata, se si eccettua l'introduzione del servofreno di serie su tutte le versioni e della 5\u00aa marcia e sulle versioni \"Panorama\", fu venduta in unico allestimento.\nLa produzione cessa nel 1987 assieme alle altre 127, ma il suo propulsore ha continuato ad essere utilizzato sulla Uno D e sulla Panda D (introdotte per sostituirla)."}
{"id": "593391", "revid": "125952913", "url": "https://it.wikipedia.org/wiki?curid=593391", "title": "Nazionale di calcio dello Zambia", "text": "La nazionale di calcio dello Zambia \u00e8 la rappresentativa nazionale calcistica dell'omonimo paese africano ed \u00e8 posta sotto l'egida della Football Association of Zambia. I giocatori sono detti \"Chipolopolo\", ovvero \"proiettili di rame\", uno dei maggiori prodotti d'esportazione del paese.\nNon si \u00e8 mai qualificata alla fase finale di un Mondiale di calcio, ma nella sua bacheca figura una Coppa d'Africa, vinta nel 2012. Nel massimo torneo continentale ha ottenuto anche due secondi posti e tre terzi posti.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 15\u00ba posto nel febbraio 1996, mentre il peggiore \u00e8 stato il 91\u00ba posto di febbraio 2017; occupa l'87\u00ba posto della graduatoria.\nStoria.\nPrimo periodo (1929-1974).\nLa federazione calcistica venne fondata nel 1929 quando ancora lo Zambia era un possedimento britannico sotto il nome di Rhodesia Settentrionale. All'indomani dell'ottenimento dell'indipendenza (24 ottobre 1964) la federazione si affili\u00f2 alla FIFA e alla CAF.\nLa selezione zambiana esord\u00ec il 3 luglio 1964 battendo per 1-0 in casa la gi\u00e0 qualche mese prima dell'indipendenza del paese. Il 22 novembre 1969 fece registrare in esterna una delle sconfitte pi\u00f9 larghe della propria storia, perdendo per 10-1 contro la .\nPrima partecipazione alla Coppa d'Africa (1974).\nDopo vani tentativi di qualificazione alla Coppa d'Africa, il primo risultato rilevante la selezione lo colse nel 1974 quando ottenne il secondo posto finale nel torneo continentale: lo super\u00f2 la resistenza dei \"Chipolopolo\" solo nella finale di ripetizione, imponendosi per 2-0 dopo il 2-2 della prima partita (gol zambiani di Kaushi e Sinyangwe). All'epoca i giocatori cardine dello Zambia erano M'Pel\u00e9 Chanda, Kaushi, Sinyangwe. Lo Zambia giunse in finale battendo (1-0, gol di Kaushi), perdendo contro l' (1-3, gol di Godfrey Chitalu) e battendo l' (1-0, gol di Kapita), e quindi concludendo il girone al secondo posto e poi sconfiggendo in semifinale la (4-2, tripletta di Chanda e gol di Mapulanga).\nLo Zambia sulla scena continentale (1974-1993).\nNon qualificatasi per la , nell'edizione del 1978 fu eliminata al primo turno dopo una vittoria (2-0 contro il , gol di P. Phiri e B. Phiri), un pareggio (0-0 contro la ) e una sconfitta (1-2 contro il , gol di Kapita).\nNon qualificatasi per la , nel 1982 raggiunse il terzo posto battendo l' nella finale di consolazione. Manc\u00f2 la qualificazione anche alla , mentre nel 1986 fu eliminata al primo turno dopo aver raccolto un solo punto (0-0 contro l'Algeria) in tre partite (sconfitta dal Camerun per 3-2 e dal Marocco per 1-0). Non si qualific\u00f2 invece per l'edizione del 1988.\nAll'inizio delle Olimpiadi di Seul 1988 il calcio mondiale stava per conoscere un personaggio carismatico oltrech\u00e9 un forte calciatore, Kalusha Bwalya. Alle Olimpiadi lo Zambia venne inserito nel gruppo B insieme a , ed , e, se le prime due compagini sembravano abbordabili per la selezione zambiana, gli azzurri (pur con giocatori mai presenti a un Mondiale) apparivano un ostacolo insormontabile. I \"Chipolopolo\" sconfissero per\u00f2 gli azzurri 4-0, con tripletta di Kalusha Bwalya, e superarono il turno con il primo posto grazie al successo con il Guatemala alla terza partita, ma ai quarti dovettero cedere il passo alla , che poteva annoverare tra le proprie file future stelle come J\u00fcrgen Klinsmann, Karlheinz Riedle e Thomas H\u00e4\u00dfler.\nAlla la squadra zambiana termin\u00f2 il proprio girone al primo posto, ma perse la semifinale contro la Nigeria. Nella finale di consolazione si impose per 1-0 (gol di Chikabalka) sul , aggiudicandosi il terzo posto. Alla usc\u00ec ai quarti di finale contro la Costa d'Avorio poi vincitrice del trofeo (0-1).\nDisastro aereo del 1993.\nIl 28 aprile 1993 una tragedia sconvolse la nazione zambiana: l'aereo che stava conducendo i giocatori e lo staff della Nazionale a Dakar per disputare un cruciale incontro con il valido per la qualificazione ai Mondiali di calcio Stati Uniti 1994 precipit\u00f2 nelle coste del Gabon. Nell'incidente perirono 18 calciatori, 7 funzionari della federazione e 5 membri dello staff. il piano di volo prevedeva la partenza da Lusaka, tre soste per rifornimento da effettuarsi rispettivamente in Repubblica del Congo, in Gabon ed in Costa d'Avorio ed infine l'arrivo all'aeroporto di Dakar. Subito dopo il primo atterraggio vennero riscontrati dei problemi al motore del Buffalo DHC-5D che trasportava la selezione zambiana. Pochi minuti dopo il decollo da Libreville, in Gabon, uno dei due motori prese fuoco ed a questo punto il pilota, probabilmente stanco a causa di un volo di ritorno dalle Mauritius effettuato poco tempo prima, lasci\u00f2 cadere accidentalmente il motore funzionante invece di quello danneggiato, causando una perdita di potenza e il successivo schianto in mare. Bwalya si salv\u00f2 poich\u00e9 era impegnato con il club olandese del e avrebbe raggiunto i compagni direttamente in Senegal; a lui si aggiunsero agli assenti del volo maledetto anche altri due giocatori: l'infortunato Charles Musonda e Bennett Mulwanda Simfukwe che chiese di non essere convocato.\nQuesto l'elenco dei giocatori deceduti nell'incidente aereo:\nIl secondo posto nella Coppa d'Africa 1994.\nPoco tempo dopo la tragedia, la nuova nazionale, assemblata in neanche un mese, dovette affrontare una partita determinante ai fini della qualificazione al mondiale di USA '94. Con un punto di vantaggio in classifica sulla seconda ad un turno dalla fine bastava un pareggio contro il fuori casa per qualificarsi al mondiale, ma la selezione zambiana perse per 1-0.\nPer Bwalya e compagni nel 1994 arriv\u00f2 il secondo posto nella Coppa d'Africa. Inserita nel girone C con e Costa d'Avorio, lo Zambia pareggi\u00f2 all'esordio (0-0) contro la Sierra Leone, poi batt\u00e9 la Costa d'Avorio (1-0, gol di Kenneth Malitoli) e vinse il girone. Ai quarti di finale elimin\u00f2 il Senegal (1-0, gol di \u00c9vans Sakala) e in semifinale sconfisse nettamente il (4-0, gol di Elijah Litana, Zeddy Saileti, Kalusha Bwalya e Kenneth Malitoli). Nella finale di Tunisi, malgrado avessero aperto le marcature dopo tre minuti di gioco con Elijah Litana, i giocatori dello Zambia furono sconfitti dalla Nigeria (1-2).\nBuoni risultati nel biennio 1994-1996.\nIl 3 giugno 1994 a Bruxelles lo Zambia pat\u00ec una delle due sconfitte pi\u00f9 pesanti di sempre, contro il (9-0).\nLo Zambia si conferm\u00f2 tuttavia tra le potenze calcistiche continentali alla . Termin\u00f2 il girone al primo posto grazie a due vittorie, per 5-1 contro il Burkina Faso (gol di K. Malitoli, doppietta di K. Bwalya e reti di D. Lota e Johnson Bwalya) e per 4-0 contro la Sierra Leone (tripletta di K. Bwalya e gol di M. Malitoli) e un pareggio a reti inviolate contro l'Algeria. Ai quarti di finale ebbe la meglio sull'Egitto (3-1), ma in semifinale perse contro la (2-4). Ottenne il terzo posto sconfiggendo per 1-0 il Ghana nella \"finalina\" e Kalusha Bwalya fu capocannoniere del torneo con 5 gol.\nDecennio di crisi (1998-2008).\nDal 1998 al 2006 non riusc\u00ec mai a superare il primo turno della Coppa d'Africa e nel 2004 non si qualific\u00f2 neanche per la fase finale.\nIl 3 settembre 2006, in casa, ottenne la vittoria pi\u00f9 larga della propria storia imponendosi per 10-0 su .\nLo Zambia esord\u00ec nelle qualificazioni per la Coppa d'Africa 2008 con una convincente vittoria in Ciad per 2-0. Si qualific\u00f2 poi per la fase finale, dove ottenne una vittoria contro il (gol di James Chamanga, Jacob Mulenga e Felix Katongo), un pari contro l'Egitto (1-1, gol di Chris Katongo) e rimedi\u00f2 una sconfitta (1-5 contro il , gol di Chris Katongo), uscendo al primo turno.\nLa ripresa e il primo titolo continentale (2010-2012).\nAlla lo Zambia diede segnali di ripresa, vincendo il difficile girone di prima fase comprendente , e . Ai quarti di finale fu eliminata dalla Nigeria solo ai tiri di rigore. Jacob Mulenga ed Emmanuel Mbola figurarono nella squadra ideale della competizione.\nDue anni dopo si qualific\u00f2 anche per l'edizione 2012 della competizione, in Gabon e Guinea Equatoriale. Superato il girone come prima classificata con sette punti grazie alla vittoria per 2-1 contro il , al pareggio per 2-2 contro la e alla vittoria per 1-0 contro la padrona di casa, ai quarti di finale lo Zambia elimin\u00f2 il Sudan battendolo per 3-0. In semifinale ebbe ragione del favorito Ghana battendolo per 1-0 e in finale, contro la Costa d'Avorio, vinse per 8-7 ai tiri di rigore (0-0 dopo i tempi supplementari). Chris Katongo, capitano dello Zambia, fu eletto miglior giocatore del torneo e vinse anche il titolo di capocannoniere, a pari merito con il compagno di squadra Emmanuel Mayuka. La finale fu giocata a Libreville, non lontano dal teatro della sciagura di 19 anni prima, e curiosamente per deciderla ci vollero 18 tiri dal dischetto, tanti quanti i giocatori periti in quell'incidente.\nNuova crisi (2013-oggi).\nNelle edizioni 2013 e 2015 della Coppa d'Africa lo Zambia deluse le aspettative ed usc\u00ec di scena al primo turno. Non si qualific\u00f2 per l'edizione del 2017 e nemmeno in quella del 2019 estesa a 24 squadre, e neppure in quella successiva del 2021 (rinviata l'anno dopo a causa del COVID-19).\nCommissari tecnici.\nDi seguito la cronologia dei Commissari tecnici dello Zambia\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro e del 25 e 29 marzo 2021.\nPresenze e reti aggiornate al 24 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "593392", "revid": "1305772", "url": "https://it.wikipedia.org/wiki?curid=593392", "title": "RCA (azienda)", "text": "La RCA (Radio Corporation of America) \u00e8 stata azienda di elettronica statunitense, fondata nel 1919 dalla General Electric. Il marchio RCA \u00e8 ora posseduto da Sony e Technicolor, che lo acquistarono dalla General Electric insieme a parte delle attivit\u00e0 che erano appartenute al gruppo.\nStoria.\nLa RCA nacque come una riorganizzazione della Marconi Wireless Telegraph Company of America (comunemente chiamata \"American Marconi\"). Nel 1897, la Wireless Telegraph and Signal Company fu fondata a Londra per promuovere le invenzioni radio (allora conosciute come \"telegrafia senza fili\") di Guglielmo Marconi. Come parte dell'espansione mondiale, nel 1899 l'American Marconi fu organizzata come societ\u00e0 sussidiaria, detenendo i diritti di utilizzo dei brevetti Marconi negli Stati Uniti e a Cuba. Nel 1912 rilev\u00f2 i beni della fallita United Wireless Telegraph Company e da quel momento in poi divenne l'azienda dominante delle comunicazioni radio negli Stati Uniti.\nQuando gli Stati Uniti entrarono nella prima guerra mondiale nell'aprile 1917, il governo prese il controllo della maggior parte delle stazioni radio civili per utilizzarle per lo sforzo bellico. Anche se il governo prevedeva di ripristinare la propriet\u00e0 civile delle stazioni radio una volta finita la guerra, molti funzionari della Marina degli Stati Uniti speravano di mantenere il monopolio delle comunicazioni radio anche dopo la guerra. Contrariamente alle istruzioni che aveva ricevuto, la Marina inizi\u00f2 ad acquistare un gran numero di stazioni radio. Quando la guerra fin\u00ec, il Congresso respinse gli sforzi della Marina per avere il controllo in tempo di pace dell'industria radiofonica e ordin\u00f2 che restituisse le stazioni di cui aveva preso il controllo ai proprietari originali.\nA causa di considerazioni di sicurezza nazionale, la Marina era particolarmente preoccupata di restituire le stazioni internazionali ad alta potenza all'American Marconi, dato che la maggior parte delle sue azioni era in mani straniere e gli inglesi controllavano gi\u00e0 ampiamente i cavi sottomarini internazionali. Questa preoccupazione fu accresciuta dall'annuncio alla fine del 1918 della formazione della Pan-American Wireless Telegraph and Telephone Company, una joint venture tra l'American Marconi e la Federal Telegraph Company, con l'intenzione di istituire un servizio tra gli Stati Uniti e il Sud America.\nLa Marina, rivendicando il sostegno del presidente Wilson, cerc\u00f2 un'alternativa che avrebbe portato ad una societ\u00e0 \"tutta americana\" che avrebbe rilevato gli asset americani della Marconi. Nell'aprile del 1919 due ufficiali della marina, l'ammiraglio H. G. Bullard e il comandante S. C. Hooper, incontrarono il presidente della General Electric, Owen D. Young e gli chiesero di sospendere le vendite in corso degli alternatori Alexanderson ad alta potenza, utilizzati per i trasmettitori a spinterometro dalle societ\u00e0 Marconi. Questa mossa avrebbe lasciato la General Electric senza un compratore per i suoi trasmettitori, cos\u00ec gli ufficiali proposero che la GE acquistasse l'American Marconi e usasse i beni per formare la propria filiale di comunicazioni radio. Young acconsent\u00ec a questa proposta che, con effetto dal 20 novembre 1919, trasform\u00f2 l'American Marconi nella Radio Corporation of America. La decisione di formare la nuova compagnia fu promossa come un gesto patriottico. I funzionari aziendali dovevano essere cittadini degli Stati Uniti e la maggioranza delle azioni dell'azienda doveva essere detenuta da cittadini statunitensi.\nQuando fu fondata la RCA era la pi\u00f9 grande azienda di comunicazioni radio degli Stati Uniti. Owen Young divenne il presidente del consiglio di amministrazione della nuova societ\u00e0 e l'ex vicepresidente e direttore generale dell'American Marconi E. J. Nally divenne il primo presidente della RCA. La maggior parte dell'ex personale dell'American Marconi continu\u00f2 a lavorare per la RCA. \nRCA \u00e8 ora un marchio registrato usato principalmente da due compagnie per la commercializzazione in America settentrionale e latina di prodotti legati alla storica industria:\nLe due compagnie acquistarono l'industria dalla General Electric, che prese il controllo del gruppo RCA nel 1986 favorendo gli interessi della rete televisiva di propriet\u00e0 della stessa RCA, la NBC. Inizialmente, GE continu\u00f2 a controllare i marchi della RCA (inclusi i diritti della His Master's Voice, da noi conosciuta come La voce del padrone e diffusa nel mondo come HMV, o Nipper in alcune zone degli Stati Uniti), la cui licenza fu data alla Thomson e alla Bertelsmann. La Thomson alla fine acquist\u00f2 il marchio RCA, soggetto alla licenza perpetua che la GE aveva creato per i predecessori della Sony BMG.\nNel 2002, Thomson e la compagnia cinese TCL formarono una \"associazione in partecipazione\" per la produzione e la distribuzione di televisori e prodotti ad essi legati.\nNel dicembre del 2006, Thomson SA decise di vendere il ramo d'azienda dedicato alla vendita degli accessori di elettronica di consumo, inclusi i diritti del marchio RCA, alla Audiovox, ora Voxx International.\nSebbene Bertelsmann AG fosse nuova nella famiglia RCA, e la creazione della Sony BMG fosse simile a quella della EMI avvenuta pi\u00f9 di 70 anni prima, Thomson inizi\u00f2 come sussidiaria francese di una compagnia che pi\u00f9 tardi si trasform\u00f2 in General Electric.\nGrazie alla grandissima popolarit\u00e0 acquisita nel periodo d'oro della radio, la loro qualit\u00e0 di produzione, le loro innovazioni progettuali, il loro stile ed il loro nome, le radio antiche prodotte dalla RCA sono tra le pi\u00f9 ricercate nel mercato del collezionismo."}
{"id": "593393", "revid": "1005847", "url": "https://it.wikipedia.org/wiki?curid=593393", "title": "Europarlamentari dell'Italia della V legislatura", "text": "Gli europarlamentari dell'Italia della V legislatura, eletti in occasione delle elezioni europee del 1999, furono i seguenti."}
{"id": "593396", "revid": "2175563", "url": "https://it.wikipedia.org/wiki?curid=593396", "title": "Tele Libera Firenze", "text": "Tele Libera Firenze \u00e8 stata una rete televisiva italiana regionale fiorentina.\nHa fatto parte dei circuiti nazionali Rete 4 e TivuItalia.\nStoria.\nTele Libera Firenze nacque, assieme all'omonima radio, per iniziativa di Mauro Ballini, il 21 febbraio 1976 nel periodo in cui in Italia si stava verificando il boom delle emittenti televisive locali, in seguito alla sentenza della Corte Costituzionale n.202 del 1976, che aveva messo fine al monopolio della Rai, almeno per le trasmissioni in ambito locale.\nLa sua sede si trovava in via Pierfortunato Calvi, 40, a Firenze.\nLa programmazione fu, almeno nei primi tempi, di elevata qualit\u00e0. In quegli anni gli studi di TLF videro il passaggio di personaggi famosi anche a livello nazionale e in essi mossero i primi passi molti giornalisti che si fecero poi strada a Firenze e in tutta Italia: Cesara Buonamici, il comico Giorgio Ariani ed altri. L'emittente anticip\u00f2 in ambito fiorentino e toscano molti programmi di successo nazionale degli anni seguenti.\nTra i maggiori successi ricordiamo: \"La Vispa Teresa\", un programma condotto da Giorgio Ariani, basato su (morigerati) spogliarelli caserecci di ragazze e casalinghe della zona, precursore di \"Colpo grosso\"; \"Fuorigioco\", programma sportivo sulla squadra di calcio Fiorentina, condotto da Massimo Sandrelli, Gabriella Lescai e Giordano Goggioli, anticipatore del \"Processo del Luned\u00ec\"; \"Caccia al rumore\", un quiz condotto da Cesara Buonamici e Valeria, altro volto femminile della rete (la Buonamici condusse anche \"Quattro chiacchiere con Cesara\", un antenato dei moderni talk show in cui i telespettatori dovevano indovinare il numero dei fagioli contenuti in un vaso, poi ripreso dalla Rai in \"Pronto Raffaella?\") \u2013 di \"Caccia al rumore\" venne poi fatta una parodia a livello nazionale, con lo stesso titolo, nel programma della domenica sera di RaiDue \"Ci pensiamo luned\u00ec\" (1983), interpretata dai comici Ric e Gian, che rispondevano a telefonate assurde e dove il rumore da indovinare era quello di una scoreggia \u2013 ; \"Bambini a letto\", un programma di spogliarelli allora considerato il massimo della trasgressione in tv; \"L'ora del topo\", una rassegna di film dell'orrore; \"Il priore e la perpetua\", un'antenata delle sitcom con protagonisti un parroco fiorentino, interpretato dall'attore Ghigo Masino (al secolo Arrigo Masi) e la sua perpetua, interpretata da Tina Vinci (la trasmissione conobbe un grande successo di pubblico ma fu interrotta quando si scopr\u00ec che Masi, durante la guerra, era stato un membro della famigerata \"Squadra della labbrata\" e fu perci\u00f2 cacciato dagli schermi). \nTele Libera Firenze garantiva anche numerose edizioni del proprio telegiornale, compresa una per non udenti, e fu la prima tv in Italia a sperimentare il servizio di televideo.\nFu anche il primo canale, almeno in Toscana, a dedicare una larga parte del suo palinsesto ai cartoni animati giapponesi (sulle sue frequenze apparvero presto le immagini di \"Jeeg robot d'acciaio\", \"Lupin III\", \"Candy Candy\" e numerosi altri). Sempre negli stessi anni, trasmise alcune serie di telefilm celebri come \"La casa nella prateria\", \"La famiglia Addams\", \"Star Trek\" e altre.\nLa trasmissione di spogliarelli e film erotici, entrambi arditi per quegli anni, fece s\u00ec che Tele Libera Firenze diventasse popolare tra gli telespettatori toscani come \"i' canale delle donne gnude\", creando una simpatica dicotomia con la rivale Canale 48, altrettanto prestigiosa televisione locale fiorentina, definita \"i' canale de' preti\", perch\u00e9 diretta da un frate, Padre Ugolino Vagnozzi, che spesso partecipava in prima persona alle trasmissioni, bench\u00e9 anche questa seconda emittente nelle ore tarde della notte mandasse in onda spogliarelli e pellicole soft-core.\nTele Libera Firenze fu anche la prima televisione a cercare una sinergia con la carta stampata, preannunciando una tendenza che avrebbe avuto successo negli anni a venire: in quegli anni il patron Mauro Ballini affianc\u00f2 alla tv un giornale di annunci economici, \"La Pulce\", di propriet\u00e0, come TLF, della ADSMEDIA S.p.A., e un quotidiano, \"La Citt\u00e0\", che intacc\u00f2 il predominio de \"La Nazione\", a Firenze e in provincia, per il buon servizio di cronaca locale e il prezzo di assalto (100 lire).\nIl successo di Tele Libera Firenze in Toscana inizi\u00f2 ad affievolirsi verso il 1981, sia per la maggior concorrenza dei network nazionali del nord che per la sempre maggiore attenzione di Ballini verso altre realt\u00e0, che lo portarono prima a collaborare con il gruppo Arnoldo Mondadori Editore, che allora stava creando Retequattro, e poi a divenire un direttore delle reti Fininvest.\nAgli inizi del 1982 Tele Libera Firenze entrava nel network di Retequattro e piano piano spariva dagli schermi toscani, assorbita dal grande network romano.\nRinascita.\nVerso il 1988 il logo di Tele Libera Firenze (l'occhio stilizzato) riapparve sugli schermi toscani; la nuova Tele Libera Firenze cerc\u00f2 di basare la sua rinascita su una programmazione spinta e boccaccesca: si ricordano, tra l'altro, i segnali orari con donne nude e il telegiornale letto da ragazze in abbigliamento discinto. Unica trasmissione di successo fu \"Il telegiornale dei becchi\", condotto dal comico Gaetano Gennai e da una valletta seminuda chiamata \"Cornelia\", che si basava sulle segnalazioni dei telespettatori riguardo a mariti e mogli traditi/e, che venivano segnati su una cartina della provincia di Firenze.\nLa rinascita \"sexy\" di Tele Libera Firenze fu un effimero fuoco di paglia; l'emittente concluse le proprie trasmissioni all'inizio degli anni Novanta."}
{"id": "593398", "revid": "21880", "url": "https://it.wikipedia.org/wiki?curid=593398", "title": "Parco regionale dell'Etna", "text": ""}
{"id": "593404", "revid": "34392", "url": "https://it.wikipedia.org/wiki?curid=593404", "title": "Chitarra a 7 corde", "text": ""}
{"id": "593407", "revid": "34392", "url": "https://it.wikipedia.org/wiki?curid=593407", "title": "Red eyes", "text": ""}
{"id": "593411", "revid": "1529788", "url": "https://it.wikipedia.org/wiki?curid=593411", "title": "Facolt\u00e0 teologica dell'Italia settentrionale", "text": "La Facolt\u00e0 teologica dell'Italia settentrionale \u00e8 una universit\u00e0 della Chiesa cattolica che ha sede a Milano.\nOrganizzazione e storia.\nLa direzione della Facolt\u00e0, che ha sede a Milano nei chiostri annessi alla basilica di San Simpliciano, \u00e8 affidata all'episcopato delle tre regioni ecclesiastiche interessate: Lombardia, Piemonte e Liguria (aggiuntasi alle altre successivamente all'erezione della facolt\u00e0).\nPrecedentemente gli studi teologici venivano seguiti a Venegono Inferiore (VA), dove funzionava la Facolt\u00e0 teologica eretta da Leone XIII il 15 novembre 1892 nel seminario arcivescovile di Milano, a servizio della Regione conciliare lombarda, e riconfermata da Pio XI il 7 dicembre 1938, a norma della costituzione apostolica \"Deus scientiarum Dominus\".\nNel 1966 il cardinale Giovanni Colombo decise di trasferire la facolt\u00e0 teologica a Milano, rinominandola \"Facolt\u00e0 teologica interregionale\".\nNell'anno accademico 1967-68 ebbero inizio le lezioni del primo ciclo di specializzazione; nell'anno accademico 1968-69 ebbero inizio le lezioni del ciclo istituzionale; infine nell'anno accademico 1973-74 ebbero inizio le lezioni del secondo ciclo di specializzazione.\nCon decreto del presidente della Repubblica del 1978 \u00e8 stata riconosciuta la personalit\u00e0 giuridica della fondazione di culto e religione denominata \"Facolt\u00e0 teologica dell'Italia settentrionale\".\nDall'anno accademico 2005-2006 la regione ecclesiastica Triveneto ha costituito la Facolt\u00e0 teologica del Triveneto, separandosi dalla Facolt\u00e0 teologica dell'Italia settentrionale.\nSezioni parallele.\nA completamento dell'offerta formativa della sede principale sono state attivate negli anni alcune \"sezioni parallele\" presso i seminari di Torino, Genova e Milano, che offrono corsi di laurea e titoli accademici completamente equivalenti a quelli della sede centrale per quanto riguarda il \"Ciclo Istituzionale\". La specializzazione in teologia morale con indirizzo sociale \u00e8 invece offerta solo nella sezione parallela di Torino; dura due anni e si conclude con la licenza in teologia.\nGran cancellieri.\nIl vescovo della citt\u00e0 in cui si trova la sede principale \u00e8 considerato Gran cancelliere e, ad eccezione del cardinal Colombo che ha eretto la Facolt\u00e0, il loro mandato coincide con quello proprio del vescovo. Di seguito l'elenco dalla fondazione ad oggi:"}
{"id": "593417", "revid": "669523", "url": "https://it.wikipedia.org/wiki?curid=593417", "title": "Pam Dawber", "text": "Ha acquistato grande fama grazie alla sua partecipazione come co-protagonista nel ruolo di Mindy, insieme a Robin Williams, nella sitcom \"Mork &amp; Mindy\", andata in onda dal 1978 al 1982 sulla ABC.\nNel 1987 ha sposato l'attore Mark Harmon, da cui ha avuto due figli, Sean Thomas (26 aprile 1988) e Ty Christian (25 giugno 1992).\n\u00c8 portavoce per gli USA dell'associazione \"Big Brothers Big Sisters\".\nDoppiatrici italiane.\nNelle versioni in italiano dei suoi film,Pam Dawber \u00e8 stata doppiata da :"}
{"id": "593418", "revid": "200568", "url": "https://it.wikipedia.org/wiki?curid=593418", "title": "Casula", "text": "La casula \u00e8 la veste liturgica propria di colui che celebra il rito della messa.\nI \"Principi e norme per l'uso del Messale Romano\", ripresi inoltre dalla recente \"Istruzione Redemptionis Sacramentum\", indicano la casula o pianeta come veste propria del sacerdote celebrante nell'atto di celebrare il rito della Messa e ad azioni strettamente collegate ad essa. Le norme prevedono inoltre che sotto la casula si indossino, in ordine: amitto (ove previsto), camice o alba, cingolo (ove previsto) e stola; sotto la casula il Vescovo nelle messe pontificali aggiunge la dalmatica. Nelle celebrazioni dove non \u00e8 prevista l'annessione al rito della Messa, il sacerdote pu\u00f2 indossare il piviale o la semplice stola premettendo sempre il camice o la cotta.\nLa casula pu\u00f2 essere di varie fogge e di vari colori liturgici a seconda dell'eucologia e della memoria liturgica celebrata. \nI colori del rito romano sono bianco, rosso, viola, verde, rosa, nero e oro. Il bianco \u00e8 utilizzato durante le solennit\u00e0 e le feste (es: Pasqua, Natale, feste dei Santi non martiri, Messa del Crisma, In Cena Domini, battesimo, matrimonio, ordinazione, prima comunione, unzione degli infermi, etc.) e simboleggia il mistero della resurrezione, la gloria di Cristo, la purezza, la fede e la gioia. Il rosso \u00e8 il colore dello Spirito Santo, del sangue di Cristo e dei martiri e si utilizza, tra le altre occasioni, per le esequie pontificie, le festivit\u00e0 dei martiri, il venerd\u00ec Santo, la domenica delle Palme, la Pentecoste, ecc. Il viola \u00e8 il colore dell'attesa e della penitenza. Il relativo tempo liturgico \u00e8 di quattro settimane, quaresima e avvento sono i momenti principali in cui si adotta e in Italia pu\u00f2 essere indossato anche in occasione di esequie e commemorazioni funebri. Il verde, colore della speranza, \u00e8 il tempo ordinario. Il rosa, a seguito della riforma del 1969, \u00e8 facoltativo: colore intermedio tra il violaceo della penitenza e il bianco della festivit\u00e0 pu\u00f2 essere indossato in occasioni particolari, come la terza domenica d'avvento (Domenica Gaudete) e la quarta domenica di quaresima (Domenica Laetare). Anche il nero, dopo la riforma del messale, \u00e8 facoltativo e generalmente sostituito con il viola in quanto colore di lutto. Il dorato \u00e8 il colore della regalit\u00e0, dello splendore e della gloria ed \u00e8 indossato nelle occasioni pi\u00f9 solenni in sostituzione del bianco e infine si pu\u00f2 trovare anche l'azzurro, pi\u00f9 diffuso negli inserti e negli ornamenti dei vari paramenti, pu\u00f2 essere indossato nelle feste in onore della Madonna.\nOgni casula \u00e8 corredata di stola propria e talvolta pu\u00f2 essere confezionata in corredo ad altri paramenti quali mitria, dalmatica e piviale.\nOrigine.\nIl nome di casula deriva, come indica Isidoro di Siviglia, da \"piccola casa\", spiegazione che si adatta alla forma tipica della veste che all'origine avvolgeva completamente chi la indossava. La stoffa, infatti, arriva fino ai polsi nella parte superiore e fino alla tibia nella parte inferiore. Nella \"Vita di San Patrizio\" di Muirchu, si attribuisce ai druidi la profezia che verrebbe uno \u00ab\"in sua domu capiti perforata\"\u00bb (nella sua casa perforata al capo), chiaro riferimento alla casula.\nCon il termine \u00abcasula\u00bb si definiva inoltre la cella abitata dal monaco e la piccola cappella campestre.\nQuesto indumento deriva, come tutti i paramenti sacri, dalle antiche vesti greche e romane; infatti la casula deriva dalla \"paenula\" romana, molto simile per forma e caratteristiche.\nCasula o pianeta?\nQuesto paramento sacerdotale \u00e8 stato chiamato in latino \"casula\", \"planeta\", \"paenula\" e in antiche fonti galliche anche \"amphibalus\". Di questi termini, i pi\u00f9 comuni sono \"casula\" e \"planeta\" (pianeta).\nI libri liturgici hanno sempre usato questi due termini come sinonimi. Nelle edizioni del Messale Romano in uso prima del Concilio Vaticano II il termine \u00abpianeta\u00bb appariva undici volte, e il termine \u00abcasula\u00bb dodici volte. Il Rito dell'ordinazione presbiterale prescriveva che l'ordinando si presentasse avente \u00ab\"planetam\" coloris albi complicatam super brachium sinistrum\u00bb, ma poi indicava che il vescovo \u00abimponit Ordinando \"casulam\" usque ad scapulas\u00bb e poi, pi\u00f9 tardi, \u00abexplicans \"casulam\", quam Ordinatus habet complicatam super humeros, et induit illum\u00bb.\nDal Concilio Vaticano II in poi, il termine \u00abcasula\u00bb \u00e8 usato quasi esclusivamente, accompagnato per\u00f2 qualche rara volta con la parola \u00abpianeta\u00bb come sinonimo (\u00abla casula o pianeta\u00bb).\nCi\u00f2 nonostante, qualche libro di consultazione, mentre tratta i due termini come sinonimi, considera arcaico il termine \u00abcasula\u00bb: \u00abantica denominazione della pianeta sacerdotale\u00bb.\nStoria.\nNel corso del tempo, la veste, che originariamente giungeva ai talloni da tutte le parti del corpo, sub\u00ec delle variazioni nella lunghezza sulle braccia e sulle gambe. Divenne un indumento semi-rigido, foderato, che non copriva alcuna parte delle braccia e andava indossato allacciandolo sui fianchi.\nNel XX secolo \u00e8 apparsa la tendenza di tornare invece ad una forma pi\u00f9 ampia del paramento, pur mantenendo parzialmente l'accorciamento dei fianchi. L'uso di questa forma provoc\u00f2 da parte di alcuni una reazione di rifiuto, per cui la Sacra Congregazione dei Riti emise, il 9 dicembre 1925, un giudizio negativo. Questo giudizio fu poi esplicitamente revocato con la dichiarazione \"Circa dubium de forma paramentorum\" del 20 agosto 1957, che lasci\u00f2 la decisione al giudizio prudente degli Ordinari locali. Esiste una fotografia di papa Pio XI che celebra la messa nella basilica di san Pietro gi\u00e0 il 19 marzo 1930 indossando una pianeta dalla forma pi\u00f9 ampia.\nLa tendenza di abbreviare i fianchi della casula \u00e8 apparsa, ma molto limitatamente, nei secoli XIII e XIV. Nei secoli XV e XVI la casula adott\u00f2 una forma molto simile a quella moderna, in cui i fianchi del paramento giungono non pi\u00f9 al tallone ma solo al polso del braccio. Poi, verso la fine del XVI secolo, come si vedono in immagini di sant'Ignazio di Loyola e san Filippo Neri, si giunse ad una forma abbastanza simile a quella ancora pi\u00f9 ridotta che predominava nei secoli XVIII e XIX, quando la casula non copriva pi\u00f9 alcuna parte delle braccia (e in Spagna non copriva nemmeno interamente le spalle) ed era molto abbreviata anche davanti e di dietro.\nLe antiche casule spesso tenevano un disegno a forma di Y, che copriva le cuciture che riunivano i pezzi del paramento, allora di forma conica. Le casule del periodo in cui le braccia rimanevano totalmente scoperte erano generalmente ornate di dietro con una croce o con un'immagine sacra, spesso riccamente ricamata."}
{"id": "593419", "revid": "985522", "url": "https://it.wikipedia.org/wiki?curid=593419", "title": "Piviale", "text": " \nIl piviale (detto anche pluviale, cappa, mantus) \u00e8 un paramento liturgico utilizzato nella Chiesa cattolica, nella Chiesa anglicana e in altre confessioni cristiane.\nForma.\nIl piviale consiste in un ampio mantello con abbozzo di cappuccio (prende appunto il nome dal latino \"pluvialis\" che indicava un mantello per la pioggia munito di cappuccio). Il suo uso all'esterno giustificava, pertanto, la presenza del cappuccio. Ci\u00f2 che rimane di quest'ultimo \u00e8 il cosiddetto \"scudo\" posteriore. Il piviale \u00e8 lungo quasi fino ai piedi, aperto sul davanti e fermato sul petto con un fermaglio; disteso, esso ha la forma di un semicerchio con il raggio da 1 metro e 40 a 1 metro e 60 centimetri. Il fermaglio ornato dei piviali che usano i vescovi, i cardinali e il papa \u00e8 detto razionale.\nIl piviale \u00e8 realizzato nei vari colori liturgici.\nUtilizzi.\nIl piviale viene indossato dopo la stola sopra la cotta o sopra il rocchetto o sopra il camice.\nNel rito romano, il piviale viene indossato:\n- dal vescovo e dal presbitero nelle celebrazioni solenni, in particolare:\n- dal papa, per le celebrazioni dei vespri fuori della messa e per i concistori per la creazione di nuovi cardinali\n- dal papa e dal vescovo quando assistono pontificalmente alla messa che viene celebrata da un altro sacerdote\n- dal vescovo e dal presbitero che ne ha la facolt\u00e0 quando conferiscono la cresima fuori della messa\n- dal diacono quando presiede il rito della benedizione eucaristica solenne e, se lo ritiene opportuno, quando amministra il battesimo solenne fuori della messa\n- in alcuni capitoli cattedrali, dall'arciprete o dall'arcidiacono durante la messa pontificale. \nNella forma tridentina del rito romano il piviale non \u00e8 un paramento proprio soltanto di preti e vescovi, poich\u00e9 viene utilizzato anche dal clero minore o da altri ministri, per esempio dai salmisti che intonano l'inizio dei salmi durante la celebrazione dei Vespri. Inoltre viene indossato dal sacerdote:\nNel rito ambrosiano, oltre a quanto previsto per il rito romano, vi \u00e8 un uso particolare nella messa: quando celebra solennemente l'arcivescovo di Milano, a norma del n. 358 dei \"Principi e Norme del Messale Ambrosiano\", normalmente un lettore istituito proclama la prima lettura indossando il piviale.\nNota. Non si usa il piviale per la celebrazione liturgica della Passione del Signore nel venerd\u00ec santo perch\u00e9 vengono utilizzati i paramenti propri della messa (casula o pianeta).\nNelle Chiese orientali ortodosse viene usato anche per la celebrazione della Divina liturgia: ad esempio nella Chiesa siro giacobita del Patriarcato di Antiochia."}
{"id": "593420", "revid": "2093951", "url": "https://it.wikipedia.org/wiki?curid=593420", "title": "Cappa magna", "text": "La cappa magna \u00e8 un abito prelatizio a forma di campana con strascico posteriore lungo alcuni metri. La parte anteriore viene tenuta raccolta sulle braccia e lasciata scendere solo quando ci si siede. Sopra la cappa magna viene indossata una mozzetta di pelliccia d'ermellino nei periodi invernali, sostituita da una di seta rossa porpora o paonazza per i periodi estivi (per i cardinali o vescovi provenienti da ordini religiosi la pelliccia e la seta dovevano corrispondere al colore del loro ordine, mentre oggi \u00e8 stato generalizzato il colore rosso porpora per i cardinali e paonazzo per i vescovi per quanto riguarda la seta, ed il bianco della pelliccia per tutti). A questa mozzetta \u00e8 unito un cappuccio.\nUtilizzo.\nLa cappa magna viene indossata nelle cerimonie liturgiche pi\u00f9 solenni, per recarsi a pontificare o per assistere al trono, mentre un tempo era usata anche durante le cappelle papali. Il cappuccio viene posto sulla testa al posto della berretta durante gli uffici della Settimana Santa, e, un tempo, sotto il galero quando questo veniva usato (per esempio per i cardinali al momento della loro creazione durante un concistoro pubblico o nelle solenni cavalcate), altrimenti restava attaccato con dei bottoncini alla mozzetta.\nLa cappa magna \u00e8 realizzata in lana paonazza per i vescovi ed in seta marezzata rossa (pi\u00f9 violacea nei tempi di penitenza e nei concistori, esclusi quelli dei giorni pi\u00f9 solenni) per i cardinali. Un tempo anche i Canonici indossavano la cappa magna paonazza e pure alcuni Prevosti. I nunzi e delegati apostolici indossano la cappa di seta marezzata paonazza. Per indulto l'uso della cappa magna pu\u00f2 essere concesso anche agli abati mitrati. Alcuni prelati e capitoli di canonici godono l'uso della cappa, ma generalmente con la coda ripiegata o arrotolata a tortiglione.\nIl papa utilizzava una cappa magna in seta rossa (anticamente di lana per i periodi di penitenza) che indossava per assistere al mattutino di Natale e ai mattutini delle Tenebre durante la Settimana Santa. Il papa utilizzava anche la cosiddetta \"falda\", ossia una sorta di sottoveste in seta bianca che scendeva a strascico da ogni lato. Ne esistevano una pi\u00f9 ampia e lunga usata sotto i paramenti ed una pi\u00f9 piccola da portare sotto rocchetto e mozzetta durante il concistoro.\nRegolamentazione.\nIl 30 novembre 1952, con il motu proprio \"Valde solliciti\", Pio XII accorci\u00f2 di met\u00e0 lo strascico delle cappe dei cardinali (prima 12 metri, oggi 6) ed il decreto della Sacra Congregazione dei Riti del 4 dicembre successivo accorci\u00f2 di met\u00e0 anche quelle dei vescovi (prima 7 metri, oggi 3,5). La cappa magna rende necessario l'ufficio di un chierico (detto \"caudatario\") incaricato di sostenerla (in presenza di un cardinale, per\u00f2, i vescovi arrotolano la coda sul braccio).\nGiovanni XXIII ripristin\u00f2 i metri della cappa magna cardinalizia a 12 e quella vescovile a 7 dopo la riforma di Pio XII.\nI vescovi possono indossarla solo nella propria diocesi, gli arcivescovi metropoliti nella loro provincia, i nunzi apostolici e i delegati apostolici nel luogo della loro legazione ed i cardinali ovunque. Tutti, per\u00f2, avevano l'obbligo di indossarla durante la cappella papale, se o finch\u00e9 il papa non indossava i paramenti della messa se celebrava personalmente. L'uso della cappa magna \u00e8 facoltativo."}
{"id": "593432", "revid": "287204", "url": "https://it.wikipedia.org/wiki?curid=593432", "title": "Codex Bezae", "text": "Il Codex Bezae Cantabrigensis (Gregory-Aland n. D o 05) \u00e8 un importante codice del Nuovo Testamento datato 380-420 (secondo altri \u00e8 pi\u00f9 tardo, V-VI secolo). \u00c8 scritto in latino e greco onciale (maiuscolo) su supporto di pergamena. Contiene in maniera frammentaria solo i Vangeli, gli Atti degli Apostoli, la Terza lettera di Giovanni.\nContenuto.\nIl manoscritto \u00e8 scritto su una sola colonna per pagina. Conta attualmente 406 fogli, che in origine erano probabilmente 534, con il testo greco sulla pagina sinistra e quello latino sulla destra. Le pagine misurano 26 x 21,5\u00a0cm. Le prime tre linee di ogni libro sono scritte in rosso, quindi l'inchiostro rosso e nero alterna le linee fino alla fine dei libri.\nIl codice presenta i vangeli nell'ordine occidentale (prima gli apostoli, \"Matteo\" e \"Giovanni\", poi i collaboratori degli apostoli, \"Luca\" e \"Marco\"). Solo \"Luca\" \u00e8 perfettamente completo.\nDopo alcune pagine mancanti, il codice presenta la \"Terza lettera di Giovanni\" e parte degli \"Atti degli Apostoli\".\nAlmeno nove correttori hanno lavorato sul testo biblico dalla sua stesura, nel V secolo, alla sua cancellazione, nel XII secolo.\nCritica testuale.\nIl manoscritto contiene \"Matteo\" 16,2b-3 e il testo della Pericope dell'adultera (\"Vangelo secondo Giovanni\" ): si tratta della testimonianza pi\u00f9 antica della pericope.\n\u00c8 l'unico manoscritto a inserire tra i versetti e del \"Vangelo secondo Luca\" il seguente \"agraphon\":\nTesto.\nIl testo greco mostra alcune varianti non riscontrate in altri manoscritti, soprattutto nel caso degli Atti degli Apostoli. Sono presenti alcune notevoli omissioni e la tendenza a parafrasare il testo. Molti studiosi considerano pertanto tale manoscritto come testimone inaffidabile.\nA lato del manoscritto greco si trova un testo in latino che non sempre \u00e8 la traduzione del testo greco a fronte, ricorrendo a volte a versioni latine pre-Vulgata.\nStoria.\nL'origine del manoscritto \u00e8 incerta: sono state proposte Gallia meridionale, Italia settentrionale, Sicilia, Palestina, Costantinopoli, Egitto e Africa del Nord. La lingua dello scriba era il latino, che appare scritto in maniera molto pi\u00f9 fluida del greco.\nIl testo \u00e8 la copia fedele di un testo greco pi\u00f9 antico citato anche da Giustino e da Ireneo di Lione. Lo studioso inglese Frederick Scrivener ipotizza che Ireneo, giunto a Lione da Smirne verso il 170, avesse portato il testo originale dal quale fu poi copiato il \"Codex Bezae\".\nIl codice era a Lione nel IX secolo, quando fu restaurato. Per molti secoli \u00e8 stato custodito nella libreria del monastero di Sant'Ireneo nella stessa citt\u00e0 francese. Durante le guerre di religione del XVI secolo, nel 1562 il manoscritto fu saccheggiato dal monastero ad opera dei calvinisti francesi e divent\u00f2 possesso dell'amico e successore di Calvino, Teodoro di Beza. Questi scrisse che il codice era da lungo tempo inutilizzato nel monastero. Sembra, al contrario, che il codice fosse usato nel 1546 al Concilio di Trento, a causa di una lezione latina di \"Giovanni\" 21 avallata solo dal testo greco del codice. Teodoro di Beza don\u00f2 il codice alla Universit\u00e0 di Cambridge nel 1581. Attualmente si trova nella biblioteca dell'universit\u00e0."}
{"id": "593433", "revid": "1784938", "url": "https://it.wikipedia.org/wiki?curid=593433", "title": "Ugo di Basseville", "text": "Biografia.\nOriginariamente destinato dalla sua famiglia al sacerdozio, studi\u00f2 in seminario e insegn\u00f2 teologia per un breve periodo, prima di abbandonare la tonaca e recarsi a Parigi. Nel 1784 pubblic\u00f2 un libro intitolato \"Elementi di mitologia\" e alcuni componimenti poetici, che gli valsero una certa notoriet\u00e0 negli ambienti illuministi. Nel 1789, abbracciando gli ideali rivoluzionari, divenne direttore del giornale \"Le Mercure International\". Successivamente intraprese la carriera diplomatica, venendo inviato come Segretario alla Legazione di Francia presso il Regno di Napoli nel 1792.\nMentre era a Napoli, venne incaricato di recarsi a Roma per una missione speciale presso la corte papale, con l'incarico di negoziare la riapertura dei rapporti diplomatici. Giunto a Roma, Basseville diede prova di scarsa diplomazia, ostentando arroganza nei confronti della Curia e disprezzo della religione cattolica. In occasione delle principali cerimonie religiose era solito mescolarsi ai fedeli e, nei momenti di maggior devozione, bestemmiava a gran voce, invitando a devastare le chiese e a consegnargli i sacerdoti affinch\u00e9, una volta condotti a Parigi, venissero decapitati. Fece rimuovere lo stemma borbonico gigliato della deposta monarchia francese che ancora sovrastava l'ingresso dell'ambasciata francese, come gi\u00e0 aveva fatto a Napoli, sostituendolo con la \"Dea Libert\u00e0\", il nuovo emblema di Stato della Repubblica Francese. \nSi dichiar\u00f2 inoltre protettore dei giacobini di Roma, e chiese ripetutamente l'espulsione dallo Stato Pontificio dei nobili francesi emigr\u00e9e che vi si erano rifugiati per sfuggire alla ghigliottina, tra cui le due zie del re Luigi XVI, Adelaide e Vittoria. In diverse occasioni pubbliche si espresse in termini canzonatori nei confronti di papa Pio VI, da lui definito \"Oca porpora del Campidoglio\", e rispose alle rimostranze del cardinale Francesco Saverio de Zelada, Segretario di Stato, con insulti.\nQueste sue intemperanze verbali causarono sconcerto e irritazione nella parte conservatrice dell'opinione pubblica romana e il 13 gennaio 1793, mentre transitava in carrozza per via del Corso coi suoi servitori che esibivano le coccarde tricolori della Repubblica, Basseville venne assalito a colpi di pietre dalla folla, fu trascinato fuori dalla carrozza e malmenato brutalmente. Colpito da un fendente di rasoio alla gola quando ormai aveva raggiunto i suoi appartamenti, Basseville mor\u00ec dopo un'agonia durata alcune ore. Questo delitto venne preso a pretesto dal governo della Convenzione, che denunci\u00f2 il fatto come un assassinio del rappresentante della Repubblica eseguito su ordine del Papa.\nNel 1797, con un articolo del trattato di Tolentino, stipulato in seguito alle subite sconfitte militari delle forze pontificie, il governo papale si impegn\u00f2 a pagare un risarcimento alla vedova e agli orfani di Basseville; Luigi Filippo far\u00e0 lo stesso nel 1834, concedendo un assegno al figlio militare di Basseville. In seguito alle sconfitte dei pontifici, con l'aiuto delle armate napoleoniche, i giacobini instaurarono la Repubblica Romana nel 1798. Ad Ugo di Basseville \u00e8 dedicato il poema epico di ispirazione \"dantesca\" \"La Bassvilliana\" (1793) di Vincenzo Monti (poi rinnegato dallo stesso autore), che trae spunto dal fatto di cronaca e dalla presunta conversione di Basseville in punto di morte, per criticare la Francia rivoluzionaria da un punto di vista reazionario. Anche Francesco Saverio Salfi dedic\u00f2 dei versi a de Basseville, contro la \"Bassvilliana\" del Monti compose il \"Bassville\" . Si ritiene che Niccol\u00f2 Foscolo, allora giovane e fervente \"giacobino\" di 15 anni, cambi\u00f2 il nome in Ugo Foscolo forse anche per omaggiarlo."}
{"id": "593438", "revid": "713714", "url": "https://it.wikipedia.org/wiki?curid=593438", "title": "Terremoto della Marsica del 1915", "text": "Il terremoto della Marsica del 1915, noto anche come terremoto di Avezzano, fu un drammatico evento sismico avvenuto il 13 gennaio 1915 che devast\u00f2 la regione storico-geografica della Marsica, in Abruzzo, e le aree limitrofe del contemporaneo Lazio, come la valle del Liri e il Cicolano, causando secondo il servizio sismico nazionale morti. Il terremoto, classificato tra i principali sismi avvenuti in Italia per forza distruttiva e numero di vittime, interess\u00f2 gran parte del centro Italia causando danni e vittime in diverse province.\nSismicit\u00e0 storica.\nI documenti storici e le indagini paleosismologiche effettuate nel territorio del Fucino rendono plausibili forti terremoti nei distretti sismici marsicani in epoca antica, come quello del 508 d.C., e nel corso del Medioevo. Nel 1231 un sisma con epicentro a San Germano, la contemporanea Cassino, caus\u00f2 gravi danni anche nell'area fucense-rovetana, cos\u00ec come avvenne con il sisma del 1315 e con il terremoto dell'Appennino centro-meridionale del 1349. Altri eventi sismici di rilievo causarono danni nella Marsica e nell'intera provincia aquilana negli anni 1456, 1461, 1654, 1695, 1703, 1706 e 1885.\nIl 24 febbraio 1904 un terremoto di magnitudo stimata di 5.7 con epicentro a Rosciolo dei Marsi caus\u00f2 gravi danni al patrimonio architettonico dell'area, non facendo tuttavia registrare alcuna vittima. Pochi mesi dopo, il 2 novembre dello stesso anno, un sisma di magnitudo 4.8 fu registrato nel distretto sismico fucense. La stessa magnitudo fu registrata nella Marsica Occidentale il 22 febbraio 1910 e nella Marsica Orientale il 14 aprile 1914.\nDati storici.\nDopo circa sei anni dal terremoto di Messina avvenuto il 28 dicembre 1908, pochi mesi prima dell'ingresso nella prima guerra mondiale, l'Italia torn\u00f2 ad essere funestata da un violentissimo sisma.\nEsso avvenne mercoled\u00ec 13 gennaio 1915, stando ai dati ufficiali dell'Istituto nazionale di geofisica e vulcanologia, alle ore 07:52:43 (mentre un telegramma informativo inviato dal comune di Tagliacozzo al Ministero dell'interno riporta le ore 07:48). La scossa principale (\"mainshock\") di origine tettonica, secondo il sismologo Alfonso Cavasino, non fu preceduta da alcun evento premonitore (\"foreshocks\") tale da creare un particolare allarme. La sua intensit\u00e0 fu pari all'XI grado della scala Mercalli; in seguito la sua magnitudo fu stimata in 7.0 Mw. L'epicentro fu localizzato nella conca del Fucino in Abruzzo, ma l'ondata sismica colp\u00ec anche altre zone dell'Italia centrale come il Lazio, le Marche e parte della Campania, con effetti pari o superiori al VII grado della scala Mercalli. L'osservatorio geodinamico di Rocca di Papa registr\u00f2 nei successivi quattro anni repliche (\"aftershocks\") di varia intensit\u00e0, di cui circa 1.300 nei primi sei mesi successivi all'evento principale.\nLa scossa fu avvertita dalla Pianura Padana alla Basilicata, mentre a Roma i suoi effetti furono classificati tra il VI ed il VII grado della scala Mercalli.\nIl sisma del 1915, per forza distruttiva e numero di vittime, \u00e8 classificato tra i principali terremoti avvenuti in territorio italiano. Nel computo dell'Istituto nazionale di geofisica e vulcanologia le vittime furono 30.519, di cui oltre 10.000 nella sola citt\u00e0 di Avezzano. Oltre al capoluogo del circondario marsicano i cosiddetti \"quattro undicesimi della scala Mercalli\" furono rilevati a Cappelle dei Marsi, Gioia dei Marsi e San Benedetto dei Marsi, localit\u00e0 dove la distruzione fu pressoch\u00e9 totale.\nLa scossa fu avvertita anche nella capitale, producendo danni ad alcuni edifici, nonostante ci\u00f2 il governo Salandra tard\u00f2 molto a comprendere la vastit\u00e0 dell'area coinvolta e la gravit\u00e0 delle conseguenze: l'allarme in tutta la sua drammaticit\u00e0 fu lanciato ben dodici ore dopo la scossa principale con i lenti mezzi di comunicazione dell'epoca dal comune di Sante Marie. I primi inadeguati soccorsi giunsero nelle aree colpite solo all'alba del giorno successivo.\nI soccorsi ufficiali, avviati dal Genio militare, furono coordinati ad Avezzano dal Commissario Regio, Secondo Dezza.\nAvezzano, situata nell'area epicentrale, fu quasi completamente rasa al suolo: le vittime furono 10.700 su un totale di circa 13.000 abitanti. Tra queste anche il sindaco Bartolomeo Giffi ed altre autorit\u00e0 locali come il sottoprefetto De Petris. I pochi sopravvissuti, in gran parte feriti, rimasero senza un tetto per giorni, poich\u00e9 tutti gli edifici erano crollati su s\u00e9 stessi, comprese le scuole, le chiese e il castello. Rest\u00f2 in piedi, intatta, solo la casa del cementista bolognese Cesare Palazzi, come testimonia anche una targa commemorativa con su scritto \"Unica casa che ha resistito al terremoto del 13-1-1915\".\nIl sisma isol\u00f2 completamente la zona e i soccorritori, partiti la sera inoltrata del 13 gennaio, arrivarono il giorno dopo anche a causa dell'impraticabilit\u00e0 di ferrovia e strade causata da frane e macerie.\nIn Abruzzo, oltre all'area fucense e rovetana, risultarono isolate e gravemente danneggiate anche le valli dell'Aterno e del Tirino. Nel mandamento di Borgocollefegato, la contemporanea Borgorose, e a Sora si registrarono centinaia di vittime e ingenti danni al patrimonio architettonico, al pari di molti centri del Cicolano, della valle del Velino e della valle del Liri. Pi\u00f9 di 9.000 uomini, fra militari e civili, furono impegnati in soccorsi, trasporto dei feriti negli ospedali e distribuzione dei viveri. A coloro che si distinsero maggiormente fra i soccorritori fu, in seguito, concessa una medaglia di benemerenza dal duca di Genova Tommaso di Savoia, che venne nominato Luogotenente Generale del Regno da Vittorio Emanuele III.\nL'evento sismico mise in evidenza l'impreparazione e, in parte, l'impotenza dello Stato italiano. Erminio Sipari, deputato del collegio di Pescina, port\u00f2 al governo la protesta per quelle vittime che in caso di soccorsi tempestivi probabilmente si sarebbero potute evitare e da subito chiese l'assegnazione di fondi per la ricostruzione della Marsica. \nTra le emergenze del terremoto ci fu il problema degli orfani: la gran parte di loro fu affidata all'Opera Nazionale di Patronato \"Regina Elena\" ed accolta presso alcuni istituti, grazie alla volont\u00e0 e al lavoro del prelato don Orione che ebbe la responsabilit\u00e0 di restituire i bambini orfani ai parenti ancora in vita.\nUna delle urgenze pi\u00f9 incombenti fu rappresentata dalla raccolta, dal trasporto e dal seppellimento dei cadaveri che, onde evitare epidemie, avvenne perlopi\u00f9 in fosse comuni.\nQuattro mesi dopo il sisma, per l'ingresso in guerra dell'Italia, i militari furono richiamati in anticipo verso il fronte friulano. Nonostante la gravit\u00e0 della situazione, i giovani marsicani furono richiamati al servizio militare e costretti a partecipare al conflitto mondiale in corso; di questi, oltre 2.000 persero la vita lungo l'Isonzo e sul Carso.\nPrima del sisma, Avezzano era una citt\u00e0 in forte espansione demografica; il prosciugamento del lago Fucino faceva sentire i primi influssi sull'economia dell'area, non solo nell'agricoltura ma anche nel settore terziario.\nCon il terremoto del 1915 crollarono edifici e monumenti come il castello Orsini-Colonna, la collegiata di San Bartolomeo, il teatro Ruggeri, il palazzo Torlonia e la Regia scuola normale e complementare femminile \"Maria Clotilde di Savoia\".\nPer ospitare i terremotati furono realizzate nei mesi successivi delle strutture conosciute come \"casette asismiche\", in parte ancora esistenti, che rappresentano in qualche modo la memoria storica e tangibile dell'evento.\nIn seguito alla tragedia al governo italiano giunse la solidariet\u00e0 dei paesi europei inclusa addirittura l'Austria, successivamente nemica sul fronte della prima guerra mondiale, i cui rappresentanti inviarono un messaggio ufficiale di solidariet\u00e0 al ministro degli affari esteri, Sidney Sonnino, in una fase antecedente all'intervento militare italiano. Numerosi furono i gesti solidali come l'arrivo nelle zone disastrate dell'allora re d'Italia Vittorio Emanuele III e di personaggi illustri come Guglielmo Marconi e Gaetano Salvemini, le preghiere di papa Benedetto XV, l'aiuto alle migliaia di orfani di don Luigi Orione, san Luigi Guanella e dell'allora vescovo dei Marsi, Pio Marcello Bagnoli, i soccorsi del patriota Nazario Sauro e dei compagni irredentisti. Molti furono gli intellettuali del tempo a richiamare l'attenzione dell'opinione pubblica verso la tragedia; tra questi figurano Ignazio Silone, Benedetto Croce e Gabriele D'Annunzio. Numerose amministrazioni comunali di tutta Italia si adoperarono con le raccolte di fondi per fronteggiare l'emergenza.\nGeologia e aspetti sismotettonici.\nIl territorio abruzzese \u00e8 caratterizzato da una notevole attivit\u00e0 sismica, legata prevalentemente a processi di distensione crostale. Il campo deformativo plio-quaternario risulta attivo.\nIl Fucino \u00e8 un'ampia depressione tettonica circondata da faglie normali e transtensive attive nel Pliocene superiore-Quaternario. \u00c8 presente anche una fase deformativa compressiva tardo messiniano-pliocenica inferiore schematicamente attribuita a quattro principali unit\u00e0, a direzione grossolanamente nord-nordovest/sud-sudest, convergenti a levante: \"Costa Grande-Monte d'Aria\", \"Monte Cefalone-Monti della Magnola\", \"Altopiano delle Rocche-Gole di Celano\" e \"Monte Sirente\". Queste strutture compressive deformano sottostanti strati mesozoico-terziarie appartenenti a due domini deposizionali.\nIl primo raggruppa una sedimentazione persistente di piattaforma annegata nel Miocene e il secondo delle aree annegate nel Mesozoico con sedimentazione persistente di scarpata e di bacino, quest'ultima immediatamente a nordest del Fucino. In corrispondenza del primo dominio poggiano le calcareniti a briozoi del Langhiano-Tortoniano, mentre vi \u00e8 una lacuna tra il Cretacico superiore e la fine del Miocene inferiore. Nel secondo dominio invece vi \u00e8 una maggior continuit\u00e0 fino al Miocene medio. Questa discrepanza potrebbe essersi creata in concomitanza della fase disgiuntiva legata al rifting liassico che si \u00e8 mantenuta fino al Miocene medio.\nAffiorano cos\u00ec depositi continentali eluvio-colluviali attribuibili al Plio-Pleistocene e, in particolare in corrispondenza dell'antico fondo lacustre caratterizzato da sedimenti limosi, all'Olocene.\nL'evoluzione quaternaria del bacino \u00e8 legata all'attivit\u00e0 di due principali faglie, una in direzione nordovest-sudest e immersione occidentale, tangente l'ex lago a sudest, e l'altra, tangente a nord, in direzione ovest-sudovest/est-nordest e immersione meridionale.\nSi formarono scarpate di faglia (fagliazione principalmente olocenica), spaccature del terreno, vulcanelli di fango, frane, variazioni della topografia e cambiamenti chimico-fisici delle acque.\nStima delle vittime.\nIl terremoto marsicano ebbe indubbiamente un grosso impatto sulla dinamica demografica di molte localit\u00e0 dell'area epicentrale. Secondo i dati ufficiali, sovente in disaccordo con quelli riportati dalle documentazioni prodotte dalle autorit\u00e0 locali, Avezzano e il borgo di Cese persero oltre l'80% della propria popolazione (10.700 morti), Gioia dei Marsi il 78%, Albe il 72%, Ortucchio e Pescina il 47%. Le statistiche ufficiali dell'Istituto nazionale di geofisica e vulcanologia fanno ammontare il numero totale dei decessi causati dal terremoto a 30.519; si tratta di una stima che non tiene conto delle persone morte in seguito alle gravi ferite. La maggior parte delle vittime si concentr\u00f2 nell'area della piana del Fucino e nei centri della valle Roveto.\nAree danneggiate.\nNumerosi furono i borghi e i monumenti gravemente danneggiati dal sisma.\nNella Marsica il borgo antico di Aielli sub\u00ec gravi danni al patrimonio architettonico, in particolare alla torre medievale e alla chiesa della Santissima Trinit\u00e0. \nAvezzano perse il nucleo urbano, raso al suolo insieme alla collegiata di San Bartolomeo, all'ex monastero di Santa Caterina, alle chiese di San Francesco (San Giovanni), San Rocco, Santa Maria in Vico, San Nicola, alle numerose cappelle e alla statua della Madonna dell'Incile. Crollarono il teatro Ruggeri, la stazione ferroviaria, il convitto femminile, la caserma dei Carabinieri Reali e altri edifici pubblici e privati. Del castello Orsini-Colonna rimase in piedi soltanto il piano terra con i monconi laterali, cos\u00ec come avvenne al palazzo Torlonia. Il santuario della Madonna di Pietraquaria sub\u00ec gravi lesioni. \nAndarono quasi completamente distrutti i borghi limitrofi di Antrosano, Castelnuovo, Cese, Paterno e San Pelino. \nQuasi completamente distrutto risult\u00f2 il borgo vecchio di Balsorano. Croll\u00f2 la chiesa di Maria Santissima del Loreto e riport\u00f2 gravi danni il castello Piccolomini. \nCapistrello perse palazzi storici e chiese antiche. Subi gravi danni l'officina idroelettrica dei Torlonia. A Bisegna e Cappadocia crollarono molti edifici e chiese come pure nei borghi di San Sebastiano, Petrella Liri e Verrecchie. \nA Carsoli il castello di Sant'Angelo, gi\u00e0 in rovina, sub\u00ec ulteriori danni. Fu lesionata l'antica chiesa di Santa Maria in Cellis, mentre nella frazione di Pietrasecca croll\u00f2 la chiesa di Santo Stefano. A Castel di Ieri il sisma lesion\u00f2 la torre medievale e la chiesa parrocchiale. Danni gravi subirono i borghi antichi di Castellafiume e Pagliara dei Marsi. \nIl patrimonio architettonico di Celano sub\u00ec ampiamente gli effetti della scossa, in particolare il castello Piccolomini che sub\u00ec diversi crolli, i palazzi nobiliari e le chiese, come quella di Santa Maria delle Grazie, furono gravemente danneggiati. \nIl vecchio centro storico di Cerchio sub\u00ec gravi danni, la chiesa dei Santi Giovanni e Paolo croll\u00f2 su se stessa, quella della Madonna delle Grazie sub\u00ec danni ingenti.\nFlagellati i paesi di Canistro, Civita d'Antino e Civitella Roveto, raso al suolo il borgo di Meta. \nA Cocullo crollarono i resti del castello Piccolomini, rimase in piedi solo la torre che venne successivamente inglobata nella chiesa di San Nicola.\nFu quasi completamente distrutta anche Collarmele che perse il borgo originario, le chiese e parte della torre medievale. \nCroll\u00f2 parzialmente la torre baronale di Collelongo. Rasi al suolo i paesi di Gioia-Manaforno, Gioia Vecchio e Sperone la cui torre, gravemente lesionata, rimase per giorni in bilico fino alla successiva messa in sicurezza. A Lecce nei Marsi i centri gi\u00e0 in rovina di Lecce Vecchio, Sierri e Buccella si accartocciarono. Furono quasi del tutto distrutti i centri di Castelluccio, Taroti e Vallemora. Della chiesa di San Martino in Agne rimase in piedi solo il campanile.\nA Luco dei Marsi croll\u00f2 la torre medievale e sub\u00ec gravissimi danni la chiesa di Santa Maria delle Grazie con l'annesso monastero. Il paese di Magliano de' Marsi fu sconquassato, sub\u00ec gravissimi danni la chiesa di Santa Lucia.\nDevastate le frazioni di Marano e Rosciolo dove fu gravemente lesionata la romanica chiesa di Santa Maria in Valle Porclaneta.\nRasi al suolo Corona di Massa d'Albe, il borgo medievale di Albe e il paese di Forme. Ad Albe soprattutto i danni furono irrimediabili, gravemente danneggiate la chiesa antica di San Pietro ad Alba Fucens e la rocca Orsini. \nFu completamente distrutto il borgo primordiale di Morino, gravi danni si registrarono a Rendinara. Fu danneggiato anche il borgo di Opi. \nAd Ortona dei Marsi ci furono danni gravi ma non irrimediabili, in particolare alla collegiata di San Giovanni Battista e al castello gi\u00e0 in decadenza. Furono invece flagellati i borghi di Aschi e Carrito. \nAd Ortucchio croll\u00f2 il tetto della romanica chiesa di Sant'Orante e sub\u00ec gravi danni il castello Piccolomini.\nFu lesionato il castello medievale di Pereto. Rilevanti lesioni ci furono anche nella chiesa dei Santi Pietro e Paolo a Pescasseroli. \nA Pescina crollarono gli edifici del borgo antico. Danni gravi anche alla cattedrale di Santa Maria delle Grazie, alle chiese di San Berardo e Sant'Antonio. Crollarono ampie porzioni del castello Piccolomini e della casa del Cardinal Mazzarino. La parte alta del borgo di Venere and\u00f2 persa unitamente alle antiche chiese, si salv\u00f2 solo parzialmente una delle torri di avvistamento medievale. A Rocca di Cambio si verificarono lesioni all'abbazia di Santa Lucia.\nSan Benedetto dei Marsi fu rasa al suolo, della vecchia cattedrale di Santa Sabina rimase in piedi soltanto la facciata. Danneggiate gravemente alcune frazioni della Marsica occidentale e il borgo di Sante Marie. \nSconquassati i vecchi borghi di San Vincenzo e San Giovanni Valle Roveto. Gravi danni subirono il castello Piccolomini e il borgo di Morrea. \nA Scanno ci furono lievi lesioni al borgo medievale mentre fu quasi totalmente distrutto il borgo vecchio di Frattura. A Scurcola Marsicana gravi danni al paese e alla rocca Orsini. Raso al suolo il borgo di Cappelle dei Marsi. \nNon si verificarono danni irreparabili a Tagliacozzo, mentre gravi danni si registrarono nelle sue frazioni situate sui bordi orientali dei piani Palentini. A Tione degli Abruzzi distrutto il borgo di Goriano Valli, solo la torre medievale rimase in piedi.\nGravi danni ci furono a Trasacco in particolare alla chiesa di San Cesidio e alla torre Febonio. Sub\u00ec danni rilevanti il borgo di Villavallelonga.\nCi furono crolli e numerosi danni nei comuni dell'altopiano delle Rocche e nelle valli dell'Aterno, Subequana e del Tirino.\nAll'Aquila, dove il sisma caus\u00f2 6 vittime ed una trentina di feriti, si registrarono il crollo di parte della facciata della basilica di Santa Maria di Collemaggio, il collasso di alcune volte dell'ospedale oltre a numerosi altri danni localizzati nei palazzi del centro storico. \nDanni si registrarono anche in alcuni edifici pubblici, palazzi e chiese di Roma. \nFurono gravemente danneggiati anche molti centri laziali e della valle del Liri come Arpino, Castelliri, Isola, Sora e Veroli, della valle del Salto e del Cicolano, all'epoca appartenenti all'Abruzzo, e alcuni comuni della contemporanea provincia di Caserta.\nRicostruzione.\nGli interventi di ricostruzione riguardarono dapprima Avezzano che fu ricostruita leggermente pi\u00f9 a nord, nord ovest rispetto al centro originario. Nella citt\u00e0 devastata il governo Salandra istitu\u00ec uno dei pi\u00f9 grandi campi di concentramento della prima guerra mondiale in localit\u00e0 Borgo Pineta con l'impiego di circa 15.000 prigionieri austro-ungarici e dei soldati rumeni della Legione Romena d'Italia che realizzarono diverse opere come alcuni edifici pubblici, i nuovi servizi viari cittadini, le cisterne per l'approvvigionamento idrico delle Tre Conche, la pineta nella zona nord e il rimboschimento del monte Salviano.\nLa cattedrale di San Bartolomeo fu ricostruita in posizione diversa rispetto alla chiesa originaria e venne consacrata nel 1942 durante il periodo fascista. I bombardamenti alleati della seconda guerra mondiale la danneggiarono in modo non irreparabile, mentre la citt\u00e0 appena ricostruita sub\u00ec nel 1944 una nuova distruzione pari al 70% del patrimonio architettonico.\nIl castello Orsini-Colonna cadde in abbandono fino agli anni settanta, quando il restauro fu avviato ufficialmente e completato alla fine del secolo con l'apertura della pinacoteca d'arte moderna al primo piano. Anche per la chiesa di San Giovanni Decollato il consolidamento e la ricostruzione arrivarono negli anni sessanta, mentre il palazzo di Villa Torlonia e il palazzo di giustizia furono ricostruiti a cominciare dagli anni venti seguendo perlopi\u00f9 un sobrio stile Liberty.\nL'impianto di drenaggio dell'ex lago Fucino, prosciugato pochi decenni prima, sembr\u00f2 non risentire molto dello sciame sismico, tuttavia nel 1920 si decise il rifacimento completo dei tratti di galleria ritenuti minacciati, mediante tecniche pi\u00f9 evolute rispetto al secolo precedente.\nLa citt\u00e0 contemporanea, abitata da circa 40.000 abitanti, \u00e8 tra i centri urbani pi\u00f9 estesi e popolati della regione Abruzzo. Completamente ricostruita \u00e8 priva di un centro storico vero e proprio, la maggior parte delle abitazioni \u00e8 costituita da piano terra e primo piano. Gli edifici pi\u00f9 recenti presentano pi\u00f9 di due piani, ci\u00f2 perch\u00e9 i criteri costruttivi antisismici si sono evoluti.\nNegli altri comuni della Marsica la ricostruzione fu, nella maggior parte dei casi, pi\u00f9 lenta. Tranne a Celano, in cui venne completata negli anni quaranta, la maggior parte dei centri colpiti dovette attendere fino agli anni sessanta. Lo stesso scrittore Ignazio Silone di Pescina lament\u00f2 il fatto che durante l'epoca fascista il denaro elargito dallo Stato per la ricostruzione fosse deviato dagli amministratori locali per interessi personali e per l'arricchimento industriale di altre citt\u00e0, descrivendo l'isolamento e l'abbandono da parte delle istituzioni dei borghi montani.\nNegli anni sessanta tutte le chiese, le torri e i castelli limitrofi iniziarono ad essere restaurati e quasi tutti furono rimessi in sesto nel decennio successivo.\nI borghi antichi di Albe Vecchia, Lecce Vecchio, Meta Vecchio, Morino Vecchio, Sperone Vecchio, Tione Vecchio e in parte Frattura Vecchia sono rimasti in abbandono perch\u00e9 irrimediabilmente danneggiati dal sisma con la conseguente delocalizzazione dei nuovi abitati.\nOpere sul terremoto della Marsica.\nSono stati molti gli intellettuali che hanno messo al centro delle proprie opere il terremoto del 1915. Tra questi Ignazio Silone, sopravvissuto al sisma, Benedetto Croce, Luigi Pirandello, Francesco Paolo Tosti, Laudomia Bonanni e lo scrittore danese Johannes J\u00f8rgensen.\nRealizzarono reportage giungendo sul posto cronisti e giornalisti di fama nazionale come Giovanni Cena, Tullio Giordana, Giuseppe Prezzolini, Scipio Slataper e Eduardo Ximenes. Anton Giulio Bragaglia raccont\u00f2 la devastazione del sisma sulla rivista di viaggi Touring.\nIl film muto sulla prima guerra mondiale intitolato \"Sempre nel cor la Patria!\", del regista Carmine Gallone fu girato nella citt\u00e0 di Avezzano che appena distrutta dal sisma pot\u00e9 tragicamente simulare i panorami di guerra.\nUn cortometraggio muto in bianco e nero fu girato a manovella ad Avezzano pochi giorni dopo la tragedia dai cinematografi francesi dell'Istituto Gaumont. La Societ\u00e0 Italiana Cines proiett\u00f2 senza censura le immagini pi\u00f9 cruente del terremoto marsicano dal cinematografo Lumi\u00e8re di Roma.\nNei primi anni sessanta l'editore Furio Arrasich incluse nella collana \"La Cartolina\" un supplemento dedicato al terremoto marsicano affiancando alle cartoline d'epoca le cronache dei quotidiani italiani che si occuparono dell'evento come \"Il Giornale d'Italia\", \"La Tribuna\" e \"Il Mattino\" oltre alla stampa internazionale.\nIn occasione del cinquantenario del sisma, nel 1965, il Genio civile ricostru\u00ec per fini commemorativi una piccola porzione del campanile della distrutta collegiata di San Bartolomeo, mentre lo scultore Pasquale Di Fabio realizz\u00f2 l'obelisco del memoriale innalzato alle pendici del monte Salviano.\nNel 1975 Gigi Proietti recit\u00f2 durante il variet\u00e0 televisivo \"Fatti e fattacci\" un monologo in romanesco dal titolo \"Er terremoto d'Avezzano\".\nNel 1982 la Cineteca di Bologna fece realizzare dalla regista Anna Maria Cavasinni il cortometraggio intitolato \"Marsica un terremoto che ha settanta anni\".\nIl documentario storico dal titolo \"La Notte di Avezzano\", realizzato da Raffaello Di Domenico, fu proiettato per la prima volta il 13 gennaio 2011 presso il ristrutturato castello Orsini-Colonna ad Avezzano. Contiene 150 foto d'epoca pre e post-sisma, dati di sismologia storica e foto dell'ammiraglio statunitense J. Lansing Callan donate all'U.S. Geological Survey.\nNel 2015, in occasione delle celebrazioni commemorative del centenario, Poste italiane ha emesso un francobollo speciale dedicato al terremoto della Marsica, l'Istituto Poligrafico e Zecca dello Stato ha coniato la moneta d'argento con impressi i simboli della tragedia e della rinascita su entrambi i lati. \u00c8 stato pubblicato un eBook gratuito dal titolo \"Le Fiamme Gialle nei giorni del terremoto della Marsica\" di Gerardo Severino, edito dalla Scuola di Polizia Tributaria della Guardia di Finanza, che racconta le operazioni di soccorso dei finanzieri. L'istituto nazionale di geofisica e vulcanologia ha realizzato un documentario suddiviso in tre parti, intitolato \"Le radici spezzate: Marsica 1915 - 2015\", in cui viene raccontato attraverso immagini e testimonianze il fenomeno della delocalizzazione, ovvero della ricostruzione in altri luoghi dei borghi montani distrutti dal sisma.\nNel 2020 \u00e8 stato realizzato il cortometraggio \"Sotto la citt\u00e0 - 1915\" diretto da Domenico Tiburzi e interpretato, tra gli altri, da Lino Guanciale."}
{"id": "593445", "revid": "1573940", "url": "https://it.wikipedia.org/wiki?curid=593445", "title": "Paroaria coronata", "text": "Il cardinale ciuffo rosso (Paroaria coronata ()) \u00e8 un uccello della famiglia Thraupidae.\nDescrizione.\nCaratteristica di questo uccello \u00e8 il ciuffo rosso, colore che si estende sulla testa, e sul mento, poi ha petto, sottocoda e fianchi di colore bianco, il rimanente \u00e8 di colore grigio, non c'\u00e8 dimorfismo sessuale evidente, la taglia media \u00e8 sui 20 cm.\nBiologia.\nVoce.\nNei paesi d'origine \u00e8 molto diffuso tra gli uccelli da tenere in cattivit\u00e0, sia per la sua rusticit\u00e0, sia per il canto flautato e melodioso.\nAlimentazione.\nCome tutti gli uccelli granivori, i semi sono la sua dieta base, ma specie nel periodo della riproduzione integra con frutta, bacche, ed insetti.\nRiproduzione.\nUn maschio molto aggressivo difende il nido in cui la femmina depone un massimo di 4 uova di colore chiaro, che si schiudono in due settimane, altrettante ce ne vogliono per vedere i pulli involarsi, anche se per il pieno svezzamento occorrono altri 15 giorni.\nDistribuzione e habitat.\nLo si trova nel Sud america orientale.\nIl suo habitat preferito \u00e8 quello dei campi, dove ci siano cespugli, e possibilmente qualche corso d'acqua nelle vicinanze."}
{"id": "593447", "revid": "1610933", "url": "https://it.wikipedia.org/wiki?curid=593447", "title": "Cardinale ciuffo rosso", "text": ""}
{"id": "593462", "revid": "287204", "url": "https://it.wikipedia.org/wiki?curid=593462", "title": "Composizione della Camera dei deputati", "text": "La composizione della Camera dei deputati Italiana nelle diverse legislature:"}
{"id": "593466", "revid": "123490543", "url": "https://it.wikipedia.org/wiki?curid=593466", "title": "Ottone Visconti", "text": "Biografia.\nInfanzia.\nDi origine milanese, fu figlio del feudatario Uberto Visconti signore di Massino, Albizzate e di Besnate e di sua moglie Berta Pirovano. I suoi fratelli furono Azzone vescovo di Ventimiglia, Andreotto, Beatrice, Gaspare (capo dei Visconti signori di Caronno, Jerago e Fagnano) ed Obizzo Visconti, signore di Massino. \nIl figlio d'Andreotto, Teobaldo (o Tibaldo) Visconti fu il padre di Matteo I Visconti detto Matteo \"Il Grande\" o Matteo \"Magno\", successore di Ottone Visconti come signore di Milano. Nel 1277 riusc\u00ec a farsi proclamare signore della citt\u00e0 lombarda e con lui inizi\u00f2 il dominio dei Visconti su Milano, che sarebbe durato fino al 1447.\nCarriera ecclesiastica.\nFu dapprima canonico a Desio, nel 1252 entr\u00f2 poi al servizio di Leone da Perego, allora arcivescovo di Milano, che lo invi\u00f2 quale suo procuratore in Francia da Innocenzo IV di cui divenne cappellano. Nel settembre 1247 divenne camerlengo del cardinale Ottaviano degli Ubaldini, che segu\u00ec per oltre un decennio in varie ambasciate in Italia e in Francia.\nArcivescovo di Milano.\nMorto l'arcivescovo Leone da Perego nel 1257, fu il cardinale Ubaldini ad appoggiare il nome di Ottone quale degno successore al trono Arcivescovile in luogo di Raimondo della Torre o del nobile Francesco de Settala. Malgrado l'opposizione di Martino della Torre, capo della \"Credenza di Sant'Ambrogio\" (il comune milanese) ed in violazione dell'antico privilegio che vedeva Milano eleggere il proprio arcivescovo, Ottone fu nominato da papa Urbano IV arcivescovo della citt\u00e0 il 22 luglio 1262 a Montefiascone. \nConflitto con i Della Torre.\nMartino della Torre, indignato per l'elezione imposta dal Papa, occup\u00f2 nel mese di agosto l'arcivescovato e fu scomunicato dal legato apostolico Filippo di Pistoia, il quale gett\u00f2 l'interdetto su Milano per avere rifiutato il nuovo arcivescovo. Si apr\u00ec allora una guerra fra Ottone e coloro che si opponevano alla sua carriera ecclesiastica: in primo luogo il potente Manfredi, Napo Torriani (che sarebbe divenuto Vicario Imperiale nel 1274) e l'intera famiglia guelfa Torriani.\nIl 1\u00ba aprile 1263, giorno di Pasqua, Ottone entr\u00f2 ad Arona, villaggio sulle rive meridionali del Lago Maggiore, con un corteo di nobili scappati da Milano e rifugiatisi nelle diverse citt\u00e0 lombarde e prese formalmente possesso della sede ambrosiana. In risposta l'esercito milanese assedi\u00f2 Arona e prese posizione nella fortezza arciepiscopale di Angera situata sull'altra riva del lago in faccia ad Arona a circa 2\u00a0km di distanza. Ottone Visconti reag\u00ec, scrivendo da Arona al capitolo della cattedrale di Novara, perch\u00e9 scomunicasse per il loro aiuto agli assedianti milanesi Francesco della Torre, fratello di Martino, podest\u00e0 di Mantova e quest'ultimo Comune. Il 5 maggio Ottone, minacciato dalla fanteria del capitano generale di Milano, Pelavicino, si arrese. Pelavicino fece distruggere le fortificazioni d'Arona e il castello d'Angera e di Brebbia.\nOttone si ritir\u00f2 a Novara, ma in giugno, Francesco della Torre lo cacci\u00f2 e Ottone si rifugi\u00f2 presso il papa a Montefiascone. Ottone allora scomunic\u00f2 persino il vescovo di Novara che aveva consegnato al podest\u00e0 gli ostaggi che Ottone gli aveva affidato.\nNel novembre 1263 si spense Martino della Torre, che fu sostituito al vertice della \"Credenza\" dal fratello Filippo e, nell'ottobre del 1264, il grande sostenitore di Ottone, papa Urbano IV. Il nuovo papa Clemente IV, pur rifiutandosi nell'agosto 1265 di destituire Ottone e di accettare la proposta di nominare quale legato apostolico Raimondo della Torre, si sarebbe rivelato assai pi\u00f9 tiepido nei confronti del Visconti.\nNel frattempo Pelavicino aveva ceduto il titolo di capitano generale di Milano a Carlo d'Angi\u00f2, fratello del re di Francia Luigi IX, e si era trasferito nel campo dei Ghibellini, diventando un nemico dei Della Torre. Malgrado ci\u00f2 i Della Torre - nel frattempo alla morte di Filippo della Torre nel settembre 1265 gli era succeduto il cugino Napo Torriani - continuarono a dettar legge alla citt\u00e0 di Milano, tanto che, quando Paganino della Torre, divenuto podest\u00e0 di Vercelli, fu assassinato nel gennaio 1266 per iniziativa di Pelavicino, la vendetta fu atroce: 53 nobili milanesi furono decapitati sulla pubblica piazza.\nMalgrado nel dicembre 1266 Clemente IV avesse sollecitato Milano ad accettare il proprio arcivescovo Ottone Visconti, alla morte del pontefice nel novembre 1268 il caso non era ancora risolto e cos\u00ec rimase per i tre anni di sede vacante che seguirono.\nNel 1268 Ottone combin\u00f2 il matrimonio tra Bonacossa Borri, figlia del ricco nobile milanese Squarcino con il suo pronipote Matteo Visconti.\nNel settembre del 1271, dopo quasi tre anni dalla morte di Clemente IV, fu eletto quale nuovo papa Gregorio X, al secolo Tebaldo Visconti, appartenente alla linea piacentina della famiglia. Egli era l'arcidiacono di Liegi e in quel momento si trovava in Terrasanta dove aveva appena incontrato Marco Polo. Il 14 gennaio dell'anno successivo il fratello Visconte Visconti fu nominato nuovo podest\u00e0 di Milano. In quei giorni Ottone si trovava nei dintorni della citt\u00e0, pronto ad approfittare dell'occasione buona per insediarsi quale nuovo arcivescovo.\nNel 1273 il nuovo papa Gregorio X di passaggio a Milano conferm\u00f2 la validit\u00e0 dell'elezione di Ottone ma gli chiese di restare a Piacenza per non peggiorare ulteriormente i rapporti con i Della Torre questi l'avrebbe poi raggiunto a Lione dove il pontefice si apprestava a proclamare una nuova crociata. Gregorio X fu ben accolto dai Della Torre ma entrato a Milano l'8 ottobre vi rest\u00f2 solo tre giorni.\nUna vera e propria psicosi s'impossess\u00f2 di Milano: i della Torre arrivarono a proscrivere oltre duecento persone appartenenti alle famiglie nobili della capitale lombarda che furono obbligate a fuggire in esilio a Novara e Pavia. In previsione di un contrattacco del Visconti, fu costituita una milizia speciale per proteggere la citt\u00e0 da Ottone.\nBattaglia della Guazzera.\nNel 1276 i nobili milanesi proscritti e rifugiatisi a Pavia, scelsero quale loro nuovo capo Goffredo (o Gotifredo), conte di Langosco, promettendogli di elevarlo a signore di Milano qualora avesse scacciato i Torriani. Questi radun\u00f2 un esercito di pavesi riuscendo a catturare Arona e Angera garantendosi il sostegno degli abitanti dei borghi e di molte valli vicine che simpatizzavano per Ottone, poi punt\u00f2 su Castelseprio. Napo Torriani fu costretto a rispondere marciando su Angera con un esercito di milanesi e di cavalieri tedeschi al fine di assediarla e questo costrinse i proscritti a tornare sui propri passi per difenderla. Lo scontro, passato alla storia come la battaglia della Guazzera, si svolse presso le sponde fangose del torrente Guassa che separava i borghi di Ispra e Ranco e si risolse con una netta vittoria dei Torriani. \nGoffredo da Langosco nel mezzo della mischia insegu\u00ec un cavaliere tedesco riuscendo a disarcionarlo ma si trov\u00f2 presto bloccato nel fango e circondato da nemici e fu costretto ad arrendersi. Portato nel padiglione di Napo Torriani, fu subito giustiziato. Nello scontro furono catturati ben trentaquattro nobili milanesi tra cui Tebaldo Visconti, nipote di Ottone e padre di Matteo.\nNapo Torriani con questa vittoria riacquist\u00f2 le due fortezze di Arona e Angera. Sulla strada di ritorno, presso Gallarate, diede l'ordine di giustiziare tutti i prigionieri.\nBattaglia di Germignaga.\nOttone apprese voci della disfatta della Guazzera mentre si trovava da tempo a Biella dopo essere tornato dal Concilio di Lione accompagnandovi papa Gregorio X. Per accertarsi della situazione si port\u00f2 a Vercelli dove si erano rifugiati molti superstiti della battaglia. Qui fu eletto quale nuovo capo dei proscritti milanesi. Raccolse quindi un esercito nel novarese poi marci\u00f2 su Castelseprio riuscendo a catturarla. Ancora una volta Napo Torriani rispose prontamente e insieme al figlio Cassono mosse alla volta del Seprio. Ebbero luogo due scontri: nel primo i viscontei furono vittoriosi ma il giorno successivo, dopo che Napo ebbe ricevuto ulteriori rinforzi, vennero sbaragliati e costretti a rifugiarsi nei boschi circostanti. Ottone fugg\u00ec a Lurate, vicino a Como. \nSi rec\u00f2 poi in citt\u00e0 sperando di essere ricevuto ma fu cacciato e costretto a fuggire per le valli sino a Giornico e da quel paese a Cannobio sul Lago Maggiore. Nel giro di due giorni, grazie alla sua abilit\u00e0 diplomatica, riusc\u00ec a convincere i nobili del borgo, che inizialmente gli chiusero le porte in faccia, a perorare la sua causa. Costru\u00ec una flotta di galee che mise al comando di Simone da Locarno e inizi\u00f2 a radunare nuovamente i suoi alleati. I Della Torre avevano tuttavia appreso le mosse dell'arcivescovo e risposero inviando una flotta da Angera a Germignaga, nei pressi di Cannobio. Qui la flotta torriana fu sorpresa e annientata grazie ad un attacco notturno a sorpresa guidato da Simone da Locarno. \nLa flotta viscontea pass\u00f2 quindi ad attaccare la rocca di Arona insieme alle truppe di terra costituite da milanesi, pavesi e novaresi guidate dal marchese Guglielmo VII del Monferrato. La rocca riusc\u00ec a resistere e quando sopraggiunse l'esercito torriano, il marchese del Monferrato si ritir\u00f2 condannando Ottone alla sconfitta e alla fuga a Novara.\nBattaglia di Desio.\nSimone da Locarno, fuggito a Como, riusc\u00ec ad assicurarsi la citt\u00e0 riuscendo a scacciare i simpatizzanti dei Torriani. Presto Ottone vi giunse e insieme iniziarono a radunare un nuovo esercito. All'inizio del gennaio 1277 vi misero a capo Rizzardo, conte di Lomello e marciarono verso la sponda lecchese del lago catturando Lecco e Civate poi penetrarono nella Martesana.\nNapo Torriani ordin\u00f2 al figlio Cassono e a Goffredo della Torre di presidiare Cant\u00f9 con 400-500 cavalieri tedeschi mentre egli stesso insieme a Ponzio degli Amati (uno dei due podest\u00e0), usc\u00ec da Milano a capo di 700 cavalieri si port\u00f2 a Desio che era gi\u00e0 difesa da oltre 150 cavalieri guidati da molti esponenti della famiglia Della Torre. L'esercito visconteo si accamp\u00f2 a Seregno, pochi chilometri a nord di Desio e Ottone fu informato da alcuni suoi simpatizzanti residenti del borgo (di cui era stato canonico) di come fossero deboli le difese e di come il nemico sottostimasse le forze viscontee.\nNella notte tra il 20 e il 21 gennaio, Ottone fece avvicinare silenziosamente l'esercito a Desio e ne cattur\u00f2 le porte grazie ai suoi contatti nel borgo o con la forza, poi circond\u00f2 l'abitato con i suoi uomini togliendo ogni via di fuga al nemico. Molti nobili della famiglia Della Torre furono sorpresi nei loro letti ma alcuni come Francesco e Andreotto opposero una valorosa quanto vana resistenza e caddero sotto i colpi dei nemici. Napo fu catturato e risparmiato per ordine di Ottone e imprigionato in gabbie insieme a molti altri suoi parenti a Castel Baradello, sopra Como. La maggior parte di questi fu liberata dopo il pagamento di un lauto riscatto ma Napo vi mor\u00ec di stenti il 16 agosto 1278. La vittoria nella battaglia di Desio segn\u00f2 l'inizio della signoria viscontea e il dominio di questa famiglia su Milano e sulla Lombardia nei successivi centosettant'anni.\nOttone entra a Milano.\nQuando giunse a Milano la notizia della vittoria di Desio, il piccolo esercito di circa 600 uomini che insieme al Carroccio stava uscendo dalla citt\u00e0 per venire in soccorso ai Torriani torn\u00f2 entro le mura dalla Pusterla delle Azze e il popolo si diresse a saccheggiare il palazzo dei Torriani che si trovava presso l'odierna piazza della Scala. Cassono e Goffredo della Torre da Cant\u00f9 si diressero a Milano insieme ai cavalieri tedeschi sperando di riunirsi ai parenti ma trovarono le porte sbarrate. Presa con la forza Porta Comasina giunsero infine ai loro palazzi e scacciarono coloro che erano intenti al saccheggio poi fecero suonare a martello le campane del Broletto Nuovo ma pochi accorsero in loro aiuto. Quelli del partito visconteo, molto pi\u00f9 numerosi, cacciarono il podest\u00e0 della citt\u00e0 e dopo aver deciso di consegnarla ad Ottone, gli inviarono alcuni ambasciatori invitandolo ad entrare in citt\u00e0. Cassono e Goffredo furono costretti a lasciare la citt\u00e0 cercando invano rifugio prima a Lodi poi a Cremona finch\u00e9 non l'ottennero a Parma.\nIl 22 gennaio Ottone entr\u00f2 a Milano preceduto da araldi recanti la croce e il bastone pastorale in mezzo ad una folla di gente che lo attese anche fuori dalle porte della citt\u00e0. Come da tradizione si rec\u00f2 prima nella basilica di Sant'Ambrogio dove prese simbolicamente possesso della dignit\u00e0 arcivescovile poi al Broletto Vecchio dove il Consiglio degli Ottocento lo riconobbe come signore di Milano. Nomin\u00f2 quindi Rizzardo da Langosco quale nuovo podest\u00e0 e Simone da Locarno quale capitano del popolo, band\u00ec la famiglia Della Torre dalla citt\u00e0, infine ordin\u00f2 che il 21 gennaio, giorno di Sant'Agnese, fosse d'ora in avanti una festa solenne.\nRiscossa dei Torriani.\nL'11 maggio 1278 i Torriani, dopo aver speso un anno per riunire le loro forze, riuscirono improvvisamente a catturare Lodi. Ottone rispose radunando un esercito composto da milanesi, pavesi, comaschi, novaresi e vercellesi al comando del podest\u00e0 piacentino Alberto della Fontana. Il 16 maggio i milanesi uscirono con il Carroccio da Porta Romana, il giorno successivo si accamparono nei pressi di Chiaravalle e il 25 tutto l'esercito si raggrupp\u00f2 presso San Donato. Cassono della Torre disponeva di un esercito numericamente inferiore costituito da piacentini, parmigiani, reggiani, vicentini e cavalieri tedeschi. Con il passare dei giorni a causa delle discordie interne ai viscontei, molti uomini se ne tornarono a casa mentre l'esercito torriano si accresceva numericamente grazie ai trecento cavalieri ed altrettanti balestrieri a cavallo condotti da Raimondo della Torre, vescovo di Aquileia. \nLo scontro si svolse presso Lodi all'inizio di giugno e si risolse con una vittoria dei Torriani che costrinse i viscontei a trincerarsi a Milano. In seguito alla vittoria i Torriani catturarono Melegnano, San Giuliano e San Donato arrivando fino alle porte della citt\u00e0 e devastandone le campagne. I milanesi cercarono di respingerli uscendo dalla citt\u00e0 e dando battaglia presso San Donato ma furono nuovamente sconfitti. Presto i Torriani riuscirono a catturare tutti i ponti sull'Adda a Cassano, Vaprio e Trezzo sino ad Incino, nonch\u00e9 i borghi di Brignano, Treviglio e Caravaggio oltre il fiume.\nOttone chiese allora aiuto a Guglielmo VII del Monferrato che accett\u00f2 e il 16 agosto fu eletto capitano e signore della citt\u00e0 per cinque anni nella basilica di Sant'Ambrogio. Il 31 agosto il marchese insieme a Simone da Locarno e al podest\u00e0 Raniero Zeno si accamp\u00f2 a Melegnano con un esercito di trecento uomini tra pavesi, vercellesi, tortonesi ed alessandrini a cui si aggiunsero le truppe milanesi. L'8 settembre cattur\u00f2 Salerano sul Lambro, quindi Bargano, Borghetto Lodigiano e San Colombano. Il 15 settembre tuttavia apprese la notizia dell'avvicinarsi dell'esercito dei Torriani e senza fare resistenza abbandon\u00f2 quelle terre ritornandosene a Milano. Sapendo che i milanesi dovevano ormai ricorrere a prestiti per pagare gli uomini del suo esercito, Guglielmo del Monferrato ne approfitt\u00f2 per chiedere ulteriori concessioni che gli furono rifiutate pertanto abbandon\u00f2 la sua carica. I milanesi decisero allora di far rimanere a secco Lodi deviando le acque dell'Adda nel Lambro. \nPer tale impresa un esercito guidato dal podest\u00e0 si diresse il 25 settembre verso Gorgonzola passando per Crescenzago, Pioltello e Melzo. Giuntovi si rese conto che i Torriani si erano accampati nelle vicinanze e non prosegu\u00ec oltre restandovi per un mese. Quando il 25 ottobre Ottone venne in persona a Gorgonzola con dei rinforzi, i Torriani attaccarono di sorpresa il borgo incendiandolo, disperdendo l'esercito nemico e facendo molti prigionieri. Ottone fu costretto a nascondersi nel campanile della chiesa del paese per sfuggire alla cattura. \nL'arcivescovo decise di chiedere nuovamente aiuto al marchese del Monferrato che questa volta pretese la signoria di Milano a vita ma alla fine si content\u00f2 di averla per dieci e di avere mano libera nelle operazioni militari, compresa la possibilit\u00e0 di sancire una pace quando lo ritenesse opportuno. Il 22 dicembre si avviarono trattative per una pace con Raimondo della Torre che per\u00f2 fallirono. Il 1 gennaio l'esercito, composto da 900 uomini portati dal marchese del Monferrato e dai milanesi guidati dal podest\u00e0 Antonio da Lomello, si accamp\u00f2 a Monza. L'esercito visconteo aggir\u00f2 i Torriani accampati a Vimercate e cattur\u00f2 Trezzo poi cadde in una trappola tesa dalle spie dei Torriani che gli fecero credere che il borgo di Vaprio fosse sguarnito. I Torriani in ogni caso ripresero le trattative per la pace e il 21 gennaio 1279 si ci accord\u00f2 per una tregua poi firmata il 28 a Melegnano per cui l'Adda avrebbe diviso i territori delle due parti, i Torriani sarebbero rientrati in possesso delle loro propriet\u00e0 e sarebbe stato cancellato il bando su di loro e che i prigionieri catturati da ciascuna delle due parti fossero liberati.\nBattaglia di Vaprio.\nLa tregua ebbe breve durata. Molte delle pi\u00f9 insigni famiglie nobili milanesi si opponevano al rientro dei Torriani in citt\u00e0 e i comaschi si rifiutavano di liberare i prigionieri che avevano catturato senza ottenere in cambio un riscatto. Quando i Torriani restituirono alcune fortezze come da accordi, il marchese del Monferrato si rifiut\u00f2 di adempiere ai capitoli che aveva sottoscritto pertanto ripresero le ostilit\u00e0. I Torriani sfruttarono il passaggio al loro servizio di Uberto da Ozzero per utilizzare quel castello come testa di ponte per la cattura di Albairate e di Magenta dove sconfissero un contingente di viscontei. Nel frattempo per\u00f2 Ottone riprese la stessa Ozzero e il marchese del Monferrato cattur\u00f2 Trezzo e poi tutta la Gera d'Adda.\nNel 1280 il marchese del Monferrato si era recato in Spagna dal suocero re Alfonso X di Castiglia per richiedere altre truppe all'interno di un vasto disegno che prevedeva addirittura di catturare l'Italia intera e porla infine sotto il dominio castigliano. I Torriani ne approfittarono per radunare un esercito di 2.000 fanti e 200 cavalieri a Lodi che risal\u00ec lungo l'Adda catturando Vaprio. I viscontei risposero facendo uscire da Milano un esercito di 30.000 fanti e 3.000 cavalieri composto da milanesi, novaresi e comaschi e guidato dal podest\u00e0 Tommaso degli Avvocati e dal capitano del popolo Giovanni del Poggio. Lo scontro si ebbe nei pressi di Vaprio e i Torriani, malgrado il loro valore, furono sconfitti dalle forze soverchianti del nemico. Molti morirono sul campo e tanti altri affogarono nelle acque dell'Adda. \nCassono della Torre fu catturato e decapitato insieme a Scurtapelliccia della Porta, podest\u00e0 di Lodi mentre Paganino da Ozzero, parente di Uberto, fu giustiziato davanti a Porta Orientale, gli altri 800 prigionieri furono condotti in citt\u00e0. All'inizio dell'estate del 1281 il marchese del Monferrato torn\u00f2 dalla Spagna con cinquecento cavalieri e cento balestrieri spagnoli. Insieme ad un esercito di milanesi, novaresi, vercellesi, pavesi e comaschi tent\u00f2 di nuovo di assediare Lodi tenendo impegnati al contempo i cremonesi con un secondo contingente. I lodigiani e i cremonesi ottenner\u00f2 per\u00f2 l'aiuto di parmigiani, reggiani, modenesi e ferraresi che in ottobre costrinsero il marchese a ritirarsi.\nSignore di Milano.\nA fine 1281 i rapporti fra Ottone e il marchese di Monferrato si sarebbero deteriorati e l'arcivescovo avrebbe scacciato Guglielmo, divenuto alleato dei Della Torre da Milano. Nel frattempo proprio nel 1281 una nuova battaglia contro i Torriani a Vaprio d'Adda aveva dato la vittoria ai Visconti il giorno di san Dionigi, il quale diverr\u00e0 con sant'Agnese protettore dei Visconti. L'armata avversaria era vinta e dispersa: Cassone della Torre fu ucciso in combattimento, Raimondo della Torre ripar\u00f2 in Friuli e la pace fu siglata a Lodi.\nUltimi anni e morte.\nGli ultimi anni di governo di Ottone, il quale mai assunse la carica di capitano del popolo o di signore di Milano, funzioni peraltro evidentemente incompatibili con il titolo di arcivescovo, furono pi\u00f9 calmi. Il potere di fatto di Ottone \u2013 fondato sulla sua capacit\u00e0 di potere convocare rapidamente delle milizie cittadine - era tuttavia sia in politica estera che interna incontrastato a fronte dei capitani del popolo e dei podest\u00e0 che cambiavano ogni 6 mesi. Ottone godeva anche del sostegno dell'imperatore \u2013 formalmente sovrano di Milano\u00a0\u2013 che evitava sostenendo il Visconti di dovere delegare formalmente poteri a un'autorit\u00e0 locale.\nNel dicembre 1287, Ottone fece nominare il nipote Matteo capitano del popolo, funzione che gli sar\u00e0 riattribuita due anni dopo. Nel 1291 il consiglio generale attribuir\u00e0 a Matteo il titolo di signore di Milano. Stanco, Ottone si ritir\u00f2 nell'Abbazia di Chiaravalle dove mor\u00ec all'et\u00e0 di 88 anni l'8 agosto 1295."}
{"id": "593467", "revid": "118918939", "url": "https://it.wikipedia.org/wiki?curid=593467", "title": "Giunzione cellulare", "text": "Le giunzioni cellulari sono strutture formate da proteine di membrana che consentono specifiche interazioni tra cellule adiacenti o tra cellule e matrice extracellulare, laddove questa esista, vale a dire negli animali. \nEsse sono tipiche soprattutto dei tessuti di rivestimento, come l'epidermide o l'endotelio intestinale. Le giunzioni possono infatti:\nTutte le giunzioni possiedono strutture che sono in grado di annullare la repulsione che si verrebbe a generare dall'avvicinamento tra due cellule, essendo il loro glicocalice dotato di carica netta negativa.\nEsistono due classi di contatti adesivi tra le cellule:\n1) Una prima classe composta da strutture non organizzate distribuite sulla superficie cellulare; fanno parte di questa classe sistemi di adesione calcio dipendenti e calcio-indipendenti.\n2) La seconda classe, invece, \u00e8 composta da complessi di adesione specializzati, in cui \u00e8 possibile riconoscere strutture organizzate a livello funzionale. Nei vertebrati si distinguono in tre tipi:\nNegli inverterbrati, esistono molti altri tipi di giunzioni cellulari.\nA seconda, invece, dell'estensione sulla membrana si distinguono tra:\nGiunzioni occludenti.\nLe giunzioni occludenti (giunzioni strette o \"tight\"; o Zonulae occludentes) impediscono il passaggio dei fluidi tra le cellule andando a formare attorno al perimetro cellulare una cintura continua detta zonula. Sono particolarmente presenti negli epiteli di rivestimento (es.pelle) e negli epiteli intestinali per far s\u00ec che non filtrino sostanze tra i vari ambienti.\nNelle giunzioni occludenti gli spazi interstiziali sono annullati in corrispondenza dei \"punti nodali\": punti in cui i lembi di membrana che si affrontano sono saldamente coesi. La totalit\u00e0 delle membrane adiacenti \u00e8 percorsa da ripetute serie di tali punti, sicch\u00e9 i lembi di membrana appaiono anastomizzati tra loro. Due sono le principali proteine integrali di membrana coinvolte: claudina e occludina, che sporgono sulla faccia esterna delle membrane e sono tra loro unite da legami non covalenti. Queste due proteine formano una cintura intorno alla cellula che nemmeno le proteine di membrana possono attraversare, dividendola quindi in due o pi\u00f9 domini.\nAl microscopio elettronico quindi la \"zonula occludens\" appare come una struttura a tre binari elettrondensi: i due pi\u00f9 esterni sono rappresentati dagli strati fosfolipidici pi\u00f9 interni delle due cellule coinvolte nella giunzione, quello pi\u00f9 interno \u00e8 dato dalla fusione dei due strati fosfolipidici esterni delle due cellule. \nDi conseguenza la membrana cellulare nel suo insieme, a livello della giunzione occludente, assume un aspetto pentalaminare in quanto le tre bande elettrondense sono intercalate a bande elettrontrasparenti.\nLe giunzioni occludenti svolgono una funzione sigillante, uniscono le due cellule adiacenti senza lasciare interstizi, in modo che le molecole idrosolubili non filtrino facilmente tra una cellula e l'altra. Sono localizzate generalmente all'apice di cellule polarizzate come quelle dell'epitelio intestinale e impediscono alle molecole presenti, ad esempio, nel lume dell'intestino di valicare la lamina cellulare; se una molecola deve passare dal lume intestinale all'interno dell'organismo o passare da cellula a cellula deve sottostare necessariamente all'azione di vaglio dei dispositivi della cellula.\nGiunzioni comunicanti.\nLe giunzioni comunicanti (\"gap junction\"; quelle che si trovano nel sistema nervoso vengono chiamate anche sinapsi elettriche) possiedono canali proteici detti connessoni, che si aprono in risposta a determinati segnali chimici quali modificazioni del pH o della concentrazione degli ioni calcio, consentendo il passaggio di ioni o molecole di basso peso molecolare (fino a 1 kDa) tra due cellule. Le connessoni sono presenti su entrambe le facce delle membrane cellulari formando un'unica struttura con poro centrale; essi sono composti da un anello di sei monomeri di proteine integrali transmembrana, per faccia cellulare, dette \"connessine\", di 7-7,5\u00a0nm di lunghezza, che si aprono e chiudono con un meccanismo simile a quello del diaframma di una macchina fotografica, in senso levogiro (antiorario). Il lume del connessone, in condizioni normali, ha un diametro di 2\u00a0nm. Lo spazio intercellulare in presenza delle giunzioni gap si riduce a circa 1-2\u00a0nm, in esso le due porzioni del connessone aderiscono tra loro formando un canale che permette anche l'accoppiamento elettrico tra due cellule. In una giunzione comunicante il numero di connessoni varia da poche decine a qualche centinaio, con disposizione regolare.\nGiunzioni aderenti.\nLe giunzioni aderenti (ancoranti, di ancoraggio), interessando sia punti di ancoraggio intercellulari che tra cellula e matrice extracellulare, forniscono un supporto strutturale ai tessuti, come ad esempio i muscoli e le cellule dell'epidermide, andando a costituire nel tessuto un dispositivo tramite cui le forze applicate si scompongono secondo tante direttrici. Tale tipo di giunzione sfrutta i filamenti actinici, differenziandosi in due tipi: le fasce di adesione (fascia adhaerens) e le zone di adesione (zonula adhaerens); le fasce d'adesione sono collegamenti che si stabiliscono tra una cellula e l'altra adiacente, grazie alle Caderine, proteine strutturali che sporgono nello spazio interstiziale delle cellule e si uniscono intersecandosi fra loro, mentre dal lato delle membrane cellulari sono legati ai filamenti actinici del citoscheletro tramite proteine transmembrana che fungono da ponte, quali le vincoline, le catenine e le alfa-actinine. Esse formano una zona di adesione continua immediatamente sotto le \"tight junctions\". \nLa Fascia adherens \u00e8 simile alla zonula adherens ma meno estesa. Infine esiste un particolare tipo di giunzione aderente chiamato Adesione focale, giunzioni che collegano la cellula alla matrice extracellulare, tramite integrine anzich\u00e9 caderine, collegate ai filamenti di actina tramite altre proteine transmembrana (come l'alfa-actinina, la talina, la vincolina e la filaminadi); di solito le placche di adesione focale hanno vita breve e vengono continuamente distrutte e ricreate.\nNelle giunzioni aderenti i due lembi di membrana che si affrontano corrono parallelamente tra loro e lo spazio interstiziale ha uno spessore di 15-25\u00a0nm.\nDesmosomi.\nI desmosomi, o \"maculae adhaerentes\", sono le giunzioni cellulari pi\u00f9 conosciute perch\u00e9 al microscopio elettronico hanno una configurazione caratteristica. Immediatamente sotto la membrana plasmatica appare una zona marcatamente elettrondensa: essa \u00e8 costituita da un addensamento di materiale proteico citoplasmatico che viene definito \"placca di adesione\" (formata dalle desmoplachine e dalle placoglobulina) cui convergono i filamenti intermedi del citoscheletro (principalmente filamenti di vimentina o cheratina negli epiteli, questi ultimi detti anche \"tonofilamenti\"), che si legano lateralmente alla placca di adesione per poi ricurvare con un andamento che pu\u00f2 essere paragonato a quello di un arco a tutto sesto. Nello spazio interstiziale, dello spessore di 20\u00a0nm, compare una linea mediana elettrondensa determinata da proteine calcio-dipendenti (Caderine) quali desmocollina e desmogleina che si legano alla placca di adesione e alle loro omologhe in modo analogo rispetto a quanto descritto sopra per le giunzioni aderenti. \nCome le giunzioni aderenti, i desmosomi assolvono prevalentemente a funzioni meccaniche: grazie al decorso dei filamenti intermedi, le forze conseguenti a insulti meccanici vengono ben scaricate nel tessuto.\nEmidesmosomi.\nGli emidesmosomi, che visti al microscopio elettronico appaiono morfologicamente simili a mezzo desmosoma, sono in realt\u00e0 molecolarmente, e funzionalmente, alquanto diversi da essi.\nNegli emidesmosomi, come nei desmosomi, le desmoplachine si legano principalmente ai filamenti intermedi, ma le proteine di membrana coinvolte non sono caderine, bens\u00ec integrine che, mediante altre molecole-adattatore, si legano con le fibre della lamina basale ancorandone e incollandone il tessuto epiteliale alla lamina basale."}
{"id": "593468", "revid": "1855146", "url": "https://it.wikipedia.org/wiki?curid=593468", "title": "Composizione del Senato della Repubblica", "text": "La composizione del Senato della Repubblica Italiana nelle diverse legislature:"}
{"id": "593469", "revid": "1305772", "url": "https://it.wikipedia.org/wiki?curid=593469", "title": "MAH", "text": ""}
{"id": "593473", "revid": "267975", "url": "https://it.wikipedia.org/wiki?curid=593473", "title": "San Gerardo Maiella (titolo cardinalizio)", "text": "San Gerardo Maiella (in latino: \"Titulus Sancti Gerardi Maiella\") \u00e8 un titolo cardinalizio istituito da papa Giovanni Paolo II nel 1994.\nNe \u00e8 titolare il cardinale Rub\u00e9n Salazar G\u00f3mez, arcivescovo metropolita di Bogot\u00e0.\nIl titolo insiste sulla chiesa di San Gerardo Maiella, nel quartiere Prenestino-Labicano, sede parrocchiale istituita il 20 aprile 1978."}
{"id": "593474", "revid": "267975", "url": "https://it.wikipedia.org/wiki?curid=593474", "title": "San Gioacchino ai Prati di Castello (titolo cardinalizio)", "text": "San Gioacchino ai Prati di Castello (in latino: \"Titulus Sancti Ioachimi\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Ad Romanorum Pontificum\".\nNe \u00e8 titolare il cardinale Leopoldo Jos\u00e9 Brenes Sol\u00f3rzano, arcivescovo metropolita di Managua.\nIl titolo insiste sulla chiesa di San Gioacchino, nel rione Prati, sede parrocchiale istituita il 1\u00ba giugno 1905."}
{"id": "593476", "revid": "30610", "url": "https://it.wikipedia.org/wiki?curid=593476", "title": "Henry Corbin", "text": "Figura poliedrica dell'orientalismo francese, la sua opera si caratterizza per un'acuta interpretazione di testi in lingua araba e persiana della filosofia islamica. Egli stesso ha sempre rifiutato di definirsi un islamologo, preferendo descrivere il suo lavoro come quello di un filosofo che lavora su opere di altri filosofi. Verso la fine degli anni trenta divenne noto anche per la traduzione dell'opera di Heidegger pubblicata nel 1937 con il titolo \"Qu'est-ce que la m\u00e9taphysique\"?, prima traduzione francese del filosofo tedesco allora ancora poco conosciuto nel suo paese. \nNel corso della sua ricerca ha attraversato diversi ambiti della tradizione islamica, dal pensiero del filosofo persiano Sohravard\u012b, alla mistica del maestro sufi Ibn Arabi, fino alla teologia di Mull\u0101 Sadr\u0101 Sh\u012br\u0101z\u012b.\nLa sua visione dell'Islam si caratterizza per l'importanza attribuita allo sciismo, tanto nella sua versione duodecimana quanto in quella ismaelita, che secondo Corbin rappresenta il \"fenomeno originario\" (lo \"Urph\u00e4nomen\" fenomenologico), a partire dal quale si sviluppa qualsiasi forma di pensiero speculativo in contesto islamico.\nBiografia.\nI primi anni a Parigi.\nAll'et\u00e0 di 19 anni, nel 1922, consegue la licenziatura in filosofia scolastica presso l'Institut catholique de Paris. Risale a questo periodo la sua adesione al protestantesimo, dovuta forse all'insoddisfazione per la formazione ricevuta in ambiente cattolico. \nSi iscrive all'\u00c9cole pratique des hautes \u00e9tudes dove \u00e8 allievo di \u00c9tienne Gilson, che lo introduce alla storia dell'avicennismo latino, motivo alla base della decisione di intraprendere lo studio dell'arabo. Nel 1923 segue il corso di \u00c9mile Br\u00e9hier sui rapporti fra il pensiero neoplatonico di Plotino e le \"Upani\u1e63ad\" dell'India brahmanica, e decide di cominciare lo studio del sanscrito, che tuttavia abbandoner\u00e0 dopo soli due anni. \nNel 1927, sotto lo pseudonimo di \"Trong-ni\", pubblica il suo primo articolo, \"Regard vers l'Orient\", che prefigura tutta la curvatura futura del suo pensiero, e in cui non manca di esprimere la sua ammirazione per pensatori come Ren\u00e9 Gu\u00e9non e Ananda Coomaraswamy. \nIl 1929 si riveler\u00e0 per Corbin un anno di svolta. Dopo aver conseguito il diploma in arabo, persiano e turco, presso l'Ecole fran\u00e7aise d'\u00c9xtr\u00eame-Orient, il 12 ottobre, durante una riunione del gruppo \"Amis de l'Orient\", conosce Louis Massignon che di fatto lo inizia alla \"teosofia orientale\", regalandogli un'edizione della Hikmat al-Ishraq di Sohravard\u012b, libro che orienter\u00e0 la sua vocazione filosofica e segner\u00e0 per sempre il suo destino di studioso e di uomo. Cos\u00ec Corbin ricorda le parole a lui rivolte da Louis Massignon: \u00ab\"Tenez\" - me dit-il - \"je crois qu'il y a dans ce livre quelque chose puor vous\"\u00bb\nIl periodo tedesco.\nDurante tutti gli anni trenta compie diversi soggiorni in Germania, e sotto la guida di Jean Baruzi approfondisce diversi aspetti di filosofia e di teologia protestante. Sono anni di profonda immersione nella cultura tedesca e in cui svolge una frenetica attivit\u00e0 di traduttore. Oltre ad alcuni interventi propri, tanto di islamistica quanto di filosofia, traduce e pubblica su riviste specializzate numerosi contribuiti di altri autori. Traduce e commenta, tra gli altri, Barth, Brentano, Dilthey, Van der Leeuw, Heschel, Jaspers e Kierkegaard.\nAd Amburgo entra in contatto con Cassirer, la cui \"filosofia delle forme simboliche\" si riveler\u00e0 fondamentale per l'elaborazione della nozione di \"mundus immaginalis\".\nAl 1934 risale invece il suo approfondimento del pensiero di Heidegger, che incontrer\u00e0 personalmente a Friburgo nell'aprile dello stesso anno e nel luglio del 1936, di cui traduce il testo su H\u00f6lderlin, la lezione inaugurale del semestre del 1929 sulla metafisica, ed i capitoli di \"Essere e tempo\" sulla nozione di \"essere-per-la-morte\". Il volumetto esce nel 1938, con il titolo \"Qu'est-ce que la m\u00e9taphysique?\", corredato di introduzione. \u00c8 in assoluto la prima traduzione francese di Heidegger, allora pressoch\u00e9 sconosciuto nel panorama francese.\nIl viaggio in Oriente.\nNel 1939, la Biblioteca Nazionale, ove lavorava dal 1928 in qualit\u00e0 di orientalista, lo incarica di reperire tutti i manoscritti di Sohravard\u012b presenti nella Biblioteca nazionale di Istanbul. Parte per Istanbul il 30 ottobre, accompagnato dalla moglie Stella Leenhardt Corbin e da Julien Cain, allora direttore della biblioteca. L'impresa, che sarebbe dovuta durare tre mesi, si protrasse invece per sei anni. \nNel 1945, dopo aver ricevuto un ordine di missione dal Governatorato d'Algeria, allora colonia francese, lascia Istanbul e parte per la Persia, in un lungo viaggio via terra attraverso Baghdad e i monti Zagros. Il 14 settembre arriva in una Teheran che all'epoca contava 800.000 abitanti. Anche in questo caso il suo incarico avrebbe dovuto protrarsi per soli tre mesi, ma la sua relazione con l'Iran era destinata a durare per sempre, e la sua permanenza a Teheran, sebbene a fasi alterne, si protrasse di fatto per tutta la vita. \nQui Corbin entr\u00f2 in contatto con l'universo spirituale dell'Islam sciita, fond\u00f2 un dipartimento di iranistica in annessione all'Institut fran\u00e7ais, e con l'aiuto di alcuni collaboratori iraniani lavor\u00f2 al progetto della \u00ab\"Biblioth\u00e8que iranienne\"\u00bb, consistente nella pubblicazione in lingua francese di classici persiani ed arabi inediti.\nNel 1954 il Consiglio della sezione di Scienze Religiose dell'\u00c9cole pratique des hautes \u00e9tudes lo chiama per succedere alla cattedra di Louis Massignon, come direttore del Dipartimento di Islamistica e Religioni dell'Arabia. Preoccupato di dover abbandonare la sua attivit\u00e0 di ricerca a Teheran, Corbin ottiene un regolare permesso di assenza, che gli consente di trascorrere tutti i semestri autunnali in Iran, da settembre a dicembre, potendo cos\u00ec continuare le sue ricerche. Il mantenimento dei contatti con il suo \"piccolo e vivace\" Dipartimento di Iranistica di Teheran si riveler\u00e0 fondamentale per la qualit\u00e0 del suo insegnamento all'Ecole pratique: la maggioranza dei suoi corsi di Parigi fu infatti tenuta utilizzando materiali, talora inediti e manoscritti, direttamente provenienti dalla \u00ab\"Biblioth\u00e8que iranienne\"\u00bb di Teheran. A questo proposito, la gestione di Corbin fu accusata di trasformare il Dipartimento di Scienze religiose in una cattedra di sciismo. \nDel 1964-1965 \u00e8 la sua collaborazione con Sayyed Jalaloddin Ashtiyani, eminente figura dello sciismo iraniano contemporaneo, professore alla facolt\u00e0 teologica dell'Universit\u00e0 di Mashhad, e da Corbin considerato l'erede di Mulla Sadra. Il progetto prevedeva la pubblicazione di una ampia \"antologia di filosofi iraniani dal XVII secolo ai giorni nostri\", composta per la gran maggior parte da manoscritti ancora inediti, raccolti ed introdotti da Sayyed Jalaloddin Ashtiyani, e da Corbin recensiti e riassunti in vista della loro pubblicazione in francese.\nDall'Iran a Eranos.\nAgli inizi del 1949 \u00e8 invitato da Olga Fr\u00f6be-Kapteyn a partecipare agli incontri del gruppo Eranos, da questa fondato nel 1932 su ispirazione di Rudolf Otto, ad Ascona, sulle sponde del Lago Maggiore. L'esperienza di Eranos, vera e propria \"scuola di ricerca spirituale\" a cui parteciperanno accademici del calibro di Mircea Eliade, Gerschom Scholem, D.T Suzuki, James Hillman e Gerardus van der Leeuw, si riveler\u00e0 di fondamentale importanza per Corbin, che non cesser\u00e0 di esserne un fervente animatore fino alla morte. \nParticolarmente significativo fu per lui l'incontro e l'amicizia con lo psicoanalista e psichiatra svizzero Carl Gustav Jung, ai suoi occhi il primo studioso in contesto occidentale ad aver intuito l'esistenza di un \"mondo di corpi sottili\", che Corbin sembra equiparare alla sua nozione di \"mundus immaginalis\". Tra il 1970 e il 1973 ha insegnato anche nell'Istituto ticinese di alti studi a Lugano, in Svizzera.\nLa cavalleria spirituale.\nNel 1974 con la collaborazione di alcuni amici e colleghi universitari, \u00e8 tra i fondatori di un \"Centro internazionale di ricerca spirituale comparata\", a cui \u00e8 assegnato il nome \"Universit\u00e0 San Giovanni di Gerusalemme\". \"Universit\u00e0\" per sottolineare come essa fosse il frutto della collaborazione di ricercatori universitari, \"Gerusalemme\" in quanto citt\u00e0 santa delle tre religioni abramiche, e \"San Giovanni\" in riferimento all'ordine dei cavalieri giovanniti cui ader\u00ec Rulman Merswin, mistico tedesco al cui progetto di \"cavalleria spirituale\" l'istituto si richiamava. \nScopo della fondazione era quello di favorire l'ecumenismo abramitico, attraverso la creazione di un focolaio di ricerca atto a promuovere lo studio, il confronto, e lo sviluppo spirituale delle tradizioni gnostiche ed esoteriche delle tre grandi religioni monoteiste: islam, ebraismo e cristianesimo. \nDi questo stesso periodo, e fortemente intrecciata col programma di una \"cavalleria spirituale\", \u00e8 l'adesione di Corbin alla massoneria, spesso taciuta ma ormai esaustivamente documentata, che lo vuole iniziato nel rito scozzese rettificato, membro di una Loggia di Saint-Germain en Laye.. Corbin fu infatti iniziato in massoneria nella loggia \"Les Compagnons du Sept\" n. 3, appartenente alla Grande Loggia nazionale francese-Op\u00e9ra, il 5 maggio 1962, Compagno nel 1963, divenne Maestro nel 1964. Nel Rito scozzese rettificato divenne maestro scozzese di Sant'Andrea nel 1972, scudiero novizio nel gennaio del 1973 e cavaliere benefico della citt\u00e0 santa (CBCS) il 15 settembre 1973, col nome d'ordine di \"Eques ab insula viride\".\nMuore a Parigi nel 1978, lo stesso anno della Rivoluzione iraniana, preoccupato per la situazione che nel giro di pochi mesi avrebbe portato all'instaurazione della Repubblica islamica in Iran. Nonostante sia vissuto e morto nella confessione protestante di tendenza calvinista, e considerasse il suo punto di vista come quello di un \"occidentale\", Corbin non fece mai mistero della sua adesione all'universo spirituale dell'esoterismo sciita. \nL'opera.\nIl merito delle ricerche di Corbin \u00e8 stato di aver riscoperto la tradizione gnostica dell'Islam sciita, un continente filosofico sommerso e sconosciuto agli stessi orientalisti del suo tempo, mostrando cos\u00ec come la filosofia islamica, lungi dal ridursi ai filosofi arabi \"ellenizzati\" e dal concludersi con il peripatetismo di Averro\u00e8, conosca un ulteriore periodo di fioritura a partire dal XII secolo, non nell'Occidente arabo ma nell'Oriente persiano. Corbin ha inoltre contribuito ad una pi\u00f9 adeguata comprensione del fenomeno del sufismo, di cui ha saputo far emergere la dimensione autenticamente islamica, rifiutando di ricondurlo alle categorie della spiritualit\u00e0 cristiana, o alla comoda etichetta di sincretismo. \nCon la sua esegesi Corbin mostra l'originalit\u00e0 e l'importanza di questa tradizione nei secoli.\nTemi come quello della conoscenza e del racconto visionario, del mondo immaginale e dell'immaginazione creativa, intesi come facolt\u00e0 teofaniche, del corpo spirituale e della terra celeste, dell'angelologia e del dramma che si svolge nel cielo, sono creazioni intellettuali il cui sviluppo non ha equivalenti nella tradizione filosofica occidentale, sulle quali si fonda ci\u00f2 che Corbin chiama una \"filosofia profetica\", basata sull'ermeneutica spirituale del Libro, che trova il proprio equivalente cristiano pi\u00f9 prossimo in Jakob B\u00f6hme.\nQuesta filosofia profetica va considerata come una teosofia capace di riconciliare le facolt\u00e0 visionarie dell'uomo con quelle razionali.\nL'opera di Corbin supera inoltre l'esegesi storica ed acquisisce una nuova dimensione, quando considera questa tradizione come un possibile riparo contro il pericolo mortale per la spiritualit\u00e0 costituito dalla secolarizzazione e dalla desacralizzazione, pericolo del quale il nichilismo occidentale sembra rappresentare il termine ultimo.\nPer Corbin, l'esoterismo sciita non \u00e8 da meno dell'esoterismo abramico, di cui \u00e8 anzi uno dei culmini, e possiede una forza propositiva sempre valida, capace di trarre la ricerca spirituale fuori dal vicolo cieco metafisico rappresentato dai sistemi teologici dogmatici i quali, reificando Dio, ne fanno l'idolo metafisico (l'Essere supremo) contro il quale si scaglia l'ateismo dopo l'indebolimento del potere temporale delle Chiese cristiane. \nL'opera di Corbin prosegue attraverso il suo allievo Christian Jambet che, pur senza rimetterla in questione, ha mostrato come, accanto a questo filone esoterico, la tradizione sciita comportasse anche un \"kal\u0101m\", cio\u00e8 una teologia dogmatica di cui non si pu\u00f2 non tener conto quando si vuol comprendere le origini del settarismo e del fondamentalismo islamico, dei quali la Rivoluzione iraniana di Khomeini era per Corbin la pi\u00f9 recente manifestazione."}
{"id": "593477", "revid": "267975", "url": "https://it.wikipedia.org/wiki?curid=593477", "title": "San Giovanni a Porta Latina (titolo cardinalizio)", "text": "San Giovanni a Porta Latina (in latino: \"Titulus Sancti Ioannis ante Portam Latinam\") \u00e8 un titolo cardinalizio istituito da papa Leone X il 6 luglio 1517, quando, in occasione del concistoro del 1\u00ba luglio increment\u00f2 notevolmente il numero dei cardinali. La basilica \u00e8 affidata alla cura dell'Istituto della carit\u00e0."}
{"id": "593479", "revid": "267975", "url": "https://it.wikipedia.org/wiki?curid=593479", "title": "San Giovanni Battista de' Rossi (titolo cardinalizio)", "text": "San Giovanni Battista de' Rossi (in latino: \"Titulus Sancti Ioannis Baptist\u00e6 de Rossi ad viam Latinam\") \u00e8 un titolo cardinalizio istituito da papa Paolo VI nel 1969.\nIl titolo insiste sulla chiesa di San Giovanni Battista de Rossi nel quartiere romano dell'Appio-Latino, parrocchia dal 1940."}
{"id": "593480", "revid": "267975", "url": "https://it.wikipedia.org/wiki?curid=593480", "title": "San Giovanni Battista dei Fiorentini (titolo cardinalizio)", "text": "San Giovanni Battista dei Fiorentini (in latino: \"Titulus Sancti Ioannis Baptistae Florentinorum\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Inter templa\".\nNe \u00e8 titolare il cardinale Giuseppe Petrocchi, arcivescovo metropolita dell'Aquila in Abruzzo.\nIl titolo insiste sulla basilica di San Giovanni Battista dei Fiorentini, nel rione Ponte, sede parrocchiale istituita il 24 ottobre 1906."}
{"id": "593482", "revid": "267975", "url": "https://it.wikipedia.org/wiki?curid=593482", "title": "San Giovanni Crisostomo a Monte Sacro Alto (titolo cardinalizio)", "text": "San Giovanni Crisostomo a Monte Sacro Alto (in latino \"Sancti Ioannis Chrysostomi in regione vulgo \"Monte Sacro Alto\"\") \u00e8 un titolo cardinalizio istituito da papa Paolo VI nel 1969."}
{"id": "593484", "revid": "287204", "url": "https://it.wikipedia.org/wiki?curid=593484", "title": "Matricula nobilium familiarum Mediolani", "text": "La Matricula nobilium familiarum Mediolani \u00e8 un elenco delle nobili famiglie milanesi per le quali, con atto del 20 aprile 1377, era stabilito l'esclusivo diritto all'Ordinalato della Metropolitana di Milano.\nStoria.\nSi ipotizza che questo elenco, basato su elenchi preesistenti, sia stato realizzato in relazione alla pacificazione conclusa tra i Visconti e papa Gregorio XI tra il 1375 e il 1376; il capitolo milanese avrebbe cos\u00ec cercato di difendersi da ingerenze papali, restingendo l'accesso alle sole famiglie milanesi.\nNell'elenco si trovano famiglie di antica nobilt\u00e0, famiglie che ebbero accesso al ceto capitaneale tramite privilegio imperiale (come i \"de Brippio\" con privilegio del 1358) e famiglie che avevano sostenuto i Visconti contro papa Giovanni XXII tra il 1322 e il 1323. \u00c8 da notare la presenza di famiglie avverse ai Visconti come \"de Castiliono\", \"de Soresina\", \"de Cuticis\" e \"de la Turre\".\nCopia dell'elenco, realizzata su ordine dell'arcivescovo Carlo Borromeo alla fine del XVI secolo, \u00e8 conservata presso la Biblioteca Ambrosiana. La \"matricola\" venne citata da Morigia in due sue opere del 1592 e del 1603 L'intero elenco venne pubblicato nel 1648 dal genealogista Crescenzi.\nNel XVIII secolo l'elenco fu pubblicato da Giorgio Giulini, che lo attribu\u00ec per\u00f2 all'anno 1277, legandolo alle riforme volute da Ottone Visconti, probabilmente sulla base di quanto erroneamente indicato da Ferdinando Ughelli nel secolo precedente. Questa modifica della datazione fu accettata dai principali storici del XIX secolo, ma \u00e8 esclusa dagli studi pi\u00f9 recenti. Nella seconda met\u00e0 del XV secolo venne redatta una seconda edizione della Matricula, l'unica nota in originale, che vide l'eliminazione di alcune famiglie (come i Capitani d'Hoe) e l'aggiunta di altre (Cairati, Grassi, Moroni, della Strada)\nElenco delle famiglie.\n\u00abMatricula nobilium familiarum Mediolani rogata de anno 1377, sub die 20 aprilis per dominum Marchum de Ciochis Mediolani notarium et Curiae archiepiscopalis Mediolani cancellarium.\u00bb"}
{"id": "593485", "revid": "267975", "url": "https://it.wikipedia.org/wiki?curid=593485", "title": "San Giovanni Evangelista a Spinaceto (titolo cardinalizio)", "text": "San Giovanni Evangelista a Spinaceto (in latino: \"Titulus Sancti Ioannis Evangelist\u00e6 in Spinaceto\") \u00e8 un titolo cardinalizio istituito da papa Giovanni Paolo II nel 1985."}
{"id": "593486", "revid": "1565034", "url": "https://it.wikipedia.org/wiki?curid=593486", "title": "San Girolamo dei Croati (titolo cardinalizio)", "text": "Il titolo cardinalizio di San Girolamo dei Croati (in latino: \"Titulus Sancti Hieronymi Croatorum\"), noto anche come San Girolamo degli Schiavoni, fu istituito da papa Pio V l'8 febbraio 1566. Nel 1570 la chiesa venne affidata al cardinale Felice Peretti Montalto, futuro papa Sisto V. Nel 1588 la vecchia chiesa fu demolita per ordine del Papa e nello stesso anno fu avviata la costruzione della nuova, che fu consacrata nell'autunno del 1589. Fu l'unica chiesa iniziata e finita da Sisto V che, con bolla pontificia del 1\u00ba agosto, la affid\u00f2 ai croati. Sisto V stabil\u00ec anche che doveva essere formato un capitolo di 11 prelati di discendenza croata e che sapessero esprimersi in quella lingua."}
{"id": "593488", "revid": "267975", "url": "https://it.wikipedia.org/wiki?curid=593488", "title": "San Giuseppe all'Aurelio (titolo cardinalizio)", "text": "San Giuseppe all'Aurelio (in latino: \"Titulus Sancti Iosephi in regione Aurelia\") \u00e8 un titolo cardinalizio istituito da papa Giovanni Paolo II nel 1991."}
{"id": "593489", "revid": "1565034", "url": "https://it.wikipedia.org/wiki?curid=593489", "title": "San Giustino (titolo cardinalizio)", "text": "San Giustino (in latino: \"Titulus Sancti Iustini\") \u00e8 un titolo cardinalizio istituito da papa Giovanni Paolo II il 21 ottobre 2003."}
{"id": "593490", "revid": "267975", "url": "https://it.wikipedia.org/wiki?curid=593490", "title": "San Gregorio Magno alla Magliana Nuova (titolo cardinalizio)", "text": "San Gregorio Magno alla Magliana Nuova (in latino: \"Sancti Gregorii Magni in Magliana Nova\") \u00e8 un titolo cardinalizio istituito da papa Giovanni Paolo II nel 2001. Esso insiste sulla Chiesa di San Gregorio Magno nel quartiere Portuense di Roma, sede della parrocchia omonima, istituita il 14 dicembre 1963.\nL'attuale titolare \u00e8 il cardinale Geraldo Majella Agnelo, arcivescovo emerito di San Salvador di Bahia in Brasile."}
{"id": "593491", "revid": "267975", "url": "https://it.wikipedia.org/wiki?curid=593491", "title": "San Gregorio Barbarigo alle Tre Fontane (titolo cardinalizio)", "text": "San Gregorio Barbarigo alle Tre Fontane (in latino: \"Titulus Sancti Gregorii Barbadici ad Aquas Salvias\") \u00e8 un titolo cardinalizio istituito da papa Paolo VI nel 1973 con la costituzione apostolica \"Cum ob proxime\".\nNe \u00e8 titolare il cardinale D\u00e9sir\u00e9 Tsarahazana, arcivescovo metropolita di Toamasina in Madagascar.\nIl titolo insiste sulla chiesa di San Gregorio Barbarigo, situata nel quartiere Eur, sede della parrocchia omonima istituita il 28 gennaio 1964."}
{"id": "593492", "revid": "267975", "url": "https://it.wikipedia.org/wiki?curid=593492", "title": "San Gregorio VII (titolo cardinalizio)", "text": "San Gregorio VII (in latino: \"Titulus Sancti Gregorii VII\") \u00e8 un titolo cardinalizio istituito da papa Paolo VI nel 1969."}
{"id": "593493", "revid": "267975", "url": "https://it.wikipedia.org/wiki?curid=593493", "title": "San Leone I (titolo cardinalizio)", "text": "San Leone I (in latino: \"Titulus Sancti Leonis I Papae\") \u00e8 un titolo cardinalizio istituito da papa Paolo VI il 5 febbraio 1965 con la costituzione apostolica \"Romanorum Pontificum morem\".\nIl titolo insiste sulla chiesa di San Leone I, parrocchia dal 1952, nel quartiere Prenestino-Labicano."}
{"id": "593494", "revid": "322321", "url": "https://it.wikipedia.org/wiki?curid=593494", "title": "San Liborio (titolo cardinalizio)", "text": "San Liborio (in latino: \"Titulus Sancti Liborii\") \u00e8 un titolo cardinalizio istituito da papa Giovanni Paolo II nel 2001. Il titolo insiste sulla chiesa di San Liborio, situata nel quartiere San Basilio.\nL'attuale titolare \u00e8 il cardinale Peter Turkson, prefetto emerito del Dicastero per il servizio dello sviluppo umano integrale."}
{"id": "593495", "revid": "322321", "url": "https://it.wikipedia.org/wiki?curid=593495", "title": "San Lorenzo in Damaso (titolo cardinalizio)", "text": "Il titolo cardinalizio di San Lorenzo nel Teatro Pompeio fu istituito da papa Evaristo e fu confermato da papa Damaso I, che , nel 366.\nIl titolo continu\u00f2 a comparire nelle liste del VI, del VII e del XII secolo, quando fu definitivamente chiamato San Lorenzo in Damaso. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla Basilica di San Pietro ed i suoi preti vi celebravano messa a turno. Con la bolla pontificia \"Etsi ad singula\" del 5 luglio 1532, papa Clemente VII assegn\u00f2, in perpetuo, questo titolo al vice cancelliere di Santa Romana Chiesa, senza badare al suo ordine cardinalizio (diacono, presbitero o vescovo). Tale regola \u00e8 rimasta in vigore fino al 1973, quando papa Paolo VI ha soppresso l'ufficio di vice cancelliere."}
{"id": "593500", "revid": "767487", "url": "https://it.wikipedia.org/wiki?curid=593500", "title": "Antonio Lanfranchi", "text": "Biografia.\nNasce a Grondone, comune di Ferriere, in provincia di Piacenza e diocesi di Piacenza-Bobbio, il 17 maggio 1946.\nFormazione e ministero sacerdotale.\nIl percorso di studi lo vede prima al seminario minore di Piacenza e poi al collegio Alberoni della stessa citt\u00e0. Durante i corsi teologici \u00e8 alunno della Pontificia Universit\u00e0 Gregoriana e dell'Universit\u00e0 Pontificia Salesiana, presso le quali consegue la licenza in teologia biblica e, dopo l'ordinazione presbiterale, in scienze dell'educazione con specializzazione in catechetica.\nIl 4 novembre 1971 \u00e8 ordinato presbitero, nella cattedrale di Piacenza, dal vescovo Enrico Manfredini (poi arcivescovo) per la diocesi di Piacenza, dopodich\u00e9 \u00e8 assistente nel seminario vescovile di Piacenza.\nTornato a Roma per completare gli studi rientra in diocesi e comincia ad insegnare nel seminario vescovile di Piacenza nel 1977, successivamente ricopre il ruolo prima di assistente spirituale dell'Associazione italiana maestri cattolici e segretario dell'Ufficio catechistico diocesano fino al 1984 e poi per alcuni anni quello di assistente diocesano dell'Azione Cattolica Giovani. Dal 1984 al 1986 \u00e8 direttore dell'Ufficio catechistico diocesano, assistente diocesano dell'Azione Cattolica Adulti dal 1986 al 1987, direttore dell'Ufficio catechistico della Regione ecclesiastica Emilia-Romagna dal 1987 al 1988, assistente nazionale del Settore Giovani dell'Azione Cattolica dal 1988 al 1996.\nIn questi anni trascorsi a Roma, \u00e8 docente di Pastorale giovanile presso la Pontificia Universit\u00e0 Lateranense dal 1988 al 1996, e responsabile delle catechesi della Giornata Mondiale della Giovent\u00f9 nel 1989.\nTerminato l'incarico a Roma, \u00e8 nominato vicario generale della diocesi di Piacenza-Bobbio il 5 settembre 1996 mentre diventa canonico della cattedrale di Piacenza nel 1999.\nMinistero episcopale.\nVescovo di Cesena-Sarsina.\nIl 3 dicembre 2003 papa Giovanni Paolo II lo nomina vescovo di Cesena-Sarsina; succede a Lino Esterino Garavaglia, dimessosi per raggiunti limiti di et\u00e0. Riceve l'ordinazione episcopale, nella cattedrale di Piacenza, dal vescovo Luciano Monari, coconsacranti l'arcivescovo Paolo Romeo (poi cardinale) ed il vescovo Lino Esterino Garavaglia, l'11 gennaio 2004. Il 25 gennaio successivo prende possesso della diocesi, nella cattedrale di Cesena.\nIl 18 febbraio 2004 celebra i funerali del ciclista Marco Pantani nella chiesa di San Giacomo Apostolo a Cesenatico.\nIl 1\u00ba giugno 2008, in base a un'antica norma di diritto canonico, dispone la celebrazione di una messa \"riparatrice\", in seguito alla profanazione causata da una coppia di persone sorprese in un confessionale della cattedrale di Cesena nell'atto di consumare un rapporto sessuale (dichiaratesi atee a giustificazione del proprio gesto).\nArcivescovo-abate di Modena-Nonantola.\nIl 27 gennaio 2010 \u00e8 nominato da papa Benedetto XVI arcivescovo-abate di Modena-Nonantola; succede a Benito Cocchi, dimessosi per raggiunti limiti di et\u00e0. Prima di lasciare la diocesi di Cesena-Sarsina, il 9 marzo il sindaco di Cesena, Paolo Lucchi, gli conferisce la cittadinanza onoraria. Il 14 marzo dello stesso anno, durante una solenne cerimonia, prende possesso dell'arcidiocesi, nella cattedrale di Modena. Il 29 giugno successivo riceve il pallio dallo stesso pontefice, nella basilica di san Pietro in Vaticano.\nNegli anni del suo episcopato \u00e8 stato membro della Commissione episcopale della CEI per l'evangelizzazione dei popoli e la cooperazione tra le Chiese e ha ricoperto l'incarico di vicepresidente della Conferenza episcopale dell'Emilia-Romagna dal 2013 fino al giorno della sua morte. Gli succede in questa carica l'arcivescovo metropolita di Ravenna-Cervia, Lorenzo Ghizzoni.\nNel giugno 2013 riceve l\"'Antonino d'oro\" dai canonici del capitolo della basilica di Sant'Antonino a Piacenza.\nIl 17 febbraio 2015 alle ore 13.30 muore a Modena all'et\u00e0 di 68 anni, a seguito del peggioramento delle condizioni di salute, a causa di una leucemia. Il 18 febbraio la cattedrale \u00e8 stata aperta per tutta la giornata in modo da permettere a tutti i fedeli di dare un ultimo saluto all'Arcivescovo. I funerali celebrati dal cardinale Carlo Caffarra si svolgono nella cattedrale di Modena il 19 febbraio, alle ore 15. Alla fine del rito funebre viene momentaneamente sepolto nel cimitero cittadino di San Cataldo a Modena, in attesa della traslazione nella cattedrale.\nIl 24 settembre 2016 la sua salma, assieme a quella del suo predecessore Benito Cocchi, torna nella cattedrale di Modena per essere sepolta nella navata di sinistra, ai piedi della scala che porta alla sagrestia, vicino a Luisa Guidotti Mistrali.\nIl suo successore, nella persona di Erio Castellucci, \u00e8 stato nominato da papa Francesco il 3 giugno 2015 e fino all'ingresso del nuovo ordinario, avvenuto il 13 settembre successivo, l'arcidiocesi \u00e8 stata guidata dall'amministratore diocesano, Giacomo Morandi.\nGenealogia episcopale.\nLa genealogia episcopale \u00e8:"}
{"id": "593504", "revid": "260676", "url": "https://it.wikipedia.org/wiki?curid=593504", "title": "Borgo Viatosto", "text": "Il Borgo Viatosto \u00e8 uno dei Borghi, Rioni e Comuni che partecipano la terza domenica di settembre al Palio di Asti. Dista circa 2,5\u00a0km dal centro della citt\u00e0 di Asti.\nLe prime notizie.\nIl Borgo Viatosto compare per la prima volta in un documento del 1129, in un atto di vendita fondiaria con il toponimo di \"Rivarotta\".\nDal documento si evince che la localit\u00e0 in quel periodo era principalmente ricca di terreni \"a coltivo\".\nL'espansione del Borgo per\u00f2, avvenne gi\u00e0 alcuni decenni dopo, infatti nel diploma dei privilegi concessi dal Barbarossa al Comune di Asti del 1159, nell'elenco delle localit\u00e0 appartenenti alla giurisdizione astese, compare anche la localit\u00e0 di Ripa rupta.\nL'espansione del Borgo fu ancora pi\u00f9 evidente in un documento di Ogerio Alfieri del 1190, dove la localit\u00e0 \u00e8 citata come \"Villam Ripaerupte\". \u00c8 probabilmente pure di questo periodo la costruzione della Chiesa di Viatosto, che viene citata per la prima volta, in un documento del 1194.\nLa chiesa, probabilmente, era stata edificata con l'aiuto di alcune famiglie nobili di Asti che in seguito edificarono la loro cappella nella chiesa.\nPossiamo annoverare sicuramente tra le famiglie nobili astigiane che avevano interessi nel borgo, i \"Re\" o \"De regibus\" che erano proprietari di alcuni terreni e gli \"Asinari\", di cui \u00e8 noto il testamento di \"Emanuele Asinari\" del 1343 che legava tutti i suoi beni alla \"Ecclesie Sancte Marie de Riparupta\".\nIl nome Viatosto.\nFino alla met\u00e0 del XV secolo, la chiesa mantenne il nome originario e soltanto pi\u00f9 tardi comparve nel \"Calendario della Cattedrale\" con il nome di Santa Maria \"Ayatost\" (aiuta tosto), che in seguito si mut\u00f2 in Viatosto.\nLa leggenda vuole che gli abitanti del Borgo, per scampare alla peste del 1340, fecero voto alla Madonna di ampliare la chiesa e, \"via tosto\" (ayatost, via presto), il morbo scomparve da tutta la citt\u00e0.\nNel 1428 essendo la chiesa sprovvista di parroco, il vescovo Gattinara la incorpor\u00f2 alle rendite della Cattedrale e le messe vennero officiate da un sacerdote del Capitolo.\nLa Confraternita di Viatosto.\nNel 1660, il Papa Alessandro VII autorizz\u00f2 la nascita di una Confraternita sotto l'invocazione di Maria Ausiliatrice.\nQuesta era una confraternita di estrazione rurale visto che la maggior parte dei Borghigiani viveva col lavoro dei campi e della vendemmia.\nNel periodo tra il XVI e XVII secolo la Confraternita partecip\u00f2 alla corsa Palio di Asti, ed a tutti gli effetti pu\u00f2 essere considerata l'antenata del Borgo Viatosto.\nNel 1916, la chiesa di Viatosto fu nuovamente innalzata a dignit\u00e0 parrocchiale.\nLo stemma.\nIl Borgo Viatosto presenta uno stemma bianco azzurro con al centro una V stilizzata,una spiga d'oro, sostenuta da due leoni dorati.\nIl Borgo mutua i colori da quelli tradizionali della sua antica Confraternita.\nLa rappresentazione dei leoni che sostengono la spiga di grano derivano da uno stemma posto su di un capitello all'interno della chiesa.\nLe vittorie al Palio.\nL'alleanza col Don Bosco port\u00f2 bene, perch\u00e9 permise ai due borghi di aggiudicarsi altre due edizioni del Palio:\nNel 1981 il Borgo Viatosto si stacc\u00f2 definitivamente dal Don Bosco riappropriandosi dei colori bianco azzurro con cui si era presentato al Palio fin dal XVIII secolo."}
{"id": "593519", "revid": "998297", "url": "https://it.wikipedia.org/wiki?curid=593519", "title": "Evasione fiscale", "text": "La locuzione evasione fiscale, nell'ambito della scienza delle finanze, indica tutti quei metodi volti a ridurre o eliminare il prelievo fiscale da parte di uno Stato sul cittadino o azienda contribuente attraverso la violazione di specifiche norme fiscali da parte di questi ultimi. Costituisce di fatto un fenomeno deleterio all'interno della politica fiscale attuata da un governo e che contribuisce a far perdere allo Stato una parte non trascurabile delle entrate a esso dovute (gettito fiscale), similmente all'elusione fiscale che persegue lo stesso fine con strategie legali o non normate.\nDescrizione.\nPer fornire una misura quantitativa sull'entit\u00e0 del fenomeno dell'evasione fiscale, sia a livello individuale sia a livello collettivo, oltre a fornire direttamente il totale dei fondi evasi si pu\u00f2 definire e calcolare l'indice o tasso di evasione definito come il rapporto tra fondi evasi e totale dei fondi dovuti allo Stato per tassazione. Altro indice macroeconomico \u00e8 il rapporto tra fondi totali evasi e il PIL.\nEsiste anche una variante molto pi\u00f9 grave dell'evasione, la frode fiscale, che avviene con sofisticati meccanismi che creano un'apparenza di regolarit\u00e0, al di sotto della quale si cela per\u00f2 l'evasione, rendendo cos\u00ec pi\u00f9 difficoltosa l'opera di accertamento dell'amministrazione finanziaria. Tipico strumento di frode fiscale \u00e8 l'inserimento in contabilit\u00e0 di fatture di acquisto false per ridurre l'imponibile fiscale. I redditi da evasione, frode fiscale rientrano nella cosiddetta economia sommersa.\nL'evasione fiscale \u00e8 punita con sanzioni pecuniarie e oltre una certa soglia di sottrazione di imponibile anche penalmente. La frode fiscale \u00e8 invece punita molto pi\u00f9 severamente della semplice evasione e sempre anche con sanzioni penali dato il suo livello di estrema pericolosit\u00e0 tale da poter compromettere gravemente l'efficienza dell'attivit\u00e0 di accertamento tributario.\nIn Italia la \"frode fiscale\" direttamente collegata al reato di falso in bilancio \u00e8 stata parzialmente depenalizzata tramite esclusioni, eccezioni e introduzione di franchige con una serie di provvedimenti del governo Berlusconi IV, ultimo dei quali il D.Lgs. 27 gennaio 2010, n. 39.\nTipologie.\nL'evasione fiscale \u00e8 attuabile mediante alcuni comportamenti svolti in situazioni molto diverse. Ad esempio:\nIn ambito puramente professionale ovvero quando i rapporti cliente-fornitore sono tra imprese o tra imprese e lavoratori autonomi (rapporti B2B), le classifiche configurazioni di evasione fiscale sono:\nNon \u00e8 sempre pacifico, tra gli studiosi o per le sentenze, se l'esterovestizione \u00e8 da considerarsi evasione tributaria o pratica elusiva o ambo, anche perch\u00e9 dipende da numerosi fattori (natura giuridica, dimensione e struttura di chi la attua) a cominciare dal diritto del sistema fiscale degli stati interessati.\nComplicit\u00e0 nell'evasione.\nL'evasione fiscale, anche se pubblicamente o ufficialmente condannata, \u00e8 in realt\u00e0 un fenomeno che spesso non \u00e8 subito ma \u00e8 accettato se non esplicitamente richiesto perch\u00e9 estremamente conveniente anche per il soggetto pagatore (impresa, consumatore o lavoratore a seconda dei casi). In altri casi \u00e8 stato anche definita, da sociologi ed economisti, come una forma di ammortizzatore sociale, diffuso e normale nelle zone povere e depresse.\nRiguardo alla prima tipologia di evasione elencata tra le tipologie, ovvero la mancata emissione di fatture/ricevute/scontrini, occorre fare delle osservazioni. L'entit\u00e0 del fenomeno nel commercio, ovvero in tutti i casi in cui l'IVA \u00e8 compresa nel prezzo di vendita o somministrazione e quindi il consumatore \u00e8 \"costretto\" a ragionare in questi termini, \u00e8 assai ridotta, praticamente assente nella GDO anche per motivi organizzativi interni (grandi aziende). Oltretutto in questo caso, il cittadino non ha alcuna convenienza a non farsi rilasciare lo scontrino, anzi ci rimette nel caso debba far valere la garanzia e dimostrare l'acquisto.\nInvece, nel mondo dell'artigianato e dei liberi professionisti ove l'IVA \u00e8 di fatto \"non compresa\" per prassi, l'entit\u00e0 dell'evasione \u00e8 molto maggiore. Inoltre, in questi casi \u00e8 anche il cittadino che spesso non vuole il documento fiscale, dato che in questo modo non deve pagare l'IVA (a parte i casi in cui l'acquisto \u00e8 professionale ma allora l'IVA la si scarica). Infatti, in questi casi succede spesso che il fornitore pratichi uno sconto sul dovuto e, con il consenso del cliente, non emetta fattura/ricevuta (infatti, oltre a non dover versare l'IVA avr\u00e0 anche un risparmio di imposte e contributi considerato che la prestazione in nero non impatta sull'imponibile del fornitore).\nIn alcuni casi (prestazioni mediche, ristrutturazioni edilizie, manutenzione degli impianti di riscaldamento, etc.) l'entit\u00e0 di tale fenomeno \u00e8 ridotta, rispetto agli altri settori, in quanto sono spese parzialmente deducibili o detraibili nella dichiarazione dei redditi oppure che devono essere dimostrate per obblighi di legge.\nPertanto, sebbene l'evasione fiscale sia un fenomeno da deprecare, \u00e8 anche vero che gode di una certa collusione visto che il consumatore ha dei notevoli vantaggi economici a non pretendere la fattura. Infatti, in quelle nazioni ove storicamente vigono regole fiscali che permettono a tutti di risparmiare sulle imposte da pagare in ragione dei consumi e degli acquisti effettuati e documentati, l'evasione \u00e8 fortemente ridotta: il cosiddetto contrasto di interessi. Il \"pagare in nero\" \u00e8 anche grandemente avvantaggiato dal fatto che in alcune nazioni, Italia in testa, c'\u00e8 molta disponibilit\u00e0 di contante (non solo tra gli autonomi e le imprese ma anche tra i dipendenti perch\u00e9 molti di loro sono essi stessi pagati parzialmente in nero) nonch\u00e9 disabitudine a utilizzare la \"plastica\" per acquistare, specie i servizi.\nAnche l'evasione partecipata tra datore di lavoro e lavoratore dipendente (o assimilabile) in forza presso le aziende private \u00e8 una forma che gode di una certa popolarit\u00e0 per gli indubbi vantaggi per ambo i soggetti e, vista la disparit\u00e0 economica, per il lavoratore in particolare. Si noti che questo sistema di \"arrotondamento\" \u00e8 molto diffuso nella micro-impresa, soprattutto in quelle dove gira molto denaro contante (negozi, bar, ristoranti, discoteche, studi professionali, botteghe artigianali, commercio ambulante, ecc.) e costituisce in pratica uno strumento \"normale\" di fidelizzazione e incentivazione del lavoratore. Maggiore \u00e8 la dimensione e la complessit\u00e0 dell'impresa, pi\u00f9 raro \u00e8 il ricorso a tale forma di evasione sia per ragioni di carattere gestionale (diventa materialmente difficile scavalcare le procedure contabili interne oppure, banalmente, non esiste la figura del \"titolare\") sia per la scarsit\u00e0 o assenza di denaro liquido disponibile.\nPer quanto riguarda le dichiarazione dei redditi si pu\u00f2 osservare che, a parte i lavoratori dipendenti che hanno le ritenute alla fonte e il reddito da lavoro documentato dal datore di lavoro (e, pertanto, non \u00e8 possibile alterarlo significativamente), in teoria tutti i contribuenti possono effettuare operazioni di evasione, agendo sugli altri redditi, nonch\u00e9 sulla deducibilit\u00e0 e detraibilit\u00e0.\nIn tema di \"lavoro in nero\" vi sono al riguardo due diverse posizioni: condanna e impopolarit\u00e0 per il doppio lavoro da parte dei dipendenti pubblici, solidariet\u00e0 se non addirittura compiacimento per il doppio lavoro tra i dipendenti nel privato, visti come grandi lavoratori specie nelle zone ricche e produttive. In altri casi, vi sono delle attivit\u00e0 (si pensi alle \"ripetizioni\" a casa da parte di insegnanti o laureati, le pulizie, i lavori di giardinaggio nonch\u00e9 i servizi di baby sitter o badanti) che sono normalmente svolte in nero sia come doppio lavoro che come unica forma di reddito (per i disoccupati): questi sono tutti esempi di evasione fiscale (e contributiva) normalmente accettata.\nTipologie di contribuenti.\nLe modalit\u00e0 di evasione possono variare in riferimento alle tipologie di contribuenti.\nLa prima macro-tipologia comprende i \u201cgrandi contribuenti\u201d, coloro che presentano un volume d\u2019affari, ricavi e compensi superiori a euro 100.000.000. All\u2019interno di questa tipologia rientra la sottocategoria delle \u201cimprese di pi\u00f9 rilevante dimensione\u201d, imprese che nell\u2019anno di imposta considerato hanno un volume d\u2019affari o ricavi non inferiore a 150.000.000 euro\nLa seconda tipologia include i \u201ccontribuenti di medie dimensioni\u201d, soggetti con volume d\u2019affari o ricavi o compensi compresi tra 5.164.568,99 euro e 100.000.000 euro.\nSono considerati \u201ccontribuenti di minori dimensioni\u201d i soggetti con volume d\u2019affari o ricavi o compensi per un importo non superiore a 5.164.568,99 euro\n\u00c8 necessario chiarire che non esiste una regola generale che disciplini la ripartizione delle modalit\u00e0 evasive tra grandi e piccoli contribuenti. Tuttavia, i contribuenti di dimensioni maggiori si servono di schemi evasivi fuori dalla portata di un piccolo commerciante per la loro complessit\u00e0.\nPer un\u2019analisi concreta dei comportamenti evasivi abbiamo posto specificamente l\u2019attenzione sull\u2019IVA, la quale rappresenta, tra le altre, l\u2019imposta pi\u00f9 evasa alla luce dei dati riportati in media dalla NADEF per il triennio 2014-2016, con un divario tra gettito teorico e gettito effettivo (tax gap) di 36 miliardi di Euro su un divario complessivo pari a circa 109,7 miliardi di Euro\nL\u2019evasione dell\u2019imposta sul valore aggiunto inoltre \u00e8 manifestazione di evasione delle imposte legate al reddito ad essa correlate\n----[1] Definizione di Grandi Contribuenti, www.agenziaentrate.gov.it\n[2] Circolare n. 1/2018 della Guardia di Finanza, Manuale operativo in materia di contrasto all\u2019evasione e alle frodi fiscali, Vol. 1\n[3] Relazione sull\u2019evasione fiscale e contributiva, allegato NADEF, 2019\nElusione ed evasione fiscale.\nNon assimilabile all'evasione fiscale \u00e8 invece il diverso fenomeno dell'elusione fiscale. L'evasione ed elusione fiscale sono due istituti che, nel diritto tributario, incontrano alcune differenze a livello nozionistico. A differenza dell'evasione, l'elusione non si presenta come illegale: essa infatti formalmente rispetta le leggi vigenti, ma le aggira nel loro aspetto sostanziale frustrando il motivo per il quale sono state approvate.\nSpesso, per\u00f2, i due termini vengono confusi, e questo accade perch\u00e9 nella prassi \u00e8 difficile distinguere quale dei due venga integrato.\nItalia.\nNel 2014, tramite la legge delega 11 marzo, n.23, \"Delega al Governo recante disposizioni per un sistema fiscale pi\u00f9 equo, trasparente e orientato alla crescita\", viene affidato al legislatore italiano il compito di individuare i confini tra le due fattispecie. Tale incarico risulta di non semplice attuazione, tanto pi\u00f9 a fronte della scelta di depenalizzazione delle condotte elusive.\nAnche la dottrina si \u00e8 dedicata alla questione del confine tra elusione ed evasione sviluppando, gi\u00e0 a partire dagli inizi degli anni novanta, alcune teorie proprio sul tema. La prima teoria \u00e8 quella elaborata da Ernst Blumenstein, considerato il padre del diritto tributario svizzero, secondo cui sussiste elusione quando \u00abfin dal principio venga posto in essere un patto che non integri i presupposti per l\u2019imposizione, ma la sua esatta valutazione venga impedita da un comportamento illegale del contribuente\u00bb\".\" La seconda teoria, invece, \u00e8 quella elaborata da Albert Hensel, cultore del diritto finanziario tedesco, il quale afferm\u00f2 che con \u00abl\u2019elusione si impedisce il sorgere della pretesa tributaria, evitando la fattispecie legale\u00bb.\nEsistono delle differenze nozionistiche tra i due istituti di elusione ed evasione fiscale: \"in primis\" il fatto che l\u2019elusione, per definizione, non \u00e8 mai \"contra legem\", dal momento che proprio nella legge trova il suo fondamento; contrariamente all\u2019evasione che, invece, consiste in una condotta in violazione alla legge. In secondo luogo, l\u2019elusione \u00e8 attuata mediante artifici giuridici, effettuati apertamente, senza alcuna falsit\u00e0 o manipolazione della realt\u00e0, ma i cui risultati contrastano con i principi del sistema e con la \"ratio\" della norma tributaria. L\u2019evasione, al contrario, si identifica in una violazione di precetti normativi posta in essere attraverso condotte occulte, celate o dissimulate, che contribuiscono a creare una realt\u00e0 apparentemente differente da quella effettiva. In terzo luogo, come chiarito da alcune voci della dottrina, l\u2019elusione consisterebbe in un \u00abproblema di informazione\u00bb, nel senso che l'inottemperanza agli obblighi, ad esempio con artifici contabili o omissione di dichiarazioni obbligatorie, \u00abpone gli organi amministrativi nell\u2019impossibilit\u00e0 di valutare la base documentale imponibile\u00bb\";\" al contrario, l\u2019elusione, porrebbe un \u00abproblema di valutazione\u00bb: occorre infatti valutare se, considerando i mezzi utilizzati dal contribuente, la condotta sia contraria \"ex lege\" all'ordinamento o meno.\nPer riguarda, invece, l\u2019aspetto sanzionatorio, quando una determinata operazione del contribuente viene qualificata come elusiva, consegue non solo il recupero delle imposte dovute e dei relativi interessi, ma anche la possibilit\u00e0, per gli uffici dell\u2019Agenzia delle Entrate, di irrogare delle sanzioni amministrative. Infatti, mentre in passato la giurisprudenza individuava il reato di dichiarazione infedele nelle condotte elusive, con l'entrata in vigore della nuova normativa, la L. 27 luglio 2000, n.212, \"Disposizioni in materia di statuto dei diritti del contribuente\", \u00e8 stata esclusa la rilevanza penale di tali condotte. L\u2019articolo 10 bis comma 13 dello Statuto dei diritti del contribuente prevede, infatti, che le operazioni abusive non costituiscano fatti punibili ai sensi delle leggi penali tributarie, restando ferma l'applicazione delle sanzioni amministrative. Nel caso in cui, invece, si ravvisi una condotta evasiva, segue non soltanto il recupero delle imposte e l\u2019irrogazione di sanzioni amministrative (come nei casi di accertata elusione), ma anche l\u2019esposizione a sanzioni di natura penale, al superamento delle soglie di punibilit\u00e0 previste dal D.Lgs. 10 marzo del 2000, n.74, \"Nuova disciplina dei reati in materia di imposte sui redditi e sul valore aggiunto\".\nNonostante si evincano alcune differenze tra i due istituti, si possono richiamare anche opinioni di alcuni altri esponenti della dottrina, i quali evidenziano, al contrario, come il confine tra elusione ed evasione non risulti affatto nitido, ma anzi piuttosto sfumato. Infatti, anche elusione significa aggirare l\u2019obbligo di contribuzione alle spese pubbliche in virt\u00f9 della propria capacit\u00e0 contributiva (di cui all\u2019articolo 53 della Costituzione), discostandosi dalla fattispecie di evasione soltanto per la modalit\u00e0 di conseguimento del vantaggio indebito, mediata e non diretta: nel caso di elusione si cerca di evitare di creare imponibile, nell\u2019evasione, invece, il risparmio d\u2019imposta viene raggiunto, seppur con artifici e celato in maniera fraudolenta all\u2019Erario.\nGiurisprudenza italiana.\nNonostante evasione ed elusione siano due istituti differenti, accade spesso che la linea di demarcazione tra di loro intercorrente, almeno nella prassi applicativa, si faccia piuttosto evanescente. Infatti, non sono mancate situazioni nelle quali i giudici, in qualunque grado di giudizio, si sono trovati di fronte a operazioni che avrebbero potuto integrare tanto condotte elusive, quanto evasive.\nProcedendo in ordine cronologico, un primo esempio \u00e8 rappresentato dalla sentenza di Cassazione del 31 luglio 2017, n. 38016. La vicenda vede la condanna di un imprenditore, avvenuta in primo grado e confermata in appello, alla pena della reclusione per il reato di dichiarazione infedele, previsto dall'articolo 4 del D.Lgs. 74/2000. L\u2019imprenditore, infatti, in qualit\u00e0 di legale rappresentante di una S.r.l., attraverso una apparente operazione di cessione di quote societarie, aveva occultato un trasferimento di beni immobili, integrando cos\u00ec, secondo i giudici di merito, una condotta di evasione fiscale. Il giudice di legittimit\u00e0, al contrario, rileva come la Corte di appello abbia sostanzialmente confuso il dolo di evasione con il fine elusivo, dal momento che l'esclusivo perseguimento di un risparmio fiscale (o anche semplicemente la presenza marginale di ragioni extrafiscali) avrebbe potuto, al pi\u00f9, qualificare l'operazione come elusiva, ma sarebbe stato sufficiente a dimostrare il dolo di evasione, soprattutto a fronte di un'operazione economica reale ed effettiva.\nAncora, la sentenza del 30 ottobre 2018, n. 27550 torna ad affrontare la tematica dei presupposti di elusione ed evasione fiscale. Nel caso di specie, la Suprema Corte, si trova di fronte ad un contratto con il quale la societ\u00e0 sottoposta ad accertamento aveva affidato la propria testata giornalistica ad una cooperativa, affinch\u00e9 la gestisse e ne curasse la collocazione sul mercato. Secondo l'Agenzia delle Entrate il contratto di affidamento non perseguiva lo scopo prefissato dalle parti, ma quello di creare costi che la societ\u00e0 avrebbe potuto ammortizzare immediatamente e senza condizioni, trasgredendo cos\u00ec al disposto dell'articolo 108, comma 4, TUIR (D.P.R 22 dicembre 1986, n.917) e alla disciplina relativa al recupero dell'IVA. Le parti si erano servite di uno strumento contrattuale formalmente lecito al fine di ottenere un risultato vietato dall'ordinamento giuridico. Quindi, i giudici di Cassazione, accogliendo l'impugnazione dell\u2019Agenzia delle Entrate, sottolineano, proprio come conseguenza alla violazione dell'articolo 108, comma 4, TUIR, che non si sarebbe dovuto parlare di elusione, come avevano fatto i giudici dei gradi precedenti, ma piuttosto di evasione d'imposta. Infatti, riprendendo le differenze nozionistiche tra i due istituti, quando si agisce \"contra legem\" si \u00e8 nell'ambito dell'evasione, diversamente dal caso in cui si faccia un uso distorto e improprio del precetto normativo, che integrerebbe invece un\u2019ipotesi di abuso del diritto. Con questa sentenza viene affermato il principio secondo cui la diretta violazione di una norma tributaria, con conseguente mancato versamento delle imposte, integri un'operazione evasiva e mai elusiva, rimarcando cos\u00ec la distinzione messa in atto dalla riforma del 2015.\nUn\u2019altra sentenza che analizza il confine tra le due fattispecie di evasione ed elusione fiscale \u00e8 quella della Corte di Cassazione del 12 marzo del 2020, n. 9881, vicenda che origina dalla pattuizione, tra un notaio e due societ\u00e0, di un corrispettivo fuori mercato, o comunque eccedente il valore normale per servizi di attivit\u00e0 notarile erogati. In tale sentenza si precisa che, nei reati tributari, il dolo di elusione, inteso come consapevolezza di stare utilizzando strumenti negoziali - previsti dagli articoli 37 e 37 bis del D.P.R. 29 settembre 1973, n. 600, \"Disposizioni comuni in materia di accertamento delle imposte sui redditi\" - per conseguire vantaggi fiscali indebiti, \u00e8 da distinguersi dal dolo specifico di evasione. Il dolo di evasione, infatti, \u00e8 caratterizzato dalla volont\u00e0 esclusiva di sottrarsi al pagamento delle imposte e dalla totale consapevolezza di stare agendo in maniera illecita e, per questi motivi, esprime un disvalore ulteriore. Considerando l\u2019aspetto giuridico, dunque, anche l\u2019elusione viene intesa come una tipologia di illecito, ma diversamente dall'evasione fiscale vede applicate sanzioni pi\u00f9 lieve.\nStati Uniti: \"tax avoidance\" e \"tax evasion\".\nNella disciplina statunitense, invece, i due aspetti di elusione ed evasione fiscale si identificano negli istituti di \"tax avoidance\", corrispondente al fenomeno elusivo, e di t\"ax evasion\", che invece rispecchia l'evasione fiscale italiana.\nNegli USA i concetti di \"tax avoidance\" e \"tax evasion\" sono radicalmente differenti perch\u00e9 il primo \u00e8 considerato legale e il secondo \u00e8 un crimine. Sebbene siano due istituti diversi il loro obiettivo \u00e8 analogo: eliminazione o minimizzazione delle tasse.\nLa \"tax evasion\" \u00e8 un atto illegale attraverso cui il contribuente cerca di dimostrare alle autorit\u00e0 che \u00e8 tenuto a pagare un\u2019imposta inferiore rispetto alla sua \"liability\" concreta e attuale. Affinch\u00e9 si possa configurare tale reato \u00e8 richiesto il dolo specifico come si evince dall'art. 26 US Code \u00a77201 (vedi caso\"James v. United States\").\nLa \"tax avoidance\" \u00e8 un atto considerato legittimo, perch\u00e9 \u00e8 generalmente accettato, che un contribuente abbia il diritto di organizzare i suoi affari in modo tale da ridurre al minimo la sua \"liability tax\" per l\u2019imposta sul reddito, tuttavia si configura come un illecito dal punto di vista civile e amministrativo.\nLa differenza principale tra le due fattispecie risiede nell\u2019intento fraudolento, ovvero nella \u201c\"mens rea\"\u201d - noto anche come cattiva intenzione o intenzione fraudolenta - che \u00e8 uno dei fattori principali considerati quando si cerca di determinare la differenza tra evasione ed elusione fiscale.\nMetodi di misurazione dell'evasione.\nL\u2019evasione fiscale secondo gli studiosi pu\u00f2 essere misurata mediante metodi diretti e metodi indiretti.\nTra i metodi diretti abbiamo:\nI metodi indiretti si dividono in modelli economico-statistici e modelli macroeconomici.\nTra i modelli economico-statistici ci sono:\nI modelli macro-economici sono:\nEffetti dell'evasione.\nL'evasione fiscale, oltre a creare danni etico-morali ai contribuenti onesti aggirando il principio di equit\u00e0 sociale di fronte al fisco, rappresenta un nodo centrale all'interno dell'analisi economica e della conseguente politica economica di ciascuno Stato in quanto crea un danno macroeconomico generalizzato allo Stato e alla collettivit\u00e0 con effetti negativi anche gravi che si accumulano nel medio-lungo periodo, caratterizzandosi dunque come autentica piaga sociale nei paesi a pi\u00f9 alto tasso di evasione.\nInfatti il mancato recupero di fondi da parte dello Stato, da impiegare nella spesa pubblica oppure nel finanziamento della crescita economica, crea da una parte un potenziale contributo all'eventuale deficit pubblico e quindi alla creazione di debito pubblico, dall'altra mancati interventi di stimolo statale per la crescita economica stessa. Per recuperare il debito pubblico lo Stato, se impossibilitato, come spesso accade, a recuperare completamente i fondi da evasione, \u00e8 costretto di conseguenza a ridurre la spesa pubblica con tagli sul finanziamento alla pubblica amministrazione e conseguente possibile diminuzione della qualit\u00e0 dei servizi pubblici offerti e/o all'aumento della tassazione e del prelievo fiscale sui contribuenti (es. aumento delle accise) con effetto di aumento della pressione fiscale o del cuneo fiscale. Alla lunga, oltre a possibili disservizi pubblici, la maggiore imposizione fiscale pu\u00f2 determinare una diminuzione dei redditi dei consumatori, con calo dei consumi e quindi ulteriore flessione della crescita economica.\nNon manca per\u00f2 chi sostiene che il danno economico, sia pure rilevante e innegabile nei confronti dello Stato e dell'amministrazione pubblica, sia in realt\u00e0 meno pronunciato considerando l'intero sistema economico, in quanto consentirebbe comunque una maggiore circolazione di denaro, con influenze positive almeno sui consumi e quindi sulla crescita economica stessa. In realt\u00e0, anche lo Stato avrebbe questa capacit\u00e0 di alimentare il sistema economico, spendendo i soldi derivanti dalle entrate fiscali in miglioramenti di servizi e opere pubbliche offerte al cittadino, nonch\u00e9 nella promozione dell'innovazione attraverso il finanziamento della ricerca scientifico-tecnologica, oltre che operare una redistribuzione del reddito.\nAltro importante effetto dell'inasprimento della tassazione, ovvero della pressione fiscale sui cittadini contribuenti per cercare di recuperare i fondi evasi, \u00e8 quello di sfavorire l'attivit\u00e0 dei soggetti imprenditoriali, oltre che limitare la normale attivit\u00e0 di consumo dei consumatori: tutto ci\u00f2 pu\u00f2 creare un circolo vizioso, generando una situazione per alcuni insostenibile, che spinge sempre pi\u00f9 contribuenti all'evasione, peggiorando ulteriormente la situazione, e/o alla fuga di capitali e di settori produttivi-economici all'estero, laddove le condizioni economico-fiscali-lavorative siano migliori, incidendo dunque negativamente sulla crescita economica del paese d'origine, con possibili effetti di stagnazione o anche recessivi.\nIl recupero di evasione sarebbe dunque potenzialmente in grado di affrontare e risolvere due distinti problemi, quello del debito pubblico e quello della crescita economica, in maniera tanto maggiore, rapida ed efficace quanto pi\u00f9 esso si avvicina al totale dei fondi evasi. Secondo Ignazio Visco in Italia l'evasione fiscale spiegherebbe la crisi economica e la crisi del debito che ha colpito il paese durante la grande recessione.\nRisvolti economici ed etici dell'evasione fiscale.\nRicapitolando, gli effetti dell'evasione fiscale non sono solo economicamente, ma anche eticamente riprovevoli in quanto:\nIn aggiunta a questi effetti diretti si possono considerare alcuni fattori etici secondari:\nDibattito pubblico, politico e filosofico.\nL'opinione pubblica e le forze politiche in Italia sono piuttosto divise sull'atteggiamento morale nei confronti dell'evasione fiscale. Alcuni ritengono sia un male fisiologico, e persino necessario, o comunque giustificabile in qualche modo.\nIl punto di vista di molti imprenditori di piccole e medie imprese (PMA) adotta infatti una tecnica di neutralizzazione che consiste nel giustificare la propria condotta evasiva imputandola a livelli troppo alti di imposizione fiscale, insostenibili per le proprie attivit\u00e0 economico-commerciali; in caso contrario riferiscono ad esempio che la loro impresa sarebbe destinata al fallimento di fronte alla concorrenza di prezzo di prodotti provenienti da paesi esteri (es. estremo oriente), denunciando quindi indirettamente la sostanziale non competitivit\u00e0 della propria impresa all'interno del mercato globalizzato.\nUn esempio di tale atteggiamento \"neutralizzante\" si rinviene in una dichiarazione con cui Silvio Berlusconi afferm\u00f2 che \u00abse c'\u00e8 uno Stato che chiede un terzo di quanto guadagni allora la tassazione ti appare una cosa giusta. Ma se ti chiede il 50-60% di ci\u00f2 che guadagni, come accade per le imprese, ti sembra una cosa indebita e ti senti anche un po' giustificato a mettere in atto procedure di elusione e a volte anche di evasione\u00bb.\nD'altra parte l'economista Milton Friedman ebbe a dire in una intervista del 1994, riferendosi all'Italia, che nei casi di grande inefficienza della gestione finanziaria dello Stato l'evasore fiscale \u00e8 paragonabile al patriota, poich\u00e9 sottrae risorse ad un settore pubblico altamente inefficiente mantenendole nel settore privato della produzione e dei consumi.\nDi fronte a tale critica i fiscalisti tendono invece a sottolineare il principio di progressivit\u00e0 dell'aliquota fiscale col reddito o profitto prodotto.\nIn alcuni casi specifici vi sono linee di pensiero che la ritengono persino eticamente necessaria (come nei casi di obiezione fiscale alle spese militari). Vi sono state anche voci a difesa di noti personaggi dello sport e spettacolo: ad esempio \u00e8 stato dichiarato, riguardo al caso di evasione fiscale accertata per Valentino Rossi, che \u00ab\u00e8 assurdo che uno dei pi\u00f9 grandi talenti sportivi del nostro Paese venga trattato dal fisco come una pecora da tosare\u00bb.\nD'altro canto vi \u00e8 chi si \u00e8 spinto fino a paragonare l'evasione fiscale al furto. Ad esempio, Tommaso Padoa-Schioppa ebbe a dichiarare: \u00abA chi dice che mettiamo le mani nelle tasche dei cittadini rispondo che sono gli evasori ad aver messo le mani nelle tasche dello Stato, di altri cittadini onesti. Violando cos\u00ec non solo il settimo comandamento, ma anche un principio base della convivenza civile\u00bb; persino Pier Ferdinando Casini afferm\u00f2: \u00abNon si combatte l'evasione agitando manette e cappi, ma guai ad un centrodestra che sollevasse le bandiere dell'evasore fiscale che \u00e8 un ladro\u00bb. Addirittura, il 9 gennaio 2012, Antonio Catrical\u00e0, sottosegretario alla Presidenza del Consiglio del Governo Monti, in riferimento alla crisi economica in atto, ha dichiarato che \"\u00abchi evade in un momento come questo tradisce la Patria\u00bb\". Il 18 gennaio 2012, il Presidente del Consiglio Mario Monti, ha dichiarato che \"\u00abchi oggi evade [...] offre ai propri figli, in definitiva, un pane avvelenato\u00bb\". Infine, il 23 gennaio 2012, il cardinale Angelo Bagnasco ha dichiarato che \"\u00abevadere le tasse \u00e8 peccato\u00bb\".\nPer quanto riguarda i paragoni con il furto, sotto il profilo tecnico-giuridico \u00e8 un dato acquisito che tale espressione pu\u00f2 essere applicata solo al concetto di propriet\u00e0: vale a dire che pu\u00f2 essere considerato \"furto\" solo l'appropriarsi, in modo illecito, di beni (materiali o morali) altrui. Inoltre, almeno sin dai tempi del filosofo John Locke (1632-1704) - uno dei padri del pensiero economico moderno - la propriet\u00e0 deriva direttamente dalla produzione: ciascuno \u00e8 il legittimo \"proprietario\" di ci\u00f2 che crea e produce. Sotto questa ottica, le tasse non versate allo Stato non possono essere considerate un \"furto\", poich\u00e9 si tratta di denaro il quale, in assenza del cosiddetto \"ladro\" (cio\u00e8 l'evasore), non sarebbe mai stato prodotto. In altre parole, un soggetto che produce reddito, sottraendolo tutto o in parte all'Erario, \u00e8 lui stesso - in ultima analisi - il generatore di quel reddito che, altrimenti, non sarebbe mai esistito e sul quale, di conseguenza, il fisco non avrebbe mai potuto vantare diritti. Non concorrere al bene comune dello Stato, cio\u00e8 non pagare le tasse, \u00e8 certamente un comportamento illecito che va sanzionato, ma non \u00e8 n\u00e9 tecnicamente, n\u00e9 giuridicamente corretto definirlo \"furto\": non \u00e8 l'evasore a sottrarre denaro dell'Erario, ma \u00e8 lo Stato a prelevare denaro di propriet\u00e0 dei cittadini che lo stesso Stato compongono, tassando il reddito. Se, quindi, definire l'evasore \"ladro\" pu\u00f2 apparire come una forzatura giuridica, \u00e8 invece pi\u00f9 adeguata - e, se non altro, moralmente ed eticamente ineccepibile - la definizione usata nella campagna anti-evasione promossa dall'Agenzia delle Entrate e dal Ministero dell'economia e delle finanze nel 2011; in questa campagna l'evasore fiscale viene bollato come \"parassita della societ\u00e0\".\n\u00c8 inoltre opportuno sottolineare che, in assenza del soggetto in questione, lo Stato non sarebbe neppure gravato dagli oneri derivanti dall'utilizzo da parte dell'evasore di beni e servizi pubblici, per cui quella percentuale della ricchezza da esso prodotta e corrispondente al costo dei servizi \u00e8 da ritenersi comunque dovuta \"ab origine\" alla collettivit\u00e0 e la sua non corresponsione \u00e8 evidentemente assimilabile a un furto.\nA quest'ultima osservazione si pu\u00f2 anche aggiungere che l'evasione \u00e8 da condannare senza mezzi termini, anche e soprattutto in un'ottica di economia liberale e di mercato, perch\u00e9 - come ha scritto il giornalista Nicola Porro -: \"\u00abChi ruba i soldi al fisco fa concorrenza sleale agli onesti. E soprattutto in momenti di crisi rischia di sopravvivere a danno dei galantuomini. La bottega o l'impresa che non paga il dovuto ha un vantaggio competitivo ingiusto nei confronti dei corretti. Vince chi truffa lo Stato con pi\u00f9 abilit\u00e0. E non chi lavora e produce meglio. L'evasione trucca la partita della libera concorrenza\u00bb\".\nEsistono infine correnti di filosofia politica che si rifanno al libertarianesimo (o libertarismo o ancora anarco-capitalismo) americano (Murray Rothbard, Hans Herman Hoppe, Walter Block) e alla scuola austriaca di economia (Von Mises, Von Hayek) che invertono totalmente il punto di vista. Essendo il cittadino il legittimo proprietario della ricchezza prodotta, \u00e8 lo Stato a configurarsi come \"ladro\" in quanto \"espropria\" il lavoratore di parte del suo reddito. La relazione tra il lavoratore e lo Stato infatti non \u00e8 di tipo volontaria (contrattuale) e il lavoratore \u00e8 obbligato a corrispondere allo Stato quanto esso richiede. Alcuni libertari arrivano a paragonare lo Stato alla Mafia in quanto entrambi offrono servizi non richiesti ed entrambi obbligano la controparte, con mezzi coercitivi, a pagarli. Secondo i libertari si dovrebbe procedere a una riduzione dello Stato e a una sostituzione nella fornitura di servizi da parte di privati sul libero mercato che stringano con i cittadini un rapporto di tipo contrattuale.\nDati sull'evasione fiscale.\nNel mondo.\nIn totale l'evasione fiscale mondiale ammonta a una cifra tra i 21\u00a0000 e i 32\u00a0000 miliardi di dollari, pari al PIL di Stati Uniti, Giappone e Germania messi insieme.\nOCSE: \"Standard for Automatic Exchange of Financial Account Information\".\nA maggio 2013 circa 65 Paesi hanno sottoscritto il protocollo proposto da OCSE \"Standard for Automatic Exchange of Financial Account Information\", per imporre nuovi obblighi di informazione sui conti bancari, sui fondi comuni e su altre partecipazioni in mano a clientela internazionale. Nel settembre 2013, il G20 adotta lo standard OCSE come strumento per la \"International Tax Compliance\".\nA maggio 2014, circa 100 Paesi hanno dichiarato in forma ufficiale l'intenzione di implementare lo scambio automatico di informazioni a cadenza annuale, di cui almeno 40 si sono impegnati ad avviare questo progetto entro il 2017. Fra i pochi Paesi non firmatari, abbiamo: Panama, Caraibi, Stati Uniti d'America.\nGli USA gi\u00e0 adottavano dal 2010 un protocollo in parte simile al CRS: il Congresso ha approvato il \"Tax Compliance Act Foreign Account\", o FATCA, per cui il Dipartimento di Giustizia degli Stati Uniti ha cominciato a perseguire le banche svizzere che consentono l'evasione fiscale. La FATCA obbliga alcune imprese finanziarie a far conoscere all'Internal Revenue Service eventuali conti esteri detenuti da cittadini statunitensi.\nLe differenze principali fra CRS e FATCA, sono il fatto che il FATCA presume accordi bilaterali fra Paese e Paese, e il pi\u00f9 ristretto perimetro di azione cio\u00e8 che il FATCA non impone obblighi di informativa e controllo sui conti e depositi di cittadini stranieri negli USA.\nIn Europa.\nSvizzera.\nIl Consiglio federale svizzero nella persona della consigliera nazionale Margret Kiener Nellen (PS/BE) ha presentato una mozione domandando di colmare le lacune di controllo e legislative note alle autorit\u00e0 fiscali; il rischio \u00e8 che la Confederazione rimanga una piazza per il denaro sporco. La riforma, lanciata dall'allora consigliera federale Eveline Widmer-Schlumpf, avrebbe permesso ai Cantoni di obbligare le banche a fornire informazioni concernenti un cliente in caso di sottrazione d'imposta. Una stima dell'evasione fiscale in Svizzera \u00e8 di 103,4 miliardi di franchi svizzeri, l'equivalente di un'imposta sul reddito di 20,7 miliardi (con aliquota del 20%). Per quel che concerne i valori patrimoniali detenuti da svizzeri presso banche locali, la legislazione non prevede un sistema di notifica, ma la riscossione di un'imposta preventiva. Il Parlamento ha ridotto il termine di decadimento per la sottrazione d'imposta da 15 a 10 anni (quello per la frode fiscale \u00e8 a 15 anni). La prescrizione assoluta a 10 anni.\nIn Italia.\nIn Italia ci sono due principali fonti di dati statistici sull'evasione fiscale. La prima sono studi basati su questionari e interviste a campioni di cittadini, come quelli condotti dall'EURES. Questi studi ci dicono, per esempio, che per alcune categorie il tasso di evasione arriva intorno all'80%. Tuttavia, tali dati sono soggetti alle limitazioni di questo tipo di studi, come la rappresentativit\u00e0 statistica dei campioni e la possibilit\u00e0 che gli intervistati non diano risposte affidabili.\nLa seconda fonte di dati sono stime condotte dall'Istat, e dall'Ufficio Studi dell'Agenzia delle entrate, integrando dati amministrativi sulle dichiarazioni IRAP con dati statistici sulla contabilit\u00e0 nazionale. Tali studi ci dicono che l'evasione raggiunge circa il 18% del PIL, e permettono anche un'analisi su base regionale e di categorie. Queste stime sono basate su misure indirette dell'evasione, soggette ad ampie fluttuazioni statistiche e con una bassa risoluzione temporale e geografica. Complessivamente l'evasione fiscale in Italia nel 2012 \u00e8 stimata, secondo alcuni studi, in circa 120 miliardi di euro l'anno (media di 2000 euro a persona) il cui recupero totale garantirebbe ad esempio un recupero o azzeramento dell'intero debito pubblico, che nel 2012 ammonta a circa 1900 miliardi di euro, in soli 16 anni.\nIn particolare nel 1981 l'evasione fiscale in Italia ammontava a circa 28\u00a0000 miliardi di lire, equivalente al 7-8% del PIL. Trent'anni dopo questa quota \u00e8 salita appunto fra il 16,3% e il 17,5% del PIL, per un totale che oscilla, secondo altri studi, tra i 255 e i 275 miliardi di imponibile sottratto all'erario con forti ripercussioni sul deficit pubblico e sul conseguente debito pubblico. Secondo alcuni studi tali valori collocano l'Italia al 1\u00ba posto in Europa per evasione e al terzo posto tra i paesi dell'area OCSE.\nDa un punto di vista geografico, nel Nord Italia, dove si realizza la quota pi\u00f9 rilevante di affari e del reddito, si evade di pi\u00f9 in valore monetario assoluto, mentre il Sud ha il primato per numero di evasori.\nAnni 2010-2015.\nIl \"tax gap\", la differenza tra imposte e contributi teorici e quelli effettivamente versati, ammonta a 109,5 miliardi (anno di riferimento 2015), di cui 11,6 per le sole entrate contributive. L\u2019IVA \u00e8 l\u2019imposta pi\u00f9 evasa, con 35,5 miliardi di Euro. L\u2019evasione IVA produce conseguente evasione di altri tributi come IRAP, IRES e IRPEF da lavoro autonomo e impresa producno evasione per altri 48,8 miliardi di Euro all\u2019anno. La propensione a evadere \u00e8 del 23,5%, ma se si escludono i lavoratori dipendenti il risultato cambia molto: ogni 100 Euro di tasse e contributi teorici ne vengono evasi 35. Dato ancor pi\u00f9 elevato, alla sola IRPEF da lavoro autonomo e impresa: ogni 100 Euro dovuti ne mancano 67,6. Il tax gap per gli anni 2010-2015, calcolati nella \"Relazione sull\u2019economia non osservata e sull\u2019evasione fiscale e contributiva\" del Comitato ministeriale di Enrico Giovannini, mostrano una stabilit\u00e0 del tax gap: la media nell\u2019ultimo triennio osservato si ferma a 109 miliardi, in linea con il 2015 e solo in leggera flessione rispetto al picco di 110,7 miliardi del 2014.\nGli studiosi classificano due tipi di \"tax gap\", uno che deriva da omessa dichiarazione (\"assessment gap\"), l\u2019altro che deriva da omessi versamenti (\"collection gap\"). Il primo caso \u00e8 la volont\u00e0, l\u2019intenzione di evadere. Nel secondo non si hanno i mezzi per pagare o si commettono errori. In entrambi i casi si tratta di comunque di evasione.\nNel periodo 2010-2015 il gettito mancante riferito a IRPEF da lavoro autonomo e impresa, IRES, IRAP, IVA, locazioni e canone Rai \u00e8 stato pari in media a 87,3 miliardi di Euro all\u2019anno. 12,8 miliardi sono imputabili al \"collection gap\", ovvero omessi versamenti ed errori, mentre l\"assessment gap\" risulta di 74,6 miliardi di Euro. I 13 miliardi di Euro del \"collection gap\" sono un valore vicino a quello del recupero di evasione, sottratte le imposte straordinarie come la voluntary disclosure o la regolarizzazione delle cartelle. I 74,6 miliardi di Euro dell\"assessment gap\" sono stabili negli anni.\nTax gap 2015-2016.\nIl \"tax gap\" fiscale vede in cima alla lista dei paesi Unione europea l'Italia con 190,9 miliardi di Euro secondo lo studio del gruppo del Partito del Socialismo Europeo di Richard Murphy, professore in economia politica internazionale alla City University (Londra). L\u2019indagine, elaborata su dati riferiti al 2015, prova a quantificare la perdita generata dal non pagamento delle imposte nei paesi membri della UE. Il tax gap pu\u00f2 essere inteso sia come un \"tax policy gap\" ovvero la scelta governativa di esentare alcuni settori o categorie di contribuenti, penalizzando le entrate complessive, sia come \"tax compliance gap\" ovvero lo scarto fra il gettito che dovrebbe essere raccolto al pieno di efficienza di un sistema fiscale e il gettito davvero contabilizzato da uno Stato. L\u2019indagine si focalizza solo sul secondo caso rappresentando l\u2019evasione fiscale vera. Il calcolo presenta tre indicatori:\nNei vari paesi europei, il gap medio di tasse evase oscilla dal minimo del 7,98% in Lussemburgo al massimo del 29,5% in Romania. L\u2019Italia si colloca fra i paesi pi\u00f9 inclini all\u2019evasione sia in valori percentuali, con un tax gap del 23,28%, e soprattutto in valori assoluti con circa 190 miliardi di Euro, 65 miliardi in pi\u00f9 rispetto ai 125 della Germania e circa 73 miliardi in pi\u00f9 rispetto ai 117,9 miliardi della Francia; solo nel 2016 con un totale di 35,9 miliardi di Iva non incassata l'Italia \u00e8 al primo posto in UE.\nReato penalmente perseguibile.\nLa norma di riferimento \u00e8 il Dlgs 74 del 2000, modificato dal Dl 138 del 2011. Le condotte che configurano un reato e le relative sanzioni, sono:\nPer tutti questi reati non si applica la sospensione condizionale della pena se l'imposta evasa supera:\nSegnalazioni dei cittadini.\nIn Italia un'altra fonte di dati sull'evasione sono le \"segnalazioni\" dirette dei cittadini. Quelle fatte al servizio 117 della Guardia di Finanza sono statisticamente rare e poco rappresentative poich\u00e9 il cittadino deve dichiarare le proprie generalit\u00e0 per l'inchiesta fiscale. Inoltre tali dati non vengono resi pubblici a livello statistico.\nSempre in Italia a partire dal maggio 2008 \u00e8 attivo un nuovo meccanismo per la raccolta di dati sulla base di segnalazioni anonime. Il sito sociale \"www.evasori.info\" permette infatti a chiunque di effettuare tali segnalazioni senza per\u00f2 identificare n\u00e9 il segnalatore n\u00e9 l'evasore, ma raccogliendo dati su zone geografiche (alla risoluzione di quartieri nelle grandi citt\u00e0) e categorie, usando la stessa classificazione di attivit\u00e0 economiche usata dall'Agenzia delle Entrate. I dati vengono visualizzati su mappe mash-up e un motore di ricerca permette di accedere ai dati per categorie, province, cifre, e date. Anche in questo caso per\u00f2, le segnalazioni non hanno garanzie assolute di attendibilit\u00e0, ma solo per via statistica, in quanto in teoria possono esserci casi di segnalazioni inventate o imprecise.\nIl caso delle slot machine.\nUn'indagine della Guardia di Finanza ha ipotizzato l'esistenza di 98 miliardi di Euro di canoni non riscossi dai Monopoli di Stato, relativo al mancato collegamento alla rete Internet dei Monopoli di Stato e alla manomissione dei sistemi di controllo di vincite e incassi nelle slot machine e videogiochi. Tuttavia, il procedimento di fronte alla Corte dei Conti si \u00e8 concluso con una sentenza di condanna al pagamento di soli 2,5 miliardi di Euro anzich\u00e9 della cifra originariamente ipotizzata. In concomitanza, il comandante del Gruppo Anticrimine Tecnologico della Guardia di Finanza Umberto Rapetto fu rimosso dall'incarico e rassegn\u00f2 le dimissioni. Dalla Finanziaria del 2010, \u00e8 obbligatorio che le concessionarie del gioco abbiano sede legale in un Paese europeo, e che debbano essere pubblici i dati dei soci che detengono partecipazioni in tali societ\u00e0\nPossibili contromisure.\nIl problema dell'evasione fiscale \u00e8 un argomento importante all'interno del dibattito politico per via dei suoi molteplici effetti negativi sull'economia di un paese sopraesposti. Le posizioni per quanto riguarda le contromisure sono le pi\u00f9 varie, ma si possono sintetizzare essenzialmente in due approcci o posizioni contrapposte:\nOvvero quando l'evasione sar\u00e0 sconfitta, o perlomeno ridotta, le tasse potranno essere ridimensionate per tutti (abbassamento di accise e aliquote a posteriori), con beneficio generalizzato per la societ\u00e0 in termini di consumi e di investimenti a favore della crescita economica e occupazionale. I sostenitori di questa posizione ritengono quindi che un maggiore impegno sia necessario da parte dello Stato nel colpire gli evasori fiscali aumentando la vigilanza e il controllo e inasprendo l'ammenda pecuniaria per gli evasori scoperti come misura deterrente e repressiva. Questa posizione viene tuttavia ritenuta da alcuni semplicistica, ad esempio dall'economista canadese Pierre Lemieux: \u00abQuesto \u00e8 un ritornello semplicistico [...] il governo prender\u00e0 tutto quello che potr\u00e0, e spender\u00e0 quello che il traffico permetter\u00e0. [...] Se i canadesi che oggi lavorano sul mercato nero cominciassero a pagare le loro \"giuste\" tasse, semplicemente gli introiti e le spese del governo aumenterebbero della differenza.\u00bb.\nUn secondo modo per contrastare l'evasione fiscale sarebbe quello di abbassare le aliquote a priori. In questo modo si otterrebbe un ampliamento della base imponibile, poich\u00e9 i contribuenti, trovandosi a dover pagare tasse ridotte, sarebbero meno invogliati a correre rischi relativi ad accertamenti fiscali o sanzioni pecuniarie, ma stimolati a versare all'Erario.\nI sostenitori del primo metodo sottolineano che esso includerebbe anche il secondo una volta recuperati i fondi dovuti allo Stato. In ogni caso ciascun metodo proposto non porta a un recupero da evasione di tipo deterministico, cio\u00e8 certo e quantificabile, e per questo il recupero da evasione spesso \u00e8 una voce critica ovvero non pienamente affidabile all'interno dei piani rigorosi di risanamento dei conti pubblici da parte dello Stato.\nTracciabilit\u00e0 dei pagamenti.\nUn altro possibile metodo per ridurre l'evasione fiscale \u00e8 quello di garantire una pi\u00f9 robusta tracciabilit\u00e0 dei pagamenti ottenibile col maggior ricorso alla moneta elettronica: ad esempio, con l'uso pi\u00f9 diffuso di carte di credito e assegni non trasferibili in sostituzione del pi\u00f9 tradizionale contante, abbassando ad esempio la soglia massima del pagamento in contanti. Il governo Monti ha fissato il limite massimo del pagamento in contanti a 1.000 euro; in precedenza, la previsione di una soglia massima del pagamento in contanti era stata abrogata dal quarto governo Berlusconi e poi reintrodotta, con l'aggravarsi della crisi economica, nell'estate 2011, attestandola su un livello pari a 2.500 euro.. Il governo Renzi dal 1\u00ba gennaio 2016 ha innalzato il tetto a 3000 \u20ac.\nD'altra parte la lotta all'evasione mediante la limitazione all'utilizzo dei contanti non \u00e8 efficace laddove le parti si accordano per una transazione priva di documento fiscale (nero) oppure con documento fiscale ma per un importo parziale: \u00e8 chiaro che in questi casi, se il cliente ha disponibilit\u00e0 di contante, qualsiasi tetto al suo utilizzo \u00e8 del tutto inutile. Medesima osservazione vale nel caso di pagamento (totale o, pi\u00f9 frequentemente parziale) del lavoratore da parte del datore di lavoro, situazione tipica da micro e piccola impresa: in questo caso l'alterazione \u00e8 sul cedolino paga.\nPubblicazione on-line delle dichiarazioni dei redditi.\nIl viceministro dell'Economia nel secondo Governo Prodi, Visco, con provvedimento del 5 marzo 2008, ha per la prima volta autorizzato la pubblicazione su Internet delle dichiarazioni dei redditi riferite all'anno 2005; ne ha per\u00f2 disposto la sospensione lo stesso giorno, dopo poche ore. Le polemiche scaturite sono legate da un lato all'esigenza della tutela della privacy dei cittadini e, dall'altro, all'esigenza di trasparenza e lotta all'evasione fiscale. L'idea \u00e8 tornata in auge nel 2011 per mano del ministro dell'Economia Giulio Tremonti a seguito del peggioramento della situazione dei conti pubblici in Italia.\nLe dichiarazioni dei redditi sono invece da anni pubblicate via Internet in alcuni paesi europei. In Finlandia, le dichiarazioni dei redditi possono essere consultate mandando un SMS con il telefonino a un numero prefissato, al costo di 1,90 \u20ac (nel 2008).\nRedditometro.\nAl fine di individuare la platea di potenziali evasori, \u00e8 stata proposta, da pi\u00f9 parti, l'adozione di strumenti giuridici che consentano l'accertamento del reddito reale misurando la compatibilit\u00e0 tra quanto dichiarato al fisco e il livello dei consumi sostenuti dal soggetto (redditometro). Il sistema sarebbe facilitato dall'adozione di robusti sistemi per la tracciabilit\u00e0 dei pagamenti (si veda la relativa sezione).\nQuesti risultati hanno indotto Richard Thaler, economista comportamentale, in un articolo sul \"New York Times\", a suggerire ai governi di paesi ad alta evasione nell'Europa meridionale di prendere in considerazione l'adozione di simili misure.\nScudo fiscale.\nIn Italia, sotto il governo Berlusconi IV, \u00e8 stato anche praticato una forma molto discussa di condono fiscale, noto come scudo fiscale, come misura per favorire il rientro di capitali non dichiarati dall'estero. Esso tuttavia, consentendo sgravi fiscali, si muove in direzione opposta al recupero di fondi da evasione inquadrandosi quindi pi\u00f9 in un contesto di misure anti-elusione fiscale.\nIspettori comunali di \"congruit\u00e0\".\nUna proposta per contrastare l'evasione e l'elusione fiscale \u00e8 stata avanzata da Silvio Berlusconi durante la campagna elettorale delle Politiche 2008.\nIl leader del PDL, dando corpo a un'idea che Giulio Tremonti va sostenendo da alcuni anni, ha ripetutamente affermato che per colpire quei \"\u00abtroppi italiani che fanno i furbi\u00bb\", dovr\u00e0 rendersi indispensabile l'aiuto delle amministrazioni comunali. L'Ufficio Tributi di ogni Municipio dovr\u00e0 dotarsi di specifici ispettori, i quali avranno il compito di verificare quanto i redditi dichiarati dai contribuenti di ciascun Comune siano congrui col loro effettivo tenore di vita. In parole povere, una persona che dichiara un reddito basso o, addirittura, inesistente, ma che dispone invece di beni di lusso (ville, auto costose etc.), \u00e8 pi\u00f9 facilmente \"stanabile\" da chi - le amministrazioni locali - ha una maggiore e pi\u00f9 capillare capacit\u00e0 di verifica e di controllo sul territorio.\nQuesta visione ha iniziato a prender corpo proprio nel 2008. Infatti, un provvedimento emesso dall'Agenzia delle Entrate ha disposto che i Comuni italiani potessero accedere a dati fiscali e di natura economica dei cittadini residenti in ciascun territorio comunale; tra questi dati - provenienti dall'Anagrafe Tributaria - vi sono le utenze elettriche, i contratti di locazione e le denunce di successione per immobili.\nSecondo le intenzioni degli ispettori delle tasse, \"grazie ai dati messi a disposizione dall'Anagrafe tributaria [...] i Comuni potranno verificare se i dati del Fisco corrispondono a quelli in proprio possesso e dall'incrocio di questi dati potranno accertare se ci sono contribuenti che evadono i tributi locali\".\nUn ulteriore passo - sempre in linea con l'idea originaria di Tremonti - ha preso il via il 12 febbraio 2009. A partire da quella data, infatti, le amministrazioni comunali possono concorrere a segnalare al Ministero dell'economia e delle finanze i contribuenti \"sospetti\", i quali, magari, dichiarano di non avere reddito, mentre sono proprietari, ad esempio, di yacht o altri beni che, teoricamente, non potrebbero permettersi. Il sistema funziona, sostanzialmente, sull'incrocio dei dati fiscali e personali, anche tramite l'ausilio di strumenti rapidi come internet.\nScontrino fiscale e lotteria.\nUn possibile modo per ridurre l'evasione fiscale attraverso la creazione di una sorta di \"lotteria fiscale\". \u00c8 il caso di originali lotterie che nascono in Estremo Oriente. Per contrastare la pratica di mancato rilascio dello scontrino fiscale, il governo di Taiwan ha abbinato agli scontrini fiscali una lotteria pubblica. Su ogni scontrino fiscale emesso dai negozianti e commercianti \u00e8 stampato un numero generato automaticamente da un sistema. Lo scontrino fiscale regolarmente stampato ha dunque una caratteristica ulteriore: \u00e8 un biglietto della lotteria\nIl sistema della lotteria basata sullo scontrino \u00e8 stato adottato anche Cina, nel primo decennio degli anni 2000, mediante una sperimentazione su significative porzioni del territorio nazionale, localizzata alcuni distretti e grandi citt\u00e0 come Pechino, Shanghai e Tientsin. Questa adozione differenziale ha permesso di compiere significativi studi econometrici basati su una robusta messe di dati sperimentali: uno studio compiuto in Giappone da Junmin Wan, economista dell'Universit\u00e0 di Fukuoka, ha evidenziato un incremento significativo (17,1%) per la tassazione al consumo rispetto alle zone in cui la lotta all'evasione veniva condotta con mezzi classici. L'effetto sul gettito fiscale totale \u00e8 stato quantificato in un incremento del 10,4 per cento.\nLa lotteria degli scontrini verr\u00e0 introdotta, a partire da Febbraio 2021, anche in Italia in forza del Decreto Fiscale del 2019, convertito nella legge n.136. Si tratta di una misura anti-evasione che coinvolger\u00e0 direttamente il consumatore il quale, al momento dell\u2019emissione dello scontrino, dovr\u00e0 fornire al commerciante il proprio codice lotteria, ottenuto accedendo al portare lotteria, ai fini della partecipazione all\u2019estrazione dei premi mensili e annuali predisposti dalla lotteria.\nSistema Serpico.\nIn Italia dal 2013 \u00e8 attivo il sistema informatico Serpico che scandaglia i conti correnti bancari alla ricerca di eventuali anomalie rispetto alle rispettive dichiarazioni dei redditi."}
{"id": "593525", "revid": "399", "url": "https://it.wikipedia.org/wiki?curid=593525", "title": "Economia sommersa", "text": "L'economia sommersa pu\u00f2 essere definita come l'insieme di tutte le attivit\u00e0 economiche che contribuiscono al prodotto interno lordo ufficialmente osservato, ma che non sono registrate e dunque regolarmente tassate.\nRientrano nel calcolo dell'economia sommersa tutta una serie di attivit\u00e0 produttive che pur essendo (di norma) legali sfuggono per svariati motivi alla conoscenza da parte della pubblica amministrazione preposta al controllo ai fini della tassazione.\nSpesso i proventi non dichiarati dell'economia sommersa rientrano mascherati all'interno del sistema economico attraverso fenomeni tipici di riciclaggio di denaro.\nPoich\u00e9 la tassazione per uno Stato serve per alimentare la spesa pubblica e quindi erogare servizi pubblici i soggetti dell'economia sommersa si prefiggono di essere utenti senza partecipare ai costi.\nClassificazione.\nCome Economia sommersa in senso stretto in letteratura viene posta anche occasionalmente la parte di attivit\u00e0 illegali. La tabella qui sotto riassume:\nAncora pi\u00f9 specifica \u00e8 la classificazione desumibile dalla revisione dei manuali di contabilit\u00e0 nazionale, operata congiuntamente dalle Nazioni Unite e dell'Eurostat rispettivamente con l'SNA 93, il SEC 95 e il SEC 2010 che distingue le varie componenti dell'economia non direttamente osservata in:\nDal punto di vista teorico tutte le componenti dell'economia non direttamente osservata dovrebbero essere incluse negli aggregati di contabilit\u00e0 nazionale.\nSi pu\u00f2, inoltre, distinguere tra \"sommerso di lavoro\", quando manca del tutto un formale rapporto di impiego oppure vi \u00e8 una regolarit\u00e0 formale ma non sostanziale, e \"sommerso d'impresa\" quando \u00e8 la stessa impresa ad essere sconosciuta ai soggetti istituzionali. D'altro canto, anche l'impresa pu\u00f2 essere solo parzialmente sommersa se fa ricorso al mercato del lavoro irregolare o occulta parte del suo reddito (riducendo i ricavi o gonfiando i costi).\nLa sotto-dichiarazione del valore aggiunto secondo Eurostat e Istat.\nLa sotto-dichiarazione del valore aggiunto \u00e8 connessa al deliberato occultamento di una parte del reddito da parte delle imprese, attraverso dichiarazioni volutamente errate del fatturato e/o dei costi alle autorit\u00e0 fiscali (con un analogo comportamento riscontrato nelle rilevazioni statistiche ufficiali).\nLo sviluppo di nuovi metodi e la possibilit\u00e0 di effettuare le stime su un insieme informativo molto pi\u00f9 ricco ha consentito di superare molte di queste limitazioni. In particolare, dal lato delle fonti ha avuto un ruolo centrale il Frame-SBS che \u00e8 una base di dati di tipo censuario sui conti economici delle imprese italiane attive che operano per il mercato, il cui insieme di informazioni \u00e8 il risultato di una complessa procedura di integrazione di dati d\u2019indagine ed amministrativi.\nLa popolazione \u00e8 stata estesa a tutte le imprese attive operanti sul mercato che occupano meno di 100 addetti e non rientrano in particolari condizioni di non trattabilit\u00e0 ed esclusione. Per tali unit\u00e0 produttive \u00e8 stato definito uno schema di stratificazione basato su criteri di omogeneit\u00e0 economico-organizzativa, che ha consentito di definire modelli di stima diversificati, mantenendo pi\u00f9 netta possibile la separazione fra la fase di identificazione e quella di correzione dei comportamenti fraudolenti da parte delle imprese. Infine, potendo effettuare le analisi a livello micro-economico, i risultati delle stime sono caratterizzati da un alto livello di affidabilit\u00e0 e robustezza anche per livelli di disaggregazione settoriale e territoriale molto fini.\nIl valore aggiunto sommerso generato dall\u2019impiego di lavoro irregolare secondo Eurostat e Istat.\nIl valore aggiunto generato dall\u2019impiego di lavoro irregolare rappresenta un\u2019altra rilevante componente del sommerso economico. La procedura di misurazione si basa su due fasi distinte. Da un lato si determina l\u2019input di lavoro irregolare, in termini di occupati, posizioni lavorative, unit\u00e0 di lavoro equivalenti a tempo pieno ed ore effettivamente lavorate. Dall\u2019altra, si definisce il contributo in termini di valore aggiunto generato da ciascuna posizione lavorativa irregolare.\nLa procedura \u00e8 stata sviluppata in modo di assicurare l\u2019additivit\u00e0 della stima tra la componente generata dal lavoro irregolare e la componente di rivalutazione dell\u2019utile dell\u2019imprenditore regolare. Sulla base di ipotesi semplificatrici le due componenti sono state valutate separatamente, cercando di individuare la parte di reddito che l\u2019imprenditore occulta per\nremunerare il lavoro irregolare impiegato nel processo produttivo.\nDifferentemente da quanto accade per la componente di sotto-dichiarazione del sommerso economico, le informazioni disponibili nelle fonti non consentono di definire i profili d\u2019impresa che utilizza il lavoro irregolare e la caratterizzazione degli input effettivamente impiegati nel processo produttivo. L\u2019analisi \u00e8 dunque effettuata per dominio e non a livello di unit\u00e0 produttiva, e i risultati non sono dunque riconducibili all\u2019attivit\u00e0 della singola unit\u00e0.\nAltre componenti del sommerso economico secondo Eurostat e Istat.\nLa stima del sommerso economico viene completata con l\u2019individuazione di altre componenti che, per la loro stessa natura, non possono essere valutate attraverso le procedure fin qui descritte. Una componente \u00e8 rappresentata dalla quantificazione dell\u2019attivit\u00e0 delle famiglie proprietarie di immobili che li concedono in affitto (ad uso residenziale e non residenziale) senza un regolare contratto di locazione. Per individuare questa componente del sommerso, si confronta il livello\ncomplessivo degli affitti (residenziali e non), stimato in modo esaustivo secondo le procedure di contabilit\u00e0 nazionale, con la parte emersa, ossia gli affitti riscossi sia dalle imprese (come rilevati dalle indagini sui conti delle imprese), sia dalle persone fisiche (come rilevati dall\u2019Agenzia delle Entrate).\nPer alcuni settori specifici dell\u2019economia (alberghi, ristoranti, servizi alla persona) nel valore aggiunto del datore di lavoro devono essere incluse le mance al personale, che nella fase distributiva vengono trasferite ai dipendenti sotto forma di redditi da lavoro. Il valore delle mance viene stimato come percentuale del valore dei consumi dei relativi servizi.\nUn'ulteriore integrazione alla stima del valore aggiunto emerge al momento della riconciliazione fra le stime indipendenti degli aggregati dell\u2019offerta e della domanda che porta alla definizione del livello del Prodotto interno lordo. Tale integrazione include, in proporzione non identificabile, sia effetti di carattere puramente statistico, sia componenti ascrivibili all\u2019esistenza di una quota di economia sommersa non colta attraverso le procedure di correzione sin qui descritte.\nAttivit\u00e0 illegali secondo Eurostat e Istat.\nL\u2019economia illegale include le attivit\u00e0 economiche il cui oggetto (o soggetto) \u00e8 collocato al di fuori della legge.\nEssa comprende dunque le transazioni di beni e servizi illegali e le attivit\u00e0 che, seppure legali, sono svolte da soggetti non aventi opportuno titolo. Eurostat e Istat sviluppano una procedura di stima dell\u2019economia illegale tenendo conto di tre attivit\u00e0: il traffico di stupefacenti, la prostituzione ed contrabbando di tabacco.\nDa una parte, occorre stimare e classificare adeguatamente gli aggregati economici coinvolti (produzione, importazioni, consumi finali esportazioni, margini distributivi e costi intermedi). Dall\u2019altra, la rappresentazione dell\u2019interazione fra economia legale ed illegale all\u2019interno del sistema dei conti nazionali (definizione dell\u2019indotto) comporta la possibilit\u00e0 che si producano distorsioni nelle stime complessive.\nTraffico di stupefacenti.\nI dati sul numero di consumatori (e sulle loro abitudini di consumo) sono considerati pi\u00f9 affidabili delle informazioni sulle componenti dell\u2019offerta, che necessitano una ricostruzione a partire dai dati sui sequestri, per loro natura pi\u00f9 volatili.\nL\u2019approccio dal lato della domanda presuppone che, a partire dalla misurazione dei consumi finali sia possibile ricostruire il processo produttivo attraverso il quale i beni o servizi illegali sono stati messi a disposizione dei consumatori e, conseguentemente, misurarne le grandezze economiche.\nIn particolare, la procedura sviluppata consente di stimare la quantit\u00e0 di stupefacenti che, nel corso dell\u2019anno, viene consumata sul territorio nazionale sulla base delle informazioni sul numero di consumatori per tipologia di sostanza e sulle abitudini di consumo (per tipologia di consumatore).\nSuccessivamente, la quantit\u00e0 di sostanze stupefacenti importate (una volta assunto che la produzione interna sia nulla o trascurabile), viene determinata tenendo conto anche della quantit\u00e0 esportata (come quota di quella utilizzata sul mercato interno) e del differente grado di purezza degli stupefacenti lungo la filiera. \nUna volta determinate le quantit\u00e0 consumate, importate ed esportate, la stima in valore dei corrispondenti aggregati avviene\ntenendo conto dei prezzi di riferimento pubblicati dall\u2019UNODC16 (prezzi internazionali) e dal Ministero degli Interni (prezzi all\u2019ingrosso e al dettaglio).\nLa stima degli altri aggregati relativi ai processi di produzione (margini commerciali, costi intermedi e valore aggiunto) \u00e8 effettuata tenendo conto di tre differenti livelli di attivit\u00e0 lungo la filiera: commercio internazionale all'ingrosso, commercio nazionale all\u2019ingrosso e vendita al dettaglio.\nI servizi di prostituzione.\nPer la stima dei servizi di prostituzione, Eurostat suggerisce l\u2019utilizzo di un approccio basato sull\u2019offerta. La procedura di stima sviluppata tiene conto di diverse tipologie di prostituzione (strada, appartamento, night-club) e distingue fra prostituzione legale, parzialmente visibile (in appartamento privato), e quella completamente sommersa (in strada).\nLa metodologia di misurazione poggia sulla stima preliminare del numero di prostitute (distinte per tipologia del servizio: in strada, appartamento e night club), e dalla attribuzione ad esse di un numero di prestazioni giornaliere e di un numero di giornate lavorate. L\u2019elaborazione di queste informazioni consente di determinare il numero complessivo delle prestazioni offerte sul mercato interno. Il valore del servizio offerto \u00e8 determinato utilizzando i prezzi praticati in base alla\ntipologia del servizio. Essendo esclusa, per ipotesi, l\u2019importazione e l\u2019esportazione di tali servizi, l\u2019ammontare di consumo interno definisce anche il volume d\u2019affari, mentre il valore aggiunto generato dall\u2019attivit\u00e0 viene determinato sottraendo alla produzione una quota di costi intermedi.\nIl contrabbando di tabacco.\nPer la stima dell\u2019attivit\u00e0 di contrabbando di tabacco, Eurostat suggerisce l\u2019utilizzo di indicatori di domanda che si basano sulla popolazione fumatrice e sulle abitudini di consumo (simile, dunque, a quello consigliato per il traffico di stupefacenti). Coerentemente con un approccio di offerta, la procedura di stima parte dalle informazioni sulle quantit\u00e0 di merce sequestrata. Valutando irrilevante la produzione interna, le quantit\u00e0 vendute sono interamente importate mentre si ipotizza che le esportazioni siano nulle. La definizione del volume potenziale di merce disponibile per il consumo interno viene poi ottenuta attraverso l\u2019utilizzo di un coefficiente che rappresenta la capacit\u00e0 di controllo da parte delle autorit\u00e0 di\ncontrasto, scorporando la quota di merce che si ipotizza in transito sul territorio nazionale. Il passaggio dalle quantit\u00e0 ai valori viene effettuato applicando un prezzo di vendita calcolato a partire dai prezzi al consumo dei prodotti legali. Ipotizzando che i costi intermedi rappresentino una quota del fatturato, \u00e8 quindi possibile determinare l\u2019ammontare di valore aggiunto, a partire valore della produzione (pari al valore della merce venduta meno il valore delle importazioni).\nNel mondo.\nUn rapporto del 2018 su dati 2017 dell'Organizzazione internazionale del lavoro indica in due miliardi di persone nel mondo impiegate nell\u2019economia informale ovvero il 61% di tutti i lavoratori. \nIl lavoro irregolare raggiunge l\u201985,8% in Africa, il 68,6% negli Stati arabi, il 68,2% in Asia e Pacifico, il 40% nelle Americhe e il 25,1% in Europa e Asia centrale. Il 93% dell\u2019occupazione informale mondiale si trova nei paesi emergenti e in via di sviluppo.\nL\u2019informalit\u00e0 diminuisce all\u2019aumentare del livello di scolarizzazione. Le persone che hanno completato gli studi secondari e terziari hanno meno probabilit\u00e0 di lavorare nell\u2019economia sommersa rispetto ai lavoratori che non hanno completato il ciclo di studi minimi obbligatori. Le persone che vivono nelle aree rurali hanno una probabilit\u00e0 quasi doppia di lavorare in nero. L\u2019agricoltura, con il 90% \u00e8 il settore con il pi\u00f9 alto livello di occupazione informale.\nEuropa.\nPeriodo 1991-2015 secondo FMI.\nA livello storico secondo il Working Paper pubblicato dal Fondo Monetario Internazionale, l\u2019Italia risulta al primo posto tra i principali Paesi della zona euro per l'economia sommersa. Il Working Paper del FMI analizza il livello medio negli ultimi 25 anni. La percentuale media di sommerso tra il periodo 1991-2015 \u00e8 stata pari al 24,9% del PIL. Al secondo posto vi \u00e8 la Spagna con un valore medio del periodo del 24,5% del PIL. La Grecia, nazione piccola rispetto alle maggiori economie europee, nota per l\u2019alto tasso di evasione dei suoi contribuenti, raggiunge il vertice della classifica con il 27%. Il Portogallo \u00e8 a quota 21,8%; la Francia al 14%.\nIn Gran Bretagna il sommerso ha raggiunto una media dell\u201911% del PIL. La Germania, paese pi\u00f9 popoloso della UE, si ferma all'11,9%.\nTra i paesi piccoli il Lussemburgo ha una quota media del 10,6% del PIL. Paesi Bassi al 10,7%, l\u2019Austria si ferma al livello pi\u00f9 basso dell'8,9% del PIL tra il 1991-2015. Fuori dall\u2019UE la Svizzera con il livello medio pi\u00f9 basso del mondo, al 7,2%.\nSempre fuori dalla UE, la Russia al 38,4% del PIL.\n2015-2017.\nAl primo posto vi \u00e8 la Grecia (22,4 %), Italia (20,1%), Spagna (18,2%) e Portogallo (17,6%). La Svizzera (6,5%) e gli USA (5,9%) hanno le performance migliori per l'anno 2015.\nAlcune nazioni come Svezia e Danimarca si sono dirette verso l'abolizione del contante e l'utilizzo di carte di debito e carte di credito anche nelle transazioni piccole.\nL\u201980% di tutte le transazioni del commercio al dettaglio in Svezia sono fatte con carte. L'Italia secondo il Cashless Society Index 2017 e da \"The European House - Ambrosetti\", \u00e8 al 25\u00ba posto su 28 paesi, a seguire Romania, Grecia e Bulgaria.\nLe sigarette di contrabbando rispetto al totale di quelle vendute sono: in Lettonia il 26,7%, in Norvegia 20,8%, Grecia 19, 8%, Lituania 18,7%, Polonia 16,8%, Irlanda 16,5%, Regno Unito 16%, Romania 15,6%, Francia 14,6%, Estonia 14,4%, Finlandia 12%, Bulgaria 11,6%, Malta 10,3%, Svezia 10,2%, Bielorussia 9,4%, Lussemburgo 9,3%, Slovenia 7,8%, Ungheria 7,1%, Spagna 6,2%, Germania 6%, Italia 5,8%, Cipro 5,7%, Olanda 5,3%, Ucraina 5,1%, Belgio 4,9%, Croazia 4,3%, Austria 3,9%, Repubblica Ceca 3,2%, Svizzera 2,7%, Danimarca 2,5%, Portogallo 2,3%, Slovacchia 2,3%, Moldavia 1,4%, Russia 1%.\nFonte: Prof. Friedrich Schneider, Universit\u00e4t Linz\nAustria.\nIn Austria l'economia sommersa nel 2016 era di circa il 7% del PIL ovvero 18,9 miliardi di Euro, dato calcolato dall'economista di Linz Friedrich Schneider. \u00c8 il paese dell'Unione Europea con il valore pi\u00f9 basso tra i 28 membri. Un esempio dell'onest\u00e0 austriaca \u00e8 dato dal fatto che le persone pagano le edizioni domenicali dei giornali al 76-84%, pagamento libero nei distributori aperti, in luoghi pubblici non controllati.\nBulgaria.\nL'economia non osservata in Bulgaria rappresenterebbe il 30% del totale nel 2017, secondo uno studio della Confederazione bulgara dei sindacati indipendenti. Secondo calcoli della Confederazione, le perdite derivanti dai mancati contributi sociali in Bulgaria, causati dall'economia sommersa, varierebbero dai 500 milioni di euro al miliardo. L'economia sommersa nel settore privato rappresenta, secondo la Unione Europea, l'11,6% del totale a livello europeo; altre stime della Banca Mondiale parlano del 18%.\nGermania.\nIn origine la economia non osservata in Germania viene misurata dal 1970 (circa 2,7%-3,0% del PIL ufficiale). Agli inizi degli anni '90 raggiunse il 12% de PIL e raggiunse nel 2003 il 17,1%. Nell'anno successivo venne misurata al 15,4% del PIL. Anche nel 2006 venne calcolata nel 14,7% del PIL. Nel 2010 vi fu un leggero arretramento con il 347,6 Mrd. di Euro, ovvero il 13,9% sul PIL. Per il 2011 venne calcolata 345,8 Mrd. di Euro, 13,2%. Dopo l'introduzione del SEC2010 da parte di Eurostat nel 2015, l'economia non osservata per il 2014 venne calcolata al 12,2% del PIL per un giro d'affari di 339 Mrd. di Euro.\nSecondo i dati della Organizzazione per la cooperazione e lo sviluppo economico la Germania si colloca nel mezzo della classifica tra i paesi membri dell'organizzazione.\nItalia.\nL'Istat pubblica i dati relativi al valore dell'economia sommersa nella penisola italiana in rapporto al Pil. Il dato del 2008 \u00e8 di circa il 20% rispetto al Prodotto Interno Lordo italiano. Il problema del sommerso in Italia \u00e8 stato pi\u00f9 volte sollevato da economisti e professori universitari, lo stesso ex Governatore della Banca d'Italia Mario Draghi nel corso di una lectio magistralis ha dichiarato che \"la diffusione dell'economia sommersa aggrava il fardello della fiscalit\u00e0 per i contribuenti onesti\".\nNel 2015, l\u2019economia non osservata (economia sommersa + economia illegale) in Italia vale circa 208 miliardi di euro, pari al 12,6% del PIL. Il valore aggiunto generato dall\u2019economia sommersa ammonta a poco pi\u00f9 di 190 miliardi di euro, quello connesso alle attivit\u00e0 illegali (incluso l\u2019indotto) a circa 17 miliardi di euro.\nNel triennio 2012-2014 la percentuale pass\u00f2 dal 12,7% al 13,1%.\nTra le attivit\u00e0 illegali il contrabbando di tabacco \u00e8 tra i pi\u00f9 alti in Europa con tonnellate di merce sequestrata ogni anno. A Napoli un pacchetto su tre \u00e8 illegale (28%). Seguono Palermo (12%), Giugliano (10%) ma a Salerno supera il 6%. In Campania il 37% dei pacchetti venduti \u00e8 illegale.\nIn Italia la vendita di sigarette di contrabbando fattura 4,5 miliardi di Euro ogni anno, danno per lo Stato di 882 milioni di Euro della relativa tassazione mancata. Il 26,6% delle partite illecite arriva dagli Emirati arabi, seguono quelle provenienti dalla Grecia (13,9%), Ucraina (12,1%), Ungheria (11,5%) e Romania (8,4%) e da altri paesi nordafricani con il 27,5%. Molte delle sigarette di contrabbando arrivano attraverso i furgoni che fanno la spola tra paesi dell\u2019est Europa e le comunit\u00e0 di con nazionali residenti in Italia, in particolare dall\u2019Ucraina e dalla Romania.\nL'evasione dell'IVA \u00e8 la pi\u00f9 alta in assoluto nell'Unione Europea, il rapporto della Commissione europea sul 2015 indica in 35 miliardi di IVA in meno rispetto a quanto dovrebbe essere incassato, dato pi\u00f9 alto di tutta l'Unione Europea. In percentuale sul valore totale peggio degli italiani fanno solo Romania (37,2%), Slovacchia (29,4%) e Grecia (28,3%). La Spagna al 3,5% e la Croazia al 3,9% sono i dati pi\u00f9 bassi.\nSecondo il Censis in un rapporto del 2017 ben 28,5 milioni di italiani dichiarano di avere acquistato \"in nero\" nell\u2019ultimo anno almeno un servizio o un prodotto, senza scontrino fiscale o fattura. Il 35,6% ha acquistato in nero servizi da artigiani (idraulici, elettricisti, imbianchini, ecc.), il 22,1% da professionisti e strutture sanitarie (medici, dentisti, ecc.), il 20,3% ha consumato in nero in bar o pizzerie, il 19,1% presso ristoranti, trattorie o enoteche; il 14,7% ha fatto acquisti in nero presso negozi di alimentari, macellerie o salumerie, il 14,6% presso negozi non alimentari (dalle ferramenta alle tintorie). Il 13,2% ha acquistato in nero servizi di professionisti come avvocati, architetti, ingegneri, geometri.\nDati ufficiali Istat:\nUno studio della Srm (Intesa Sanpaolo) del 2018 mostra che l\u2019economia sommersa e illegale, \u201cNon osservata\u201d, in Italia \u00e8 pari al 22,9% del PIL, dato che sale al 29,8% nel Mezzogiorno.\nLo studio, intitolato \u00abIl valore economico della legalit\u00e0 e gli effetti sull'impresa e sul credito\u00bb, mostra che esiste un rapporto molto stretto tra legalit\u00e0, sicurezza e crescita economica. Per Srm il valore dell'economia sommersa in Italia \u00e8 pari al 19,5% del PIL, pari in termini assoluti a pi\u00f9 di 320 miliardi di euro. Nel Mezzogiorno il 24,8% del PIL. \nSe a questo dato si aggiunge anche l'economia illegale, pari al 3,4% del PIL (ca. 56 miliardi) e nel Mezzogiorno pari al 5% del PIL, si raggiungono 22,9% del PIL italiano e del 29,8% di quello meridionale. Si potrebbero recuperare 30 miliardi di PIL se la componente dell'economia \u201clegale\u201d e \u201ctrasparente\u201d in Italia si posizionasse ai livelli medi dei Paesi dell'area euro ovvero il 2% del PIL. Nel Mezzogiorno, circa 10 miliardi di euro pari al 3% del PIL in pi\u00f9.\nUno studio del 2018, su dati degli anni precedenti, dell'Eurispes con la pubblicazione di \u201cPovert\u00e0, disuguaglianze e fragilit\u00e0 in Italia. Riflessioni per il nuovo Parlamento\u201d, in collaborazione con Universitas Mercatorum, rappresenta la condizione dell\u2019economia reale delle famiglie. Il lavoro sommerso come strategia di sopravvivenza \u00e8 l'analisi finale Eurispes hanno pi\u00f9 volte analizzato le dinamiche dell\u2019economia sommersa in Italia e in Europa, mettendo in luce un dato allarmante quanto tristemente veritiero. L\u2019economia sommersa nel nostro Paese ha generato, a partire dal 2007, almeno 549 miliardi di euro l\u2019anno, in tutti i settori, dall\u2019agricoltura ai servizi all\u2019industria, nelle forme del lavoro nero continuativo, del doppio lavoro, del lavoro nero saltuario. Secondo l\u2019Eurispes, il 54,5% dell\u2019economia non osservata \u00e8 rappresentato dal lavoro sommerso, il 28,4% dall\u2019evasione fiscale da parte di aziende e imprese, il 16,9% dalla cosiddetta economia informale. Il flusso di denaro generato dal lavoro sommerso \u00e8 stimato in 300 miliardi di euro, da parte di almeno 6 milioni i doppiolavoristi tra i dipendenti; 600.000 gli immigrati con regolare permesso di soggiorno che lavorano in nero. Sfuggono ai calcoli ufficiali anche coloro che esercitano attivit\u00e0 in nero, anche a tempo pieno, ma che dispongono di un reddito che esclude attivit\u00e0 di lavoro retribuito: parliamo in pratica delle persone che godono di pensioni di invalidit\u00e0 e di vecchiaia. In Italia, su un totale di 16,5 milioni di pensionati, circa 4,5 milioni hanno un\u2019et\u00e0 compresa tra i 40 e i 64 anni. \u00c8 plausibile che almeno un terzo di essi lavori in nero. A questo terzo si aggiungono altri 820.000 pensionati tra ultra sessantacinquenni ancora attivi, che vanno a formare, secondo le stime Eurispes, un piccolo esercito di circa 2.320.000 pensionati che producono lavoro sommerso. Altra categoria che sfugge ai dati ufficiali \u00e8 quella delle casalinghe, circa 8,5 milioni. Il 18,8% di esse svolgerebbe lavori che vanno ad alimentare il sommerso. L\u2019Istat rileva inoltre 1.400.000 persone in cerca di occupazione: di queste, il 50% lavorerebbe totalmente in nero. A queste categorie, vanno aggiunti i lavoratori indipendenti, i liberi professionisti, i collaboratori a progetto e i soci di cooperative che praticano evasione e elusione fiscale. Secondo le stime Eurispes inoltre, ai 300 miliardi derivanti dal lavoro sommerso, si devono aggiungere 156 miliardi di euro di sommerso generati dalle imprese italiane. \u00c8 stato possibile stimare questo dato basandosi sulle operazioni condotte a partire dal 2007 dalla Guardia di Finanza: su oltre 700.000 controlli effettuati, sono stati riscontrati 27 miliardi di euro di base imponibile sottratta al fisco. Una parziale spiegazione dell\u2019aumento di persone in difficolt\u00e0 discende dalla considerazione dell\u2019assorbimento nel ceto medio di quote non indifferenti di quella che una volta era la working class. Questa sotto sezione del ceto medio non ha fatto in tempo a creare rilevanti riserve e valori patrimoniali, e la sua condizione \u00e8 legata principalmente alla stabilit\u00e0 del lavoro. Esiste poi la questione di una sempre pi\u00f9 iniqua distribuzione che fa s\u00ec che i pochi ricchi (l\u20191%) siano sempre pi\u00f9 ricchi e beneficino di buona parte dei dividendi dello sviluppo, mentre la societ\u00e0 del 99% resta a guardare. I dati pi\u00f9 recenti dimostrano che proprio in Italia gli anni della crisi hanno squilibrato, pi\u00f9 che in altri Paesi, il quadro della distribuzione della ricchezza e, conseguentemente, ampliato il rischio povert\u00e0. Esiste, dunque, una specificit\u00e0 tutta italiana, che ha fatto s\u00ec che le disuguaglianze si siano acuite.\nRomania.\nSecondo il Comitato del Consiglio d'Europa l'economia sommersa rappresentava, nel 2013, il 28,4% del PIL rumeno, circa 40 miliardi di Euro. Secondo l'economista Ionut Dumitru, presidente del Consiglio fiscale rumeno \u201cl'evasione fiscale \u00e8 in aumento in Romania e rappresenta un rischio per la sicurezza nazionale\u201d.\nUn terzo dei lavoratori rumeni \u00e8 in nero. Secondo il Consiglio fiscale 1.450.000 persone in Romania lavoravano in nero nel 2012, equivalente al 23% del totale dei salariati. Il campo dell'edilizia \u00e8 il settore dove il lavoro nero \u00e8 pi\u00f9 diffuso: il 60% di chi vi lavora non \u00e8 in regola.\nUno studio del Fondo Monetario Internazionale (FMI) del 2017 calcola l'economia sommersa della Romania al 26% del PIL, livello simile a quello della Croazia e di tre punti al di sotto di quello della Bulgaria. Il settore agricolo evade il fisco per il 9% con 1,7 miliardi di Euro. Altro settore a forte evasione e di lavoro nero \u00e8 quello edile.\nRussia.\nNel 2018 la quota di economia sommersa in Russia ha superato i 20 trilioni di rubli ammontando al 20% del PIL secondo la Banca centrale della Federazione Russa. Nell'anno 2015 ammontava a 23,4 trilioni su 83,1 trilioni di Rubli di PIL. Nel 2018, il PIL \u00e8 aumentato a 103,6 trilioni di Rubli e l'economia sommersa \u00e8 scesa a 20,7 trilioni di Rubli.\nNel 2017 \u00e8 cambiata la metodologia dell'ufficio nel calcolo, una parte dell'economia sommersa ha smesso di essere considerato tale. \nL'ufficio non ha rivelato il sistema di stima dell'economia sommersa, che include l'importazione, l'occultamento di reddito dal pagamento delle tasse e dei dazi doganali, il pagamento di stipendi in nero. Secondo l'economista Simon Cordon il controllo finanziario tiene conto dell'economia sommersa e della produzione criminale, ma non tiene conto della economia informale. Nel febbraio 2018, il Fondo Monetario Internazionale ha stimato che la quota di economia sommersa in Russia raggiunge il 33,7% del PIL, valore elevato riscontrabile solo in paesi relativamente sviluppati dell'Africa e dell'Asia e nell'Unione Europea solo in Romania e Bulgaria.\nSpagna.\nIn Spagna l'economia non osservata nel 2007 era tra il 18,6% e 24,6% del PIL, ovvero 240 miliardi di Euro.\nStudi diversi di vari organismi come l'Instituto de Estudios Fiscales (IEF), e il Banco de Espa\u00f1a, e Consejo Econ\u00f3mico y Social de Espa\u00f1a (CES), Banca Mondiale e Unione europea stimava l'economia non osservata in tra il 20% e il 25% del PIL, con una media europea tra il 15% e il 20%.\nSecondo i dati del Ministerio de Econom\u00eda y Hacienda de Espa\u00f1a, le due grandi componenti del nero sono la compravendita immobiliare e l'esercizio di libere professioni. L'evasione fiscale nel settore immobiliare ammontava a 8,6 miliardi di Euro all'anno. Secondo i dati il 95,8% delle compagnie spagnole che fatturano da 1,8 a 6 milioni di Euro (ca. 57.700 societ\u00e0) non subiscono controlli fiscali.\nSerbia.\nIn Serbia il programma nazionale anti-economia sommersa per il 2018 mira a ridurre l'impatto della stessa al 26,7% del PIL. Le perdite di riscossione dell\u2019IVA ad un 1/5 e la percentuale di lavoratori irregolari dal 24% al 17%.\nIl governo prevede di implementare un sistema di registrazione rapido e semplice per i lavoratori agricoli stagionali.\nL\u2019economia sommersa \u00e8 ora inclusa nella nuova Legge sull\u2019organizzazione delle autorit\u00e0 statali nella lotta contro la criminalit\u00e0 organizzata.\nUcraina.\nLa economia sommersa in Ucraina vale almeno il 40% del PIL secondo analisi del 2017 a voce di Oleksandr Danyljuk ministro delle finanze ucraino. Le attivit\u00e0 imprenditoriali sono compromesse da aste falsate, bandi e commesse poco trasparenti e anche da indagini lunghe e troppo discrezionali.\nLa classifica di Transparency International sulla percezione della corruzione colloca l'Ucraina nel 2016 al 131\u00ba posto su 176 paesi esaminati, dopo Sierra Leone e Azerbaigian. Vi \u00e8 una \"grande corruzione\", quella che riguarda alti funzionari e amministratori. Nel 2005 l'Ucraina ha creato il NABU, l'ufficio nazionale per la lotta alla corruzione. Vengono rilevati casi di corruzione anche di grandissima rilevanza e portata, ma una volta trovati e denunciati, ai responsabili non viene per\u00f2 poi imputato nulla. \u00c8 stato recentemente incriminato Roman Nasirov, ex numero uno dei servizi fiscali, sospettato di aver partecipato a un'evasione fiscale da oltre 60 milioni di euro.\nAfrica.\nStorico.\nPeriodo 1991-2015 secondo il FMI.\nSecondo il Working Paper del Fondo Monetario Internazionale nel periodo 1991-2015 lo Zimbabwe ha avuto un valore medio di economia sommersa del 60,6% sul PIL.\nPeriodo 2000-2015 secondo l'ONU.\nL\u2019Africa ha perso 836 miliardi di dollari in movimenti illegali di denaro avvenuti al di fuori del continente in 15 anni fino al 2015, secondo un nuovo rapporto dell\u2019agenzia dell\u2019Onu sul commercio e lo sviluppo (Unctad). Il deflusso illegale di denaro \u00e8 principalmente correlato all\u2019 esportazione di beni di alto valore come oro, diamanti e platino. I ricavi vengono persi a causa di corruzione, furto ed evasione fiscale. Il rapporto avverte che, sebbene gli importi dei flussi illegali siano elevati, le cifre potrebbero sottostimare il fenomeno e il suo impatto.\nPeriodo 2015-2017 secondo l'AEC.\nSecondo la Comunit\u00e0 economica africana, i flussi finanziari illeciti generano un mancato guadagno alle finanze pubbliche africane pari a 50 miliardi di dollari all\u2019anno e quasi 1.000 miliardi di dollari negli ultimi 50 anni, l\u2019equivalente di tutti gli aiuti pubblici allo sviluppo versati all\u2019Africa durante lo stesso periodo. \nL'evasione fiscale delle multinazionali \u00e8 stata denunciata al Parlamento di Strasburgo. La Commissione europea ha promosso la rendicontazione nazione per nazione. Nei bilanci delle multinazionali le informazioni finanziarie dovrebbero essere riportate per ogni Stato, come per Google in Europa deve valere anche per Glencore in Africa. 500 milioni di tonnellate di rame prodotte dallo Zambia vengono tassate soltanto al 2% anzich\u00e9 al 20% come lo prevede il regime di tassazione zambiano.\nLa lista nera preparata dall'OCSE dei paesi contiene un solo paese, Trinidad e Tobago.\nAl Vertice tra l\u2019Unione africana e l\u2019Unione europea tenutosi in Costa d\u2019Avorio nel 2017, il Parlamento UE ha adottato un rapporto in cui viene chiesto a entrambe le istituzioni di adottare strumenti efficaci per combattere la frode e l\u2019evasione fiscale, e rafforzare i sistemi di gestione delle finanze pubbliche per accrescere i gettiti fiscali interni.\nMarocco.\nL'economia informale in Marocco rappresenta 15 miliardi di euro ovvero il 20% del PIL (escluso l'agricoltura), e riguarda 2,4 milioni di posti di lavoro, questo secondo la Confederazione delle imprese del Marocco (Cgem).\nCi\u00f2 alimentare il deficit pubblico e influisce sulle imprese, sui consumatori finali e sull\u2019occupazione. Il settore pi\u00f9 colpito \u00e8 il commercio: il 68% del fatturato \u00e8 in nero.\nAmerica.\nPeriodo 1991-2015 secondo FMI.\nI Paesi con la posizione peggiore sono la Bolivia con un livello medio di sommerso al 62,3% del PIL nell\u2019arco di 25 anni dal 1991 al 2015. In Brasile si \u00e8 attestata al 37,6%. Gli USA si fermano al 8,3% del PIL.\nAsia.\nPeriodo 1991-2015 secondo FMI.\nIn Cina la quota media di economia sommersa \u00e8 stata del 14,6% del PIL nel periodo 1991-2015.\nOceania.\nAustralia.\nPer diminuire l'economia non osservata, data dal riciclaggio di denaro ed evasione fiscale, il Governo australiano decide che dal 1\u00ba gennaio 2019 i pagamenti in contanti per acquistare beni e servizi abbiano un tetto massimo di 10.000 dollari australiani. "}
{"id": "593526", "revid": "466539", "url": "https://it.wikipedia.org/wiki?curid=593526", "title": "Francesco Leonetti", "text": "Biografia.\nNato a Cosenza, ma cresciuto a Bologna, fu uno scrittore espressionista, esaltatore della realt\u00e0, misuratosi sapientemente con le maggiori esperienze letterarie del Novecento. Amico di Pier Paolo Pasolini e Roberto Roversi, con loro partecipa come redattore alla fondazione della rivista Officina, nel 1955. Negli anni sessanta partecipa alla stesura de Il Menab\u00f2, rivista culturale fondata da Elio Vittorini e Italo Calvino. Questa esperienza lo porta ad aderire al movimento della Neoavanguardia alla continua ricerca di nuove sperimentazioni formali. \nCollabora ancora con Pasolini, recitando la parte di Erode ne \"Il Vangelo secondo Matteo\" (1964), del servo di Laio in \"Edipo re\" (1967) e del marionettista in \"Che cosa sono le nuvole?\" (1968); inoltre d\u00e0 la voce al corvo di \"Uccellacci e uccellini\" (1966) e all'oste de \"I racconti di Canterbury\" (1972).\nNel 1967 \u00e8 cofondatore con Carlo Oliva (responsabile legale) e Roberto di Marco, Gianni Scalia del 1\u00b0 numero della rivista \"Che fare\"; fu stampata, con quella redazione, fino al numero 10 del maggio 1972; la nuova serie, di cui uscirono il 1\u00ba e il 2\u00ba numero, era diventata la rivista teorica del Partito Comunista (Marxista-Leninista) Italiano (con lui in redazione Enzo Todeschini, Fausto Lupetti e Roberto di Marco). In seguito, anche a causa di molteplici sviluppi in quella organizzazione, \"Che fare\" ebbe un'ulteriore rinascita a cura della casa editrice di Milano, Lavoro Liberato, sotto forma di fogli piegati in numero di 4, dal febbraio a giugno 1975.\nNell'ottobre 1971 \u00e8 tra i firmatari di un'autodenuncia pubblicata su Lotta Continua in cui esprimeva solidariet\u00e0 verso militanti e direttori responsabili del giornale inquisiti per istigazione a delinquere. Negli anni ottanta torna alla scrittura, entrando nella redazione della rivista Alfabeta per poi fondare alla fine degli anni novanta \"Campo\". Ha insegnato Filosofia ed Estetica all'Accademia di Belle Arti di Brera a Milano."}
{"id": "593528", "revid": "916580", "url": "https://it.wikipedia.org/wiki?curid=593528", "title": "Zelkova", "text": "Zelkova \u00e8 un genere di piante decidue appartenenti alla famiglia Ulmaceae.\nDescrizione.\nLe dimensioni variano dalle forme cespugliose come \"Z. sicula\", alte pochi dm, alle forme arboree, come \"Z. carpinifolia\", che pu\u00f2 raggiungere anche i 35 m di altezza.\nDistribuzione.\nIl genere \"Zelkova\" era ampiamente diffuso in tutto l'emisfero boreale sino al Pliocene. Le estese glaciazioni del Pleistocene hanno confinato il genere al suo attuale areale che comprende l'Europa meridionale (poche localit\u00e0 isolate) e l'Asia sudoccidentale e orientale.\nSecondo il Palaeobiology Database, i primi resti fossili conosciuti per questo genere risalgono a circa 80 milioni di anni fa (Cretaceo) e provengono dal Canada.\nTassonomia.\nIn questo genere sono riconosciute 6 specie:"}
{"id": "593529", "revid": "729019", "url": "https://it.wikipedia.org/wiki?curid=593529", "title": "SU-76", "text": "Il \"SU-76\" era un semovente d'artiglieria (\"Samokhodnaja Ustanovka 76\") prodotto in Unione Sovietica durante la seconda guerra mondiale.\nStoria.\nI primi studi per questo mezzo iniziarono nel novembre del 1942 quando il Comitato di Difesa dello Stato ordin\u00f2 la realizzazione di due semoventi. Uno doveva essere armato con il cannone ZiS-3 da 76,2\u00a0mm mentre l'altro con l'obice da 122\u00a0mm la funzione principale alla quale questi due mezzi dovevano essere destinati era quella del supporto ravvicinato alla fanteria.\nLa seconda richiesta si concretizzer\u00e0 nel semovente SU-122 basato sullo scafo del carro armato T-34. Per il mezzo dotato del pezzo da 76\u00a0mm verr\u00e0 invece scelto lo scafo del carro leggero T-70. Si decise di allungare lo scafo aggiungendo una ruota al treno di rotolamento in quanto si era dimostrato troppo corto per il nuovo impiego. Per velocizzare la produzione si decise di utilizzare, come unit\u00e0 propulsiva, una coppia di motori GAZ-202. Questi motori erano montati in parallelo ed in pratica comandavano un cingolo ognuno. Il controllo della sincronia dei due motori era demandato al pilota del mezzo. Nella pratica questo controllo si dimostr\u00f2 molto difficoltoso, inoltre la trasmissione si dimostr\u00f2 sensibile alle forti vibrazioni causando un numero elevato di avarie.\nI primi SU-76 erano dotati di un compartimento di combattimento, che ospitava il cannone e i serventi, completamente chiuso ma la loro produzione si arrest\u00f2, proprio a causa dei diversi problemi manifestati dal mezzo dopo la produzione di 320 esemplari. La soluzione di questi inconvenienti venne demandata agli ingegneri N.A. Astrov e A.A. Lipgart. La prima cosa che venne modificata fu l'unit\u00e0 motrice che fu sostituita con quella, pi\u00f9 affidabile, del T-70. Venne rimosso anche il tetto del vano di combattimento in modo da facilitare le operazioni di tiro.\nQuesta nuova versione venne denominata SU-76M e la sua produzione inizi\u00f2 nei primi mesi del 1943. Due erano gli stabilimenti interessati: Kirov e Mytishchi. La produzione si concluse alla met\u00e0 del 1945. Il totale fu di 13.932 SU-76M costruiti, 9000 dei quali prodotti dalla sola GAZ.\nDal SU-76M verr\u00e0 realizzato il primo mezzo cingolato antiaereo sovietico: il ZSU-37 e che continu\u00f2 a venire prodotto anche dopo la fine della guerra.\nIl SU-76M con la fine delle ostilit\u00e0 verr\u00e0 velocemente ritirato dal servizio presso l'Armata Rossa. Alcuni esemplari del mezzo vennero forniti ad alcuni paesi alleati dell'U.R.S.S., tra i quali la Cina, che li impieg\u00f2 fino alla fine degli anni '80. Alcuni SU-76 vennero impiegati anche durante la guerra di Corea da Cinesi e Nordcoreani insieme.\nImpiego.\nConosciuto come \"la cagna\" (\"Suka\"), il semovente and\u00f2 a sostituire i cannoni campali fino ad allora utilizzati per fornire supporto ravvicinato e venne utilizzato fine alla fine del conflitto su tutti i fronti che videro impegnate le truppe russe.\nI SU-76 svolgevano sul campo di battaglia principalmente tre ruoli. Il primo era quello di cannone d'assalto leggero. Veniva poi utilizzato come arma anticarro mobile e, in maniera pi\u00f9 limitata data la scarsa potenza distruttiva dei suoi proiettili, nel tiro indiretto. Il mezzo era molto popolare tra i soldati mentre tra gli equipaggi lo era un poco meno.\nLa corazza sottile e il compartimento di combattimento aperto lo rendevano molto vulnerabile al fuoco nemico. L'equipaggio era esposto ai colpi delle armi leggere, delle bombe a mano e delle schegge sia in combattimenti in campo aperto che in quelli in ambiente urbano. Il mezzo godeva per\u00f2 anche di grandi vantaggi. Il suo peso relativamente basso lo rendeva estremamente mobile, tanto che poteva transitare in zone paludose negate agli altri mezzi. La sagoma bassa e la silenziosit\u00e0 lo rendevano adatto alle imboscate. Il suo cannone poteva ingaggiare con successo tutti i carri medi tedeschi e poteva essere un pericoloso avversario anche per il Panzer V Panther se riusciva a colpirlo ai fianchi. Con il Panzer VI Tiger I era invece inefficace, ma poteva facilmente danneggiare il treno di rotolamento del carro avversario. Anche il compartimento aperto si poteva dimostrare un vantaggio in quanto permetteva all'equipaggio di comunicare in maniera diretta con i soldati che supportava e facilitava l'abbandono del mezzo velocemente se colpito.\nCon il tempo per migliorare le prestazioni anticarro venne introdotto un proiettile controcarro \"sottocalibrato\", cio\u00e8 di calibro inferiore a quello dell'arma, e uno a carica cava. Nel tiro indiretto il cannone aveva una gittata di 17 km, ottenuta grazie al fatto che la canna poteva raggiungere un alzo notevole. Il proiettile da 76,2 per\u00f2 non si dimostr\u00f2 efficace per questo compito.\nOltre ai proiettili ad alto esplosivo e quelli anticarro il mezzo disponeva di granate a shrapnel, a frammentazione ed incendiarie che lo rendevano un semovente molto versatile.\nEsemplari conservati.\nIl grande numero di SU-76M prodotti ha fatto s\u00ec che molti di questi siano sopravvissuti fino ai nostri giorni. Questi semoventi sono esposti nei maggiori musei militari e molto spesso utilizzati nei monumenti dedicati ai Caduti della \"Grande Guerra Patriottica\".\nSU-76i.\nEsiste anche un altro mezzo con denominazione SU-76: il \"SU-76i\". Questo mezzo per\u00f2 non ha alcuna parentela con il \"vero\" SU-76 o sue versioni. Era basato sullo scafo dei carri tedeschi medi catturati dall'Armata Rossa, a partire dalla conclusione della Battaglia di Stalingrado, ed armati con il cannone ZiS-5 da 76,2\u00a0mm montato in una sovrastruttura al posto della torretta. Dovrebbero essere stati circa 1.200 i carri cos\u00ec trasformati dalla Fabbrica No. 38 ed impiegati a partire dall'autunno del 1943."}
{"id": "593530", "revid": "339392", "url": "https://it.wikipedia.org/wiki?curid=593530", "title": "Erbacea", "text": ""}
{"id": "593531", "revid": "411180", "url": "https://it.wikipedia.org/wiki?curid=593531", "title": "Cerere (disambigua)", "text": ""}
{"id": "593533", "revid": "339392", "url": "https://it.wikipedia.org/wiki?curid=593533", "title": "Feltrinelli Editore", "text": ""}
{"id": "593534", "revid": "594414", "url": "https://it.wikipedia.org/wiki?curid=593534", "title": "Garzanti Editore", "text": ""}
{"id": "593535", "revid": "125262842", "url": "https://it.wikipedia.org/wiki?curid=593535", "title": "Merbromina", "text": "La merbromina \u00e8 un organometallo a base di mercurio, utilizzato come antisettico per uso topico, in virt\u00f9 della sua azione batteriostatica sia su batteri Gram-positivi, sia su batteri Gram-negativi. \u00c8 nota soprattutto con il suo nome commerciale Mercurocromo.\nLe sue caratteristiche antisettiche furono scoperte nel 1919 dal medico Hugh Young, del Johns Hopkins Hospital.\nViene attualmente venduta in numerosi Paesi; in altri, invece, ne \u00e8 stata proibita la vendita.\nUsi.\nLa merbromina viene comunemente impiegata per la disinfezione e la pulizia delle ferite e come cicatrizzante per piccole ferite, ustioni o abrasioni; se ne consiglia l'uso in piccole quantit\u00e0, 2 o 3 gocce per 2 o 3 volte al giorno.\nCome antisettico, in molti paesi \u00e8 stata sostituita da agenti pi\u00f9 efficaci (tra cui lo iodopovidone, il cloruro di benzalconio, il cloroxilenolo).\nLa merbromina viene utilizzata anche come tintura, in ambito medico, per evidenziare i margini di campioni di tessuto analizzati nei laboratori, e, in ambito industriale, come liquido penetrante utilizzato per verificare la presenza di crepe nei metalli, nell'ambito dei controlli non distruttivi.\nControindicazioni.\nUno svantaggio derivante dall'uso della sostanza \u00e8 che, a causa del suo colore rosso scuro, essa rende pi\u00f9 difficile individuare un eventuale eritema o infiammazione formatisi attorno alla ferita (i quali possono indicare la presenza di un'infezione in corso).\n\u00c8 noto che la sostanza interagisce con la procaina.\nInoltre, si sconsiglia l'uso della merbromina in associazione con detergenti e disinfettanti, come acqua ossigenata e composti contenenti iodio (tintura di iodio, betadine).\nNel 1998 la Food and Drug Administration ne ha vietato la distribuzione negli Stati Uniti, per sospetta tossicit\u00e0 da mercurio. Per lo stesso motivo, dal 2001 non viene pi\u00f9 usata neanche in Brasile e il suo impiego in luogo di altri disinfettanti privi di mercurio \u00e8 tuttora una questione controversa anche in altri Paesi, quali la Germania e il Regno Unito."}
{"id": "593540", "revid": "57342", "url": "https://it.wikipedia.org/wiki?curid=593540", "title": "Einaudi Editore", "text": ""}
{"id": "593546", "revid": "92723", "url": "https://it.wikipedia.org/wiki?curid=593546", "title": "Distretto di B\u00e1novce nad Bebravou", "text": "Il distretto di B\u00e1novce nad Bebravou (in slovacco: \"okres B\u00e1novce nad Bebravou\") \u00e8 un distretto della Regione di Tren\u010d\u00edn, nella Slovacchia occidentale.\nFino al 1918, la maggior parte del territorio del distretto faceva parte del comitato di Trencs\u00e9n, eccetto una piccola zona nel sud che formava parte del comitato di Nyitra.\nSuddivisione amministrativa.\nIl distretto \u00e8 composto da 1 citt\u00e0 e 42 comuni:"}
{"id": "593547", "revid": "486946", "url": "https://it.wikipedia.org/wiki?curid=593547", "title": "Erosione fiscale", "text": ""}
{"id": "593548", "revid": "287204", "url": "https://it.wikipedia.org/wiki?curid=593548", "title": "Distretto di Banovce nad Bebravou", "text": ""}
{"id": "593549", "revid": "729019", "url": "https://it.wikipedia.org/wiki?curid=593549", "title": "M8 (semovente)", "text": "Il 75\u00a0mm Howitzer Motor Carriage M8, conosciuto anche come M8 Scott, era un semovente d'artiglieria realizzato sullo scafo del carro leggero M5 prodotto negli Stati Uniti durante la seconda guerra mondiale.\nL'armamento principale era costituito dall'obice da 75 mm M2 che veniva montato in una torretta a cielo aperto. Il carro non aveva la mitragliatrice coassiale in torretta n\u00e9 quella montata nello scafo come avveniva per il carro dal quale derivava. Era dotato di una mitragliatrice Browning M2 da 12,7\u00a0mm per la difesa ravvicinata o quella antiaerea. In seguito l'arma principale diverr\u00e0 l'obice da 75\u00a0mm M3. Il mezzo trasportava una riserva di 46 colpi da 75\u00a0mm e di 400 colpi per la mitragliatrice.\nL'autorizzazione alla produzione venne rilasciata nell'aprile del 1942. Nel settembre dello stesso anno i primi M8 cominciarono ad uscire dalle linee di montaggio. La produzione continu\u00f2 fino al gennaio del 1944 per un totale di 1.778 esemplari. Il mezzo venne impiegato su tutti i fronti che videro impegnate le forze armate statunitensi (Italia, Francia e Pacifico).\nFurono realizzate due versioni del semovente. La prima, M8, utilizzava lo scafo del carro M5, mentre la seconda, M8A1, quello del carro M5A1."}
{"id": "593550", "revid": "36426", "url": "https://it.wikipedia.org/wiki?curid=593550", "title": "Elusione fiscale", "text": "L'elusione fiscale \u00e8 il comportamento messo in pratica dal contribuente che pone in essere un negozio giuridico o una concatenazione di atti giuridici di per s\u00e9 leciti, al solo scopo di ridurre l'obbligazione tributaria. A differenza dell'evasione fiscale, l'elusione non \u00e8 perseguibile penalmente ma pu\u00f2 costituire solo un illecito amministrativo.\nIn Italia, in presenza di alcune precise circostanze, essa pu\u00f2 incontrare lo sfavore della normativa speciale in materia fiscale.\nStoria ed evoluzione dell'abuso del diritto.\nPremessa storica.\nL\u2019ordinamento italiano \u00e8 stato caratterizzato, sino alla fine degli anni ottanta, dall\u2019assenza di una clausola antielusiva generale. Questa lacuna ha portato la dottrina a chiedersi se fosse opportuno utilizzare anche in materia tributaria, al fine di contrastare la condotta abusiva dell\u2019elusione fiscale, le norme civilistiche, in particolare l\u2019articolo 1344 del Codice Civile, rubricato \u201cContratto in frode alla legge\u201d. Tale articolo recita: \u00abSi reputa altres\u00ec illecita la causa quando il contratto costituisce il mezzo per eludere l'applicazione di una norma imperativa\"\u00bb\". Il dettato dell'articolo 1344 cc, concentrava l\u2019attenzione sull\u2019illiceit\u00e0 della causa, in seguito all\u2019elusione di una norma imperativa, identificando l\u2019elusione come il raggiro di una norma utilizzando strumenti conformi alla legge, ma in contrasto con la \"ratio\" della norma stessa. Contrariamente a tale interpretazione si \u00e8 posta, nel 2001, la Corte di Cassazione, che ha escluso l\u2019illiceit\u00e0 del negozio giuridico derivante dal raggiro della norma, non riconoscendo, di conseguenza, alcun carattere imperativo alle norme fiscali. Inoltre, ha rifiutato l\u2019applicazione degli artt. 1344 e 1418 c.c. e ha stabilito che non basti il carattere inderogabile di una norma, per essere qualificata come imperativa, ma necessiti di carattere proibitivo e di tutela di interessi generali posti al vertice della gerarchia dei valori tutelati dall'ordinamento giuridico italiano. Secondo la Corte, questi caratteri non possono essere ravvisati nelle norme tributarie, poich\u00e9 queste ultime tutelano interessi pubblici settoriali e, in via generale, \u00abnon pongono divieti ma assumono un dato di fatto quale indice di capacit\u00e0 contributiva.\u00bb. \nArticolo 10 Legge n. 408/1990.\nUna prima definizione, inerente al concetto di elusione, \u00e8 stata introdotta dal legislatore tramite l\u2019art. 10 della L. 408/1990, \"Disposizioni tributarie in materia di rivalutazione di beni delle imprese e di smobilizzo di riserve e fondi in sospensione di imposta, nonch\u00e9 disposizioni di razionalizzazione e semplificazione. Deleghe al Governo per la revisione del trattamento tributario della famiglia e delle rendite finanziarie e per la revisione delle agevolazioni tributarie\", sostituita nel 1997 dall\u2019art 37 bis del precedente D.P.R. 600/1973, \"Disposizioni comuni in materia di accertamento delle imposte sui redditi\", rimasto in vigore fino alla successiva riforma del 2015. L\u2019articolo 10 definiva elusive tutte le operazioni \u00abposte in essere senza valide ragioni economiche allo scopo esclusivo di ottenere fraudolentemente un risparmio d'imposta\"\u00bb\". Per perfezionare la condotta elusiva era necessaria la presenza di natura fraudolenta, l'assenza di valide ragioni economiche e l'obbiettivo di ottenere un indebito risparmio d'imposta. Tale requisito di fraudolenza viene meno con la sostituzione dell\u2019articolo 10 con l\u2019articolo 37 bis, nel quale rimane, come elemento necessario per poter parlare di elusione, il requisito della mancata logica economica alla base del comportamento elusivo. Quindi, se da un lato scompare il riferimento alla fraudolenza, dall\u2019altro, invece, viene richiesto che lo schema sia diretto ad \u00abaggirare obblighi o divieti previsti dall\u2019ordinamento tributario e ad ottenere riduzioni di imposte o rimborsi, altrimenti indebiti\u00bb. Ci\u00f2 risponde alla volont\u00e0 di superare alcune perplessit\u00e0 sull'applicazione della fattispecie elusiva, in modo da circoscrivere al meglio il concetto di elusione. Infatti, proprio l\u2019avverbio \u201cfraudolentemente\u201d era stato oggetto di disputa in quanto ritenuto \u00abfonte di incertezza tra una concezione penalistica, sostanzialmente vanificatrice della norma, e diverse concezioni tributaristiche, su cui peraltro la norma non forniva sufficienti indicazioni\u00bb.\nGiurisprudenza italiana.\nA partire dagli anni 2000, la materia si arricchisce di interventi e tentativi chiarificatori da parte della giurisprudenza di legittimit\u00e0 attraverso la funzione nomofilattica propria della Corte di Cassazione. Dapprima con due sentenze del 2005: l\u2019una, n. 20398 del 21 ottobre 2005, in cui si obiettano operazioni di compravendita di titoli azionari, che consentivano alla societ\u00e0 cedente di trasformare un dividendo imponibile in una plusvalenza esente, evitando quindi la tassazione tipica del dividendo e l\u2019altra, n. 22932 del 14 novembre 2005, in cui si critica il meccanismo elusivo creatosi con le operazioni di costituzione o cessione di usufrutto su azioni, per sottrarsi al regime di tassazione sui dividendi, pi\u00f9 oneroso per le societ\u00e0 estere titolari delle azioni o di diritto di usufrutto sulle stesse. Successivamente con le tre sentenze gemelle, n. 30055, 30056 e 30057 del 2008, nelle quali la Corte stabilisce la regola della generale illiceit\u00e0 fiscale delle operazioni elusive, sulla base dei principi di capacit\u00e0 contributiva e di progressivit\u00e0 fissati dalla Costituzione. Tuttavia, il dibattito intorno al concetto di elusione ed abuso del diritto, non era ancora definibile in maniera chiara ed univoca nel contenzioso tributario, nonostante le precedenti pronunce sia del legislatore sia della Corte di Cassazione. Si avvertiva sempre di pi\u00f9 la necessit\u00e0 di un nuovo ed esaustivo intervento da parte del legislatore. \nSi arriva, in seguito, all\u2019intervento del legislatore attraverso la legge delega 11 marzo 2014 n.23, \"Delega al Governo recante disposizioni per un sistema fiscale pi\u00f9 equo, trasparente e orientato alla crescita\", con cui si incarica il governo, nello specifico all\u2019articolo 5, di inserire una definizione di condotta abusiva a carattere generale, per contrastare la conseguente elusione fiscale e l\u2019abuso del diritto, tramite l'introduzione di una norma \"ad hoc\". \nRiforma del 2015.\nIl Governo, attuando la legge delega del 2014 e recependo la segnalazione della Commissione europea n. 772 del 6 dicembre 2012 sulla pianificazione fiscale aggressiva, introduce il D.Lgs. 128/2015 intitolato \u201cDisciplina dell\u2019abuso del diritto o elusione fiscale\u201d (divenuto poi l\u2019articolo 10 bis con la L. 212/2000, Statuto dei diritti dei contribuenti). Con il D.lgs 128/2015, si era prevista l\u2019applicazione dell\u2019istituto dell'elusione in via generale a tutti i tributi senza alcuna limitazione, diversamente da quanto avveniva nella versione precedente. Il nuovo articolo 10 bis dello Statuto dei diritti del contribuente definisce dettagliatamente l\u2019istituto dell'elusione, specificando che: \u00abconfigurano abuso del diritto una o pi\u00f9 operazioni prive di sostanza economica che, pur nel rispetto formale delle norme fiscali, realizzano essenzialmente vantaggi fiscali indebiti. [...] ] \u00bb. Inoltre, specifica che, per \u00aboperazioni prive di sostanza economica\u00bb, si intendano \u00abi fatti, gli atti e i contratti, anche tra loro collegati, inidonei a produrre effetti significativi diversi dai vantaggi fiscali\"\u00bb\", e che per \u00abvantaggi fiscali indebiti\u00bb si intendono i benefici, anche non immediati, realizzati in contrasto con le finalit\u00e0 delle norme fiscali o con i principi dell\u2019ordinamento tributario. Per completare la nuova definizione di elusione, il legislatore prevede, al terzo comma dell'articolo 10 bis, che non si considerino come abusive le operazioni giustificate da valide ragioni extrafiscali, le quali rispondono ad un miglioramento strutturale o funzionale dell\u2019impresa, o dell\u2019attivit\u00e0 professionale. Dunque, alla luce dell'analisi normativa, con il termine di elusione fiscale si indica il comportamento di chi sfrutta, a proprio vantaggio, le lacune e i difetti dell\u2019ordinamento italiano, in modo da ottenere indebiti vantaggi d\u2019imposta, ponendosi cos\u00ec in contrasto con i principi fondamentali dell\u2019ordinamento tributario.\nLa riforma del 2015 ha anche portato all\u2019equiparazione delle condotte elusive e abusive, che invece prima erano considerate due fattispecie distinte. Infatti, il nuovo articolo 10 bis ha sancito l\u2019irrilevanza penale di entrambe e ha superato cos\u00ec il dibattito giurisprudenziale precedente sulla rilevanza penale dell'abuso del diritto. Prima del 2015 si riteneva che fossero penalmente rilevanti soltanto i comportamenti elusivi e non quelli abusivi. Si trattava, per\u00f2, di una ricostruzione fondata su norme s\u00ec presenti nel nostro ordinamento, ma per fini diversi da quelli penali. \nDunque, da dopo l'intervento legislativo del 2015 \u00e8 possibile dire che il rapporto tra l\u2019ambito di applicazione dell\u2019abuso del diritto in materia tributaria e l\u2019intervento penale \u00e8 di mutua esclusione. Significa, quindi, che se la condotta ha una qualche rilevanza penale, allora non pu\u00f2 essere contestato l\u2019abuso del diritto, il quale potr\u00e0 essere punito solo con sanzioni amministrative (secondo quanto statuito dall'articolo 10 bis). \nIl decreto legislativo 5 agosto 2015 n. 128 permette anche di superare l\u2019indeterminatezza che aveva caratterizzato l\u2019abuso del diritto fino alla riforma del 2015. Infatti, l\u2019articolo 4 del decreto estende il nuovo abuso del diritto a tutta la materia tributaria con la sola esclusione dei reati doganali. Ci\u00f2 diventa fondamentale dal momento che il campo applicativo del nuovo articolo 10 bis non \u00e8 pi\u00f9 limitato ad un elenco di operazioni tassativamente previste (come invece accadeva prima del 2015), elenco a cui era assegnata la funzione di riconciliare la categoria tributaria dell\u2019elusione con il principio di determinatezza. \nAll\u2019interno di questa stessa riforma si colloca anche il decreto legislativo 158/2015 che revisiona il sistema delle sanzioni penali ed amministrative per le violazioni della legge fiscale. Esso si compone di tre titoli: il titolo I riguarda la revisione del sistema sanzionatorio penale tributario, il titolo II la revisione del sistema sanzionatorio amministrativo e il titolo III la decorrenza degli effetti, abrogazioni e disposizioni finanziarie.\nIl titolo I interviene soprattutto sul d.lgs 74/2000 mettendo in luce l\u2019intento depenalizzante del legislatore: da un lato vi \u00e8 un innalzamento delle soglie di punibilit\u00e0, dall\u2019altro lato l\u2019intervento \u00e8 ben bilanciato dall\u2019introduzione di norme che hanno inasprito alcune delle sanzioni penali.\nUna delle conseguenze rilevanti del decreto \u00e8 l\u2019innalzamento delle soglie di punibilit\u00e0. In particolare, tale modifica \u00e8 stata applicata al reato di omesso versamento di ritenute certificate \"ex\" art. 10 bis d.lgs 74/2000: la soglia di punibilit\u00e0 \u00e8 passata cos\u00ec da 50\u00a0000 euro a 150\u00a0000 euro per ciascun periodo di imposta.\nNormativa fiscale italiana.\nIn Italia, l'elusione fiscale \u00e8 stata a lungo regolata da una norma a vocazione generale, contenuta nell'art. 37-\"bis\" del D.P.R. n. 600/1973, introdotta nel 1997. Tale norma \u00e8 stata abrogata dal D.Lgs. 5 agosto 2015, n. 128 (in G.U. 18/08/2015, n.190), e sostituita con l'art. 10-bis della legge 27 luglio 2000, n. 212 (Disposizioni in materia di statuto dei diritti del contribuente). Tale modifica ha mantenuto nella sostanza la norma precedente, ma ha anche sancito l'esclusione dalla legge penale dell'elusione fiscale.\nSecondo la normativa italiana quindi, sono inopponibili all'amministrazione finanziaria gli atti, fatti e negozi, anche collegati tra di loro, che siano contemporaneamente: privi di valide ragioni economiche, diretti ad aggirare norme tributarie e volti a ottenere una riduzione del carico fiscale altrimenti indebita.\nLa fattispecie prevista da tale norma giuridica fa riferimento a un fenomeno che deve necessariamente e contestualmente contenere le seguenti tre componenti previste:\nAl verificarsi di tali condizioni, l'amministrazione finanziaria pu\u00f2 disconoscere l'effetto fiscale riveniente da tali operazioni richiedendo al contribuente le maggiori imposte che avrebbe pagato compiendo l'operazione direttamente senza l'aggiramento elusivo.\nL'amministrazione finanziaria, prima di emettere un avviso di accertamento al fine di applicare la fattispecie impositiva elusa, deve instaurare (a pena di nullit\u00e0 dell'atto impositivo) un contraddittorio con il contribuente, in modo tale che quest'ultimo possa fornire chiarimenti, sull'eventuale esistenza di valide ragioni economiche degli atti, fatti, negozi giuridici posti in essere, entro sessanta giorni dalla richiesta dell'amm. finanziaria. L'avviso di accertamento deve poi essere motivato tenendo conto anche delle spiegazioni fornite dal contribuente (art. 10-bis, commi 6, 7 e 8 della legge 27 luglio 2000, n. 212).\nL'operazione viene riqualificata solo da un punto fiscale, mentre conserva per\u00f2, tra le parti, la sua valenza contrattuale originaria.\nNell'esempio sopra riportato l'amministrazione finanziaria potr\u00e0 applicare alla vendita delle azioni la stessa pi\u00f9 elevata aliquota prevista per la vendita dell'immobile, ma tra le parti resta in essere l'operazione originaria di compravendita di azioni.\nConfine tra lecita pianificazione e abuso del diritto.\nIl vero e proprio raggiro delle norme tributarie compiuto dal contribuente in maniera volontaria e consapevole \u00e8 un fenomeno da distinguere dalla semplice scelta, da parte del contribuente, di una via meno gravosa, ma totalmente lecita e consentita nell\u2019ordinamento italiano. Optare per un minore sacrificio fiscale rappresenta, infatti, un vero e proprio diritto del soggetto passivo e, come tale, \u00e8 pienamente consentito, ed \u00e8 anche considerato uno strumento utile per raggiungere gli obiettivi proposti dall\u2019ordinamento. Pertanto si distingue tra quella che \u00e8 la pianificazione legittima, che si concretizza nella mera scelta di un regime fiscale pi\u00f9 agevole e conveniente, dalla pianificazione illecita e ingannevole. Infatti, la pianificazione illecita ha come fine un risparmio d\u2019imposta, che, per\u00f2, non sarebbe stato ottenuto in assenza di un artifizio e proprio per questa ragione integra l\u2019istituto dell\u2019elusione. Quindi, non \u00e8 la forma che produce il fenomeno abusivo, in quanto lecita e tutelata dall\u2019ordinamento, bens\u00ec l\u2019utilizzo scorretto che ne viene fatto. \nI due concetti sono quindi distinguibili sulla base della loro liceit\u00e0: l\u2019uno (la lecita pianificazione) presenta connotati leciti e conformi alla legge, l\u2019altro (l'elusione) invece, distorce in chiave scorretta e quindi illecita, tramite artifizi, quegli istituti apparentemente leciti.\nLa distinzione tra lecita pianificazione ed elusione, in realt\u00e0, non \u00e8 esente da complicazioni, dal momento che spesso \u00e8 incerto il confine che distingue una semplice scelta di un regime fiscale pi\u00f9 agevole, da un vero e proprio artificio ideato per raggirare le norme tributarie. Per cercare di far fronte alla possibilit\u00e0 di confondere la lecita pianificazione con l'abuso del diritto, il legislatore del 2015 ha individuato tre elementi tipici dell\u2019elusione, quali:\nLegittimo risparmio di imposta.\nSi configura risparmio d\u2019imposta quando il contribuente seleziona all\u2019interno dell\u2019ordinamento, e successivamente pone in essere, la condotta fiscalmente meno onerosa fra due percorsi negoziali fra loro alternativi ma equivalenti in termini di risultato giuridico economico. La scelta che porta il contribuente a ottenere un risparmio d'imposta \u00e8 consentita nell' ordinamento italiano se le opzioni disponibili sono tutte previste dallo stesso.\nDpr 600 del 1973.\nQuesto istituto non \u00e8 una novit\u00e0 nell\u2019ordinamento italiano poich\u00e9 era gi\u00e0 contemplato nella \u201cRelazione di accompagnamento all\u2019introduzione dell\u2019articolo 37 bis Decreto del presidente della Repubblica 29 settembre 1973, n. 600\". La relazione collega i vari criteri per valutare la legittimit\u00e0 del legittimo risparmio d\u2019imposta che si configura come lecito se la normativa applicata dal contribuente \u00e8 di pari grado rispetto alle altre normative che portano a uguali risultati; il criterio di valutazione inerente alla legittimit\u00e0 sar\u00e0 il risultato ottenuto dalla scelta attuata dal contribuente, la quale non risulter\u00e0 legittima se tale forma di risparmio fiscale non \u00e8 prevista dall\u2019ordinamento.\nStatuto del contribuente.\nL\u2019istituto del legittimo risparmio d\u2019imposta \u00e8 stato poi inserito definitivamente nello Statuto del contribuente, precisamente all\u2019articolo 10 bis che recita: \u00abresta ferma la libert\u00e0 di scelta del contribuente tra regimi opzionali differenti offerti dalla legge e tra operazioni comportanti un diverso carico fiscale\u00bb. L\u2019inserimento di questa disposizione tramite Decreto-legislativo 5 agosto 2015, n 128, in materia di \"Disposizioni sulla certezza del diritto nei rapporti tra fisco e contribuente\"\"\" fu reso necessario per delimitare in modo chiaro e preciso i concetti di Abuso del diritto, Evasione fiscale e legittimo risparmio d\u2019imposta che fino a quel momento erano risultati soggetti a una interpretazione elastica da parte della giurisprudenza che non riusciva a delinearne con precisione i confini arrivando, talvolta, all\u2019assorbimento di una delle fattispecie in un'altra. Con l\u2019articolo 10 bis vi \u00e8 l\u2019introduzione di una norma positiva e oggettiva che, anche se caratterizzata da flessibilit\u00e0, \u00e8 destinata ad aiutare l\u2019interprete nella distinzione fra le diverse fattispecie.\nIl comma 4 e il comma 1 dell\u2019art 10 bis dello Statuto del Contribuente consentono inoltre di collocare una linea di demarcazione che separa l\u2019abuso del diritto dal legittimo risparmio d\u2019imposta le cui definizioni erano prima incerte. Ci\u00f2 porta a definire come abuso del diritto ogni operazione priva di sostanza economica posta in essere dal contribuente che, pur nel rispetto formale delle norme fiscali, realizzi vantaggi indebiti.\nAgenzia delle entrate.\nAnche l'Agenzia delle entrate delle entrate ha riconosciuto la possibilit\u00e0 per il contribuente di ottenere un vantaggio fiscale qualificabile come legittimo risparmio d\u2019imposta, un risultato che \u00e8 stato raggiunto per mezzo di una circolare, la n.26/E del 2016, e due risoluzioni, la n.93/E e la n.101/E. Un esempio di risparmio d\u2019imposta consentito dall'ordinamento, previsto dalla risoluzione n.101/E del 2016, si ha nel caso in cui una societ\u00e0 che detenga beni che non rientrano nella trasformazione agevolata, prevista dalla Legge 28 dicembre 2015, n. 208, effettui prima una Scissione societaria parziale mantenendo in capo alla societ\u00e0 scissa i beni non rientranti nell\u2019agevolazione, e in un secondo momento provveda alla trasformazione in una Societ\u00e0 semplice ottenendo cos\u00ec dei vantaggi fiscali. In particolare, la circolare n.26/E del 2016 recita: \u00abil cambiamento di destinazione d\u2019uso, anche se effettuato in prossimit\u00e0 della data di assegnazione per acquisire lo status di bene agevolabile, \u00e8 scelta preordinata all\u2019esercizio di una facolt\u00e0 prevista dal legislatore dalla quale origina un legittimo risparmio d\u2019imposta non sindacabile\u00bb\".\"\nAl contribuente, quindi, \u00e8 riconosciuta largamente la possibilit\u00e0 di usufruire del risparmio d\u2019imposta, senza per\u00f2 sfociare in vantaggi fiscali non consentiti ottenendo un lucro considerato rientrante nell\u2019abuso del diritto (in riferimento: Legge 27 luglio 2000, n. 212, art. 10 bis comma 4, norma sull\u2019abuso del diritto); il contribuente pu\u00f2 usufruire solo di quegli strumenti messi a disposizione dallo stesso ordinamento che consentono di ottenere un onere tributario in versione ridotta. \" \"\nCasistica.\nAd esempio, se le aliquote fiscali sulla vendita di un bene immobile sono del 35% e quelle sulla vendita di azioni del 20%, il possessore dell'immobile pu\u00f2 conferirlo in una societ\u00e0 per azioni al solo scopo di vendere poi le azioni della societ\u00e0 proprietaria dell'immobile con fortissimo risparmio fiscale. Qui l'elusione sta nell'utilizzazione dello strumento societ\u00e0 per azioni non per svolgere un'attivit\u00e0 d'impresa, ma solo per trasferire la propriet\u00e0 sostanziale dell'immobile, infatti in questo caso l'acquirente delle azioni in realt\u00e0 ha acquistato l'immobile, ma in questo modo il venditore ha beneficiato di un'aliquota impositiva fortemente ridotta.\nUn'altra possibilit\u00e0 \u00e8 quella di operare non come lavoratore autonomo \"semplice\" ma attraverso una societ\u00e0 (unipersonale o a socio unico). L'imposizione fiscale e contributiva risulta cos\u00ec abbastanza agevolata e le possibilit\u00e0 di detrazione e deduzione di costi molto maggiori. Inoltre, vi sono altri vantaggi (redditometro, ganasce fiscali, multe per i veicoli intestati, la non propriet\u00e0 (personale) degli immobili acquisti, ecc.). Tutto ci\u00f2 \u00e8 perfettamente legale e, comunque, occorre considerare i maggiori oneri di gestione di una societ\u00e0 (seppur minimale) al posto di una mera partita iva individuale.\nLe forme di elusione, specie nel campo delle imprese per non parlare dei gruppi, sono molte, alcune assai \"tecniche\" e quindi di difficile comprensione per i non addetti (ad esempio: l'imputazione delle rimanenze di magazzino, la patrimonializzazione delle spese, l'\"interpretazione\" delle immobilizzazioni, l'utilizzo di sedi o controllate estere, l'utilizzo della forma cooperativa, ecc.) in continua \"evoluzione\": pertanto, risulta complesso elencarle tutte\nPrassi elusiva all'interno delle multinazionali.\nLa fattispecie elusiva \u00e8 assai frequente, tanto da diventare in alcuni casi specifici la prassi. All\u2019interno di questo trend si possono trovare, in prima posizione, le multinazionali e i cosiddetti \"tax ruling\", definiti dal Tribunale Fiscale \u00abun\u2019approvazione anticipata da parte dell\u2019autorit\u00e0 fiscale competente di un trattamento proposto dal contribuente in riferimento a un\u2019operazione prevista per l\u2019avvenire\u00bb. Sono, dunque, accordi tra governo-impresa che possono essere sfruttati a vantaggio di entrambe le parti e a scapito sia della libera concorrenza, sia delle imprese di minor dimensione e fatturato. Gli Stati offrono quindi aliquote fiscali e gradi di tassazione notevolmente inferiori rispetto ai regimi presenti negli altri ordinamenti, in modo da attirare cos\u00ec le multinazionali. In questo modo nascono i c.d. \u201cparadisi fiscali\u201d, paesi a fiscalit\u00e0 agevolata, in cui i gradi di tassazione sono pressappoco nulli. \nPanorama europeo: caso LuxLeaks e conseguenze.\nAnche sul territorio europeo, a partire dalla fine degli anni novanta, si diffonde la prassi per cui alcuni Stati stipulano accordi di favore discreti, al fine di assicurare un trattamento privilegiato alle imprese che collochino la propria sede in quello Stato. Viene menzionato a questo proposito il caso LuxLeaks, inchiesta giornalistica condotta da un gruppo di ottanta giornalisti appartenenti a circa trenta paesi diversi, che ha smascherato l\u2019abuso di numerose agevolazioni concesse dal governo del Lussemburgo (da cui deriva il nome LuxLeaks), per il periodo tra il 2003 e il 2011. Gli accordi si rivolgevano ad oltre trecentocinquanta imprese, tra cui figuravano anche Amazon, Apple, Starbucks, Pepsi, Volkswagen e Fiat, ma anche Unicredit, Intesa San Paolo e via discorrendo. In questo modo, le multinazionali hanno potuto compiere movimenti strategici attraverso lo spostamento di sedi e profitti, beneficiando di notevoli risparmi d\u2019imposta indebiti. Uno studio reso pubblico dal Parlamento europeo ha calcolato, tramite una stima, che il valore di entrata evaso ogni anno dalle multinazionali con sede europea ammonti a circa 160-190 miliardi di euro. Proprio in seguito a tale studio, la Commissione europea ha elaborato la direttiva anti-elusione n.6661/2017, successivamente approvata dal Parlamento, ed entrata definitivamente in vigore nel maggio 2017. All'interno di questa direttiva antielusiva si vieta espressamente agli Stati di contrarre accordi finalizzati all\u2019ottenimento di vantaggi fiscali per le imprese, senza che vi sia alcuna valida ragione commerciale.\nCaso Apple.\nUn caso esemplificativo della prassi elusiva nelle multinazionali \u00e8 il cosiddetto caso Apple, che vede coinvolta la multinazionale statunitense, considerata una delle societ\u00e0 tecnologiche Big Tech. La Apple, nel 2016, \u00e8 stata sanzionata dalla Commissione europea per tredici milioni di imposte non pagate per il periodo 2003-2014. L\u2019azienda aveva fondato due societ\u00e0 sussidiarie in Irlanda, la \"Apple Sales International\" e la \"Apple Operation Europe\", le quali godevano di regimi fiscali vantaggiosi grazie al \"cost sharing agreement\" firmato con l\u2019azienda madre, che prevedeva il pagamento del 60% dei costi di ricerca e sviluppo. L\u2019artificio sottostante l'accordo consisteva nello sfruttare la mancata tassabilit\u00e0 delle sussidiarie sia per il Fisco americano, siccome le societ\u00e0 erano registrate in Irlanda, sia per il Fisco irlandese, in quanto l\u2019amministrazione era gestita dalla California e, secondo le norme irlandesi, una societ\u00e0 \u00e8 fiscalmente imputabile nel luogo in cui si trovi la sua attivit\u00e0 amministrativa. Inoltre, le sussidiarie irlandesi maturavano diritti di propriet\u00e0 intellettuale nei confronti dei prodotti Apple. Grazie al \"cost sharing agreement\", i profitti derivanti dalle vendite in store nei paesi dell'Unione europea, venivano automaticamente segnati a Dublino per poi essere sottoposti a tassazione d\u2019impresa soltanto in minima parte, attribuendone la maggior parte ad una sede centrale priva, in realt\u00e0, di residenza fiscale. Questo macchinoso intervento ha fatto s\u00ec che la tassazione sugli utili passasse dall\u20191% del 2003 allo 0,005% del 2014. \nDividend washing.\nIl \"dividend washing\" \u00e8 una operazione di \u00abarbitraggio fiscale consistente nel realizzo di minusvalenze deducibili a fronte di dividendi esclusi dalla base imponibile\u00bb\"\". Le societ\u00e0 A e C effettuano conferimenti in misura equivalente in una societ\u00e0 D, la quale chiude il primo esercizio fiscale con un utile. La societ\u00e0 decide di dividere parte di questo utile in misura equivalente tra A e C. La societ\u00e0 A, in prossimit\u00e0 della data di stacco dei dividendi, cede le proprie partecipazioni, comprese degli utili conseguiti, a una terza societ\u00e0 B. Infine, la societ\u00e0 B cede nuovamente le partecipazioni appena acquistate alla societ\u00e0 A, senza per\u00f2 i dividendi, dunque ad un prezzo inferiore rispetto a quello della precedente cessione. In un primo momento, dunque, la societ\u00e0 A realizza una plusvalenza, poich\u00e9 alle quote cedute si somma il valore dei dividendi. In un secondo momento invece, la societ\u00e0 B realizza una minusvalenza pari al valore dei dividendi.\nLa \"ratio\" dell'operazione \u00e8 ridurre il carico impositivo: il dividendo non concorre alla formazione del reddito imponibile per il 95% del suo ammontare (in caso di soggetto IRES), mentre la minusvalenza realizzata a seguito della cessione delle partecipazioni \u00e8, in assenza di correttivi, interamente deducibile.\nEvoluzione nella Giurisprudenza italiana.\nLe prime posizioni della Giurisprudenza: le sentenze Cass. n. 3979 del 3 aprile 2000 e n. 3345 del 7 marzo 2002..\nIl SECIT (Servizio Centrale degli Ispettori Tributari) considerava dubbia la natura di queste operazioni, poich\u00e9 le riteneva riconducibili alle operazioni di interposizione fittizia a causa di molti elementi quali: la brevit\u00e0 dell\u2019intervallo fra le due vendite, il percepimento del dividendo da parte della societ\u00e0 in tale breve intervallo di tempo, l\u2019incarico dato ad un intermediario per la vendita e per il successivo riacquisto, la totale assenza di apprezzabili ragioni economiche. La Corte di Cassazione, con le sentenze n. 3979 del 3 aprile 2000 e n. 3345 del 7 marzo 2002, sanciva la liceit\u00e0, sotto il profilo del diritto tributario, di queste operazioni. La sentenza n. 3979 del 3 aprile 2000 stabiliva che l\u2019articolo 37 comma 3 del DPR 29 settembre 1973 n.600 in materia di \"Disposizioni comuni in materia di accertamento delle imposte sui redditi\", fosse applicabile solo ai casi di interposizione fittizia e cio\u00e8 simulata, nel possesso del reddito. Dunque, questa norma non poteva essere applicata nel caso in cui si fosse verificato un effettivo trasferimento della fonte produttiva del reddito, come accadeva nelle operazioni di \"dividend washing\" (dove si verifica un\u2019interposizione non fittizia, bens\u00ec reale). Questa operazione non poteva essere nulla per devianza della causa (\"ex\" articolo 1344 c.c.), anche qualora la stessa fosse stata realizzata con l\u2019unica finalit\u00e0 di conseguire un risparmio sulle imposte dirette. Affinch\u00e9 si configurasse una violazione di legge, e dunque una operazione nulla \"ex\" articolo 1344 c.c., era necessaria la violazione di una specifica norma antielusiva, mancante nel caso concreto.\nLa sentenza n. 3345 del 7 marzo 2002, insisteva ulteriormente riguardo alla liceit\u00e0 delle operazioni di \"dividend washing\" sotto un ulteriore profilo, cio\u00e8 l\u2019inapplicabilit\u00e0 dell\u2019articolo 6.2 del Decreto del Presidente della Repubblica 22 dicembre 1986 n. 917 \"Approvazione del testo unico delle imposte sui redditi\".\nLe sentenze n. 20398 del 21 ottobre 2005 e la n. 22932 del 14 novembre 2005: il cambio di rotta della Giurisprudenza in materia..\nLa sentenza n.20398 del 21 ottobre 2005ha sancito un netto cambio di orientamento in materia. La Corte di Cassazione, nella vicenda in questione, ha sancito la nullit\u00e0 delle operazioni di \"dividend washing\", basando la propria decisione sul fatto che nessuna delle parti conseguiva alcun vantaggio economico da queste operazioni. Secondo la Corte, non era rilevante l'identificazione dell\u2019operazione come interposizione fittizia o simulazione oggettiva, ma era sempre rilevabile in questi casi un \"\u201c\"difetto di causa che origina ai sensi degli articoli 1418, comma 2, e 1325, n. 2, codice civile, la nullit\u00e0 dei contratti collegati (tipici) di acquisto e rivendita di azioni\u201d dal momento che da questi contratti i singoli contraenti non raggiungono alcun vantaggio economico, escluso il risparmio fiscale. Questi contratti, dunque, sono a tutti gli effetti da considerare nulli per difetto di causa.\nUn'altra importante sentenza \u00e8 la n.22932 del 2005. Oltre a sancire l\u2019illiceit\u00e0 di un'altra categoria di operazioni, quelle cosiddette di \"\u201cdividend stripping\u201d,\" la Corte ha ammesso anche la rilevabilit\u00e0 d\u2019ufficio della nullit\u00e0 degli schemi negoziali posti in essere dal contribuente: Nonostante il giudice in ambito tributario abbia possibilit\u00e0 di accertamento ridotte alle deduzioni delle parti, se il ricorrente sostenesse l\u2019esistenza di un contratto, il giudice potrebbe accertarne la nullit\u00e0 in ogni stato e grado del procedimento.\nGli ultimi interventi della Cassazione: la sentenza n. 30055 del 2 dicembre 2008 e il generale principio antielusivo..\nCon la sentenza n.30055 del 2008 la Corte di Cassazione aderiva all\u2019orientamento della giurisprudenza riguardo all\u2019esistenza di un generale principio antielusivo, rilevabile all'interno degli stessi principi costituzionali. In particolare, si fa riferimento ai principi di capacit\u00e0 contributiva e di progressivit\u00e0 dell\u2019imposizione. Deve, sostiene la Corte, ritenersi insito nel nostro ordinamento il principio secondo cui \u00abil contribuente non pu\u00f2 trarre indebiti vantaggi fiscali dall'utilizzo distorto, pur se non contrastante con alcuna specifica disposizione, di strumenti giuridici idonei ad ottenere un risparmio fiscale, in difetto di ragioni economicamente apprezzabili che giustifichino l'operazione, diverse dalla mera aspettativa di quel risparmio fiscale\u00bb . Se, inoltre, tali operazioni fossero considerate lecite, si andrebbe incontro a una palese violazione del principio di uguaglianza. Questo principio generale antielusivo, ripreso anche in altre sentenze della Cassazione stessa, \u00e8 volto a contrastare le pratiche consistenti in abuso del diritto, secondo il quale \u00abnon \u00e8 lecito utilizzare abusivamente, e cio\u00e8 per un fine diverso da quello per il quale sono state create, norme fiscali (\"lato sensu\") di favore, essendo d'altro canto, nel caso di specie, \"in re ipsa\" la elusivit\u00e0 dell'operazione\u00bb\nSanzioni.\nLa rilevanza penale e amministrativa, in tema di elusione, \u00e8 una questione piuttosto controversa nell\u2019ordinamento italiano, in quanto \u00e8 stata oggetto di numerosi interventi da parte della giurisprudenza. I giudici ritenevano che le condotte elusive non integrassero una sanzione penale e, in particolare, i reati tributari previsti dal D.Lgs. 74/2000. \nConseguentemente, la Cassazione, in alcune sentenze del 2010 e del 2011, ha affermato che le condotte configurabili come elusive potessero costituire reato di dichiarazione infedele (previsto all\u2019articolo 4 del D.lgs. 74/2000) e di omessa dichiarazione (contenuto all'articolo 5 del D.lgs. 74/2000). \nL'elusione ex articolo 37-bis D.P.R. 600/1973 poteva essere sanzionata sia amministrativamente sia penalmente (si veda Cass. pen., 28 febbraio 2012, n. 7739 \"leading case\" D&amp;G, la quale rappresenta un \"unicum\" in quanto attribuisce rilevanza penale ad una fattispecie non prevista dall\u2019ordinamento come tale, non riscontrando riferimento normativo penale).\nCon la riforma del 2015, il legislatore ha avvertito la necessit\u00e0 di intervenire in tema delle sanzioni delle condotte abusive, stabilendo che questi comportamenti \u00abnon danno luogo a fatti punibili ai sensi delle leggi penali tributarie\u00bb, mantenendo, invece, l\u2019applicazione delle eventuali sanzioni amministrative. \nL'elusione fiscale non pu\u00f2 essere rilevante penalmente poich\u00e9 la disciplina non \u00e8 caratterizzata dalla tassativit\u00e0, principio fondamentale per il diritto penale. L'esclusione della sanzionabilit\u00e0 penale e la conferma di quella amministrativa, sono giustificate dal fatto che le condotte elusive realizzano risultati indesiderati per l'ordinamento fiscale."}
{"id": "593551", "revid": "29727", "url": "https://it.wikipedia.org/wiki?curid=593551", "title": "Bignoniacee", "text": ""}
{"id": "593553", "revid": "78273", "url": "https://it.wikipedia.org/wiki?curid=593553", "title": "Senatum Consultum Ultimum", "text": ""}
{"id": "593554", "revid": "26630", "url": "https://it.wikipedia.org/wiki?curid=593554", "title": "Teorema di Pascal", "text": "In geometria, il teorema di Pascal, di Blaise Pascal, \u00e8 uno dei teoremi base della teoria delle coniche. Premesso che sei punti ordinati formula_1, formula_2, formula_3, formula_4, formula_5, formula_6 di una conica individuano un esagono inscritto in essa, il teorema di Pascal fornisce una condizione grafica caratteristica affinch\u00e9 un dato esagono sia inscrivibile in una conica. \nIl teorema.\nPer cinque punti generici passa una sola conica.\nUn risultato classico della teoria delle coniche afferma che per 5 punti generici passa una sola conica. Per \"generici\" si intende in questo caso che i 5 punti devono essere distinti, e che fra di loro non ve ne sono 4 allineati, cio\u00e8 giacenti sulla stessa retta: l'aggettivo \"generico\" suggerisce che 5 punti \"presi a caso\" soddisfano certamente questa propriet\u00e0.\nCondizione sul sesto punto.\nCinque punti generici determinano quindi una conica. Il teorema di Pascal fornisce una condizione affinch\u00e9 un sesto punto appartenga alla conica: \nSiano formula_1, formula_2, formula_3, formula_4, formula_5, formula_6 sei punti nel piano e siano formula_13, formula_14, formula_15 i punti comuni, rispettivamente, alle rette formula_16 e formula_17, alle rette formula_18 e formula_19, alle rette formula_20 e formula_21. \nI sei punti iniziali appartengono ad una conica se, e soltanto se, i tre punti formula_13, formula_14, formula_15 appartengono ad una retta, chiamata retta di Pascal. \nIl caso particolare in cui i sei punti sono contenuti in una \"conica degenere\", cio\u00e8 l'unione di due rette, si traduce nel teorema di Pappo-Pascal.\nGeneralizzazioni.\nNel 1847 il teorema fu generalizzato da August Ferdinand M\u00f6bius: posto che un poligono con formula_25 lati sia iscritto in una conica, si prolunghino i lati opposti fino a che si secano in formula_26 punti. Se formula_27 di questi punti si trovano sulla stessa retta, allora anche l'ultimo punto si trova su di essa."}
{"id": "593557", "revid": "729019", "url": "https://it.wikipedia.org/wiki?curid=593557", "title": "122 mm M1938", "text": "L'obice da 122\u00a0mm Modello 1938, o M-30, era un obice utilizzato dall'Armata Rossa durante la seconda guerra mondiale.\nL'arma rimase in servizio anche dopo la fine del conflitto e venne esportata in diverse nazioni. In alcuni paesi dell'Africa e dell'Asia \u00e8 tuttora operativo, ed \u00e8 ancora in riserva con 4.000 pezzi nella Federazione Russa.\nLo sviluppo di questo obice si deve a F.F. Petrov che diresse il gruppo di ingegneri della fabbrica Motovilikha di Perm'. La produzione venne effettuata a Ni\u017enij Novgorod, nello stabilimento N. 92 e a Sverdlovsk nello stabilimento N. 9 Uralma\u0161.\nL'M-30 venne utilizzato come artiglieria divisionale e dalle unit\u00e0 della riserva. Una versione accorciata, M-30S, venne utilizzata per armare il semovente SU-122.\nLa gittata era di circa 11,8 km e disponeva di granate a frammentazione, alto esplosivo e fumogene."}
{"id": "593558", "revid": "181699", "url": "https://it.wikipedia.org/wiki?curid=593558", "title": "Distretto di Michalovce", "text": "Il distretto di Michalovce (\"okres Michalovce\") \u00e8 un distretto della regione di Ko\u0161ice, nella Slovacchia orientale. Fino al 1918, il distretto \u00e8 stato diviso tra le contee ungheresi di Zempl\u00e9n (a ovest) e Ung (a est).\nSuddivisione amministrativa.\nIl distretto \u00e8 composto da 3 citt\u00e0 e 75 comuni:"}
{"id": "593561", "revid": "287204", "url": "https://it.wikipedia.org/wiki?curid=593561", "title": "Piazza Grande", "text": ""}
{"id": "593562", "revid": "110268636", "url": "https://it.wikipedia.org/wiki?curid=593562", "title": "Ridondanza spaziale nelle immagini", "text": "La ridondanza spaziale nelle immagini \u00e8 una caratteristica spesso presente nelle immagini rappresentanti diagrammi schemi o schizzi. In queste immagini si \u00e8 notato che spesso i pixel adiacenti hanno colori simili o uguali. \nDescrizione.\nMolti algoritmi di compressione come il run-length encoding utilizzano questa caratteristica delle immagini per ridurne la dimensione. Le prestazioni di questi algoritmi dipendono molto dalla effettiva ridondanza spaziale dell'immagine da comprimere. Per immagini con molti colori come immagini pittoriche o fotografico l'assunto non \u00e8 quasi mai vero, ma per immagini con ampie aree uniformi come gli schemi tecnici, i diagrammi, eccetera, l'assunto spesso \u00e8 valido. Gli algoritmi basati su questo assunto hanno normalmente il pregio di richiedere scarsa potenza di calcolo, ma forniscono quasi sempre rapporti di compressione peggiori di algoritmi avanzati come gli algoritmi alla base del formato JPEG."}
{"id": "593563", "revid": "729019", "url": "https://it.wikipedia.org/wiki?curid=593563", "title": "152 mm M1938", "text": "Il 152,4\u00a0mm obice Modello 1938 M-10, o M-10, era un pezzo di artiglieria da 152,4 mm utilizzato nella seconda guerra mondiale, dall'Armata Rossa. Venne sviluppato nel 1938 dal capo ingegnere F.F. Petrov presso gli stabilimenti di Motovilikha.\nPrima dell'inizio dell'operazione Barbarossa era stato prodotto in un numero limitato di esemplari e la sua produzione di massa venne interrotta con l'inizio dei combattimenti in quanto le Forze Armate sovietiche non necessitavano, nella fase difensiva del conflitto, di un'arma dalle caratteristiche dell'M-10. Nelle fasi successive venne introdotto il nuovo obice D-1 che utilizzava la canna dell'M-10.\nGli M-10 prodotti rimasero in servizio per tutto il conflitto in numeri via via decrescenti e molti vennero sostituiti nel 1943 con il nuovo D-1. Il pezzo trov\u00f2 impiego anche come arma principale del carro KV-2."}
{"id": "593564", "revid": "100672363", "url": "https://it.wikipedia.org/wiki?curid=593564", "title": "Specifica dei requisiti", "text": "Nell'ingegneria del software la Specifica Requisiti Software (abbreviato SRS, dall'inglese Software Requirements Specification) \u00e8 una descrizione completa del comportamento di un sistema software da sviluppare.\nCaratteristiche.\nSolitamente un analista funzionale \u00e8 incaricato dall'azienda sviluppatrice del software di recepire i requisiti, attraverso opportuni incontri con il committente. Dopo aver analizzato tali requisiti \u00e8 richiesto all'analista funzionale di redigere un documento sul quale sono messe per iscritto tutte le specifiche del software da realizzare.\nOltre ai predetti elementi il documento, contiene anche requisiti non funzionali, e pu\u00f2 includere un insieme di casi di utilizzo che descrivono le interazioni che gli utenti hanno con il software.\nI requisiti non funzionali impongono vincoli in materia di progettazione o esecuzione (come i requisiti prestazionali, gli standard qualitativi, oppure i vincoli di progettazione e stabilit\u00e0).\nContesto di utilizzo.\nSRS rappresenta un sotto-campo dell'ingegneria del software che si occupa del concepimento, dell'analisi, della specifica, e della validazione dei requisiti per il software. \nIl documento SRS elenca tutti i requisiti necessari per lo sviluppo del progetto. Per poter ottenere i requisiti di cui abbiamo bisogno, \u00e8 necessaria una comprensione chiara e completa dei prodotti da sviluppare. Il documento si prepara soltanto dopo comunicazioni dettagliate tra il team di sviluppo e il cliente.\nStruttura di un documento SRS.\nDi seguito si ha l'esempio dell'organizzazione generale di un documento SRS: "}
{"id": "593567", "revid": "119782033", "url": "https://it.wikipedia.org/wiki?curid=593567", "title": "Mel Stuart", "text": "Biografia.\nDivenne noto soprattutto per essere stato il regista di \"Willy Wonka e la fabbrica di cioccolato\" nel 1971, ma nel corso della sua lunga carriera diresse e/o produsse pi\u00f9 di 180 film.\nMor\u00ec a 83 anni nella sua casa di Beverly Hills, la notte del 9 agosto 2012, a causa delle complicazioni dovute ad un tumore."}
{"id": "593571", "revid": "729019", "url": "https://it.wikipedia.org/wiki?curid=593571", "title": "152 mm M1943", "text": "L'obice 152,4\u00a0mm modello 1943 (D-1), o pi\u00f9 semplicemente D-1, era un obice prodotto in Unione Sovietica durante la seconda guerra mondiale. Rimase in servizio per lungo tempo dopo la fine del conflitto venendo esportato anche al di fuori dei confini dell'U.R.S.S.. In alcuni paesi dell'Asia e dell'Africa \u00e8 tuttora impiegato.\nStoria.\nIl D-1 fu sviluppato, sotto la guida di F.F. Petrov, dallo stabilimento militare di Motovilikha. L'obice utilizzava la canna da 152,4 mm del precedente obice M-10 o modello 1938 mentre l'affusto era stato ripreso dall'obice da 122\u00a0mm M-30 entrato in servizio sempre nel 1938. Sulla canna venne aggiunto un freno di bocca. L'arma disponeva di munizioni ad alto esplosivo, perforanti ed a frammentazione. La gittata massima era di 12,4 km e ne furono realizzati 2.827 esemplari, mille dei quali durante la guerra.\nIl pezzo veniva utilizzato dalle divisioni di artiglieria e dalle unit\u00e0 della riserva strategica. Rimase in servizio fino ai tardi anni '80,e fu largamente distribuito ai paesi di orientamento comunista."}
{"id": "593576", "revid": "7336", "url": "https://it.wikipedia.org/wiki?curid=593576", "title": "Piazza grande", "text": ""}
{"id": "593577", "revid": "729019", "url": "https://it.wikipedia.org/wiki?curid=593577", "title": "76 mm M1943", "text": "Il cannone reggimentale M1943 era un cannone da 76,2 mm prodotto in Unione Sovietica durante la seconda guerra mondiale. Il compito principale di questa arma era quello di fornire supporto alla fanteria.\nStoria.\nLo sviluppo del cannone, sotto la guida di M. Yu. Tsiryul'nikov, cominci\u00f2 nel 1943 presso gli stabilimenti militari di Motovilikha. In un pezzo utilizzava una versione rivista della canna del precedente modello M1927 mentre l'affusto era quello del cannone anticarro M-42. L'M1943 era concepito per distruggere le fortificazioni campali leggere con proiettili ad alto esplosivo o, in campo aperto, per contrastare con fuoco diretto la fanteria con granate a frammentazione. Le munizioni ad alto esplosivo avevano anche una limitata capacit\u00e0 controcarro. La gittata massima era di 14,2 km. Il modello M1943 rimarr\u00e0 in produzione fino alla fine del conflitto sostituendo il precedente modello M1927."}
{"id": "593581", "revid": "14691", "url": "https://it.wikipedia.org/wiki?curid=593581", "title": "Asse del male", "text": ""}
{"id": "593584", "revid": "2128848", "url": "https://it.wikipedia.org/wiki?curid=593584", "title": "Candy Candy", "text": " \u00e8 uno sh\u014djo manga giapponese di Kyoko Mizuki e disegnato da Yumiko Igarashi, pubblicato nel 1975 da K\u014ddansha. Ne venne successivamente realizzata una serie televisiva anime, prodotta da Toei Animation, che fu trasmessa anche in Italia dal 1980 al 1997, inizialmente con il titolo originale, in seguito come Dolce Candy. La serie fu anche trasposta dalla stessa autrice in un omonimo romanzo pubblicato nel 1978 per la stessa casa editrice.\nStoria editoriale.\nIl manga fu pubblicato dalla casa editrice K\u014ddansha, che la serializz\u00f2 sulla rivista mensile \"Nakayoshi\" dall'aprile 1975 al marzo 1979.\nDel manga esiste un'edizione italiana riadattata, censurata e ricolorata pubblicata dalla Fratelli Fabbri Editori in 77 uscite settimanali. L'intraprendenza dell'editore port\u00f2 per\u00f2 la serie ben oltre le 77 uscite dell'originale giapponese, arrivando fino a 326 numeri, con un prosieguo della storia completamente inventato e disegnato in Italia.\nTrama.\nL'infanzia.\nLa storia inizia alla fine dell'Ottocento, con l'abbandono di due orfanelle, Candy e Annie, presso l'orfanotrofio religioso Casa di Pony, retto da Miss Pony e da Suor Maria. A farle compagnia, l'animale domestico pi\u00f9 improbabile, un procione di nome Klin (animaletto assente nel fumetto originale, che fu aggiunto per accompagnare Candy nella serie televisiva).\nQuando Annie verr\u00e0 adottata dalla ricca famiglia Brighton, Candy rester\u00e0 all'orfanotrofio sentendosi sola e ferita, fino al giorno in cui, sulla collina dove era solita ritirarsi nei momenti di maggiore tristezza, incontra un giovane dai capelli biondi, vestito con un kilt scozzese, che la consola suonando per lei la cornamusa che porta con s\u00e9. Prova di questo incredibile incontro sar\u00e0 per Candy la spilla a forma di aquila con sopra una lettera \"A\" che il giovane, da lei soprannominato \"il principe della collina\", ha perso danzando.\nDi l\u00ec a poco anche lei sar\u00e0 quindi adottata da una potente famiglia aristocratica, i Legan. Candy si trover\u00e0 cos\u00ec in un ambiente del tutto nuovo per lei. I modi sofisticati e le convenzioni della sua nuova famiglia (ma soprattutto dei due viziati figli dei Legan, Iriza e Neal) mal si addicono al carattere spontaneo e vivace della ragazza che viene infine costretta a fare la cameriera e a dormire nelle stalle.\nLa famiglia d'adozione: gli Andrew.\nAttraverso i Legan, Candy entra in contatto con la famiglia Andrew, della quale riconosce lo stemma, lo stesso della spilla caduta al \"principe della collina\". Il capofamiglia, il misterioso zio William, \u00e8 totalmente assente e in sua vece \u00e8 l'arcigna e anziana zia Elroy a prendere le decisioni importanti. Candy fa amicizia con i nipoti della donna: Archie, un vero damerino, suo fratello Stear, un inventore pasticcione, e soprattutto il loro cugino Anthony, incredibilmente somigliante a quel \"principe della collina\" incontrato anni prima. Tra Candy e Anthony nasce un sentimento molto forte tanto che, quando i Legan decidono di mandare Candy in Messico, il ragazzo e i suoi cugini fanno di tutto per impedirlo, fino a convincere la propria famiglia ad adottarla e farne una Andrew. \u00c8 in questo periodo che Candy conosce anche Albert, un giovane vagabondo che vive in un rifugio nella foresta circondato dagli animali.\nLe cose sembrano andare per il meglio, ma durante una battuta di caccia alla volpe, Anthony muore cadendo da cavallo. Distrutta dal dolore, Candy torna alla Casa di Pony per ritrovare la serenit\u00e0 perduta.\nLondra e il collegio: The Royal Saint Paul School of London.\n\u00c8 l\u00ec che un emissario dello zio William la raggiunge per inviarla a Londra a studiare in un esclusivo collegio religioso dove sono stati gi\u00e0 mandati Archie e Stear, ma anche Iriza e Neal.\nDurante la traversata in piroscafo, Candy incontra un ragazzo che in un primo momento scambia per Anthony e che la prende in giro senza dirle il suo vero nome.\nAlla Royal St. Paul School la ragazza ritrova la sua vecchia amica Annie (che si innamorer\u00e0 di Archie) e fa amicizia con Patty, una ragazza saggia e occhialuta, futura fidanzata di Stear. Ma teoricamente si trova in un clima ostile, trattata dalle sue compagne di scuola come un'estranea a causa dell'odio che Iriza Legan prova nei suoi confronti. Le eccezioni sono proprio Annie e Patty, essendo molto buone e grandi amiche per lei.\nNel collegio Candy s'innamora di Terence Granchester, proprio quel giovane che la ragazza aveva incontrato durante il viaggio e che si rivela essere un aristocratico angloamericano, spavaldo e anticonformista ma capace di un amore profondo verso Candy.\nLa storia d'amore tra i due giovani \u00e8 travagliata e sofferta, anche perch\u00e9 osteggiata da vari personaggi come Iriza Legan che con i suoi sotterfugi riesce a far espellere Candy dalla scuola.\nCandy decide quindi di lasciare Londra, come ha gi\u00e0 fatto Terence, partito per seguire la sua vocazione di attore, e, tornata negli Stati Uniti, di fronte al dramma della guerra incombente, comprende qual \u00e8 la sua missione nella vita: diventare un'infermiera. Cos\u00ec, grazie anche all'aiuto di Miss Pony, s'iscrive presso la Scuola per Infermiere retta da Miss Mary Jane.\nInfermiera a Chicago.\nMentre l'Europa entra nella Grande Guerra, Candy si trasferisce a Chicago per lavorare presso il principale ospedale della citt\u00e0, il Santa Johanna. Qui ritrova l'amico Albert, il quale, partito volontario per il fronte europeo, \u00e8 stato ferito in combattimento e ora soffre di amnesia. Per curarlo meglio Candy decide di andare a vivere con lui.\nSembra che finalmente le cose stiano iniziando ad andare per il verso giusto per la ragazza, che riceve anche un invito dall'amato Terence per la prima di \"Romeo e Giulietta\", in cui egli recita nella parte del protagonista. Emozionata Candy si reca dunque a New York, dove per\u00f2 l'attende una dolorosa notizia: Susanna Marlowe, una giovane collega di Terence perdutamente innamorata di lui, ha perso una gamba per salvarlo dalla caduta di un riflettore durante le prove per lo spettacolo, spezzando cos\u00ec la sua carriera.\nIl gi\u00e0 forte senso di colpa di Terence \u00e8 alimentato anche dal profondo rancore della madre della ragazza, la quale pretende che egli le resti accanto per tutta la vita.\nConsapevole della storia fra Candy e Terence, Susanna decide di togliersi la vita, per non essere la causa dell'infelicit\u00e0 di colui che ama ma Candy, che ha capito le sue intenzioni, riesce a convincerla ad abbandonare il suo proposito. Col cuore spezzato la \"signorina tutte lentiggini\" (soprannome affibbiatole da Terence ai tempi del collegio) decide dunque di lasciare Terence e di ritornare a Chicago.\nNel frattempo Stear parte come pilota volontario per andare a combattere nei cieli d'Europa, dove di l\u00ec a poco morir\u00e0 tragicamente.\nEpilogo.\nI guai per\u00f2 non sono finiti. Infatti, Neal si innamora di Candy e la perfida Iriza furiosa per l'accaduto, la fa cacciare da tutti gli ospedali della citt\u00e0 con l'aiuto dell'influenza economica della madre. La ragazza decide allora di aiutare un vecchio dottore nella gestione di una piccola clinica di periferia.\nUna sera, per\u00f2, la sua vita viene nuovamente sconvolta: Albert, che nel frattempo ha segretamente ritrovato la memoria, parte improvvisamente senza lasciare traccia.\nCandy apprende intanto che la famiglia Legan sta organizzando il suo matrimonio con Neal per volere dello zio William. Furiosa, riesce a rintracciare lo zio William e, quando finalmente lo incontra, scopre con sommo stupore che questi in realt\u00e0 \u00e8 Albert, William Albert Andrew, il buon amico che l'ha sempre aiutata. I due chiariscono ogni cosa e il progetto forzato di matrimonio viene annullato.\nIl finale vede una gioiosa festa alla Casa di Pony, dove tutto \u00e8 cominciato ormai venti anni prima. Allontanatasi poi dalla festa, Candy, passeggiando sull'amata collina di Pony, sente nuovamente il suono di una cornamusa: voltandosi con sorpresa incontra nuovamente quel \"principe\" che non ha mai dimenticato e che altri non \u00e8 che lo zio William Albert.\nAnime.\nIl successo del manga spinse la Toei Animation a trasporlo in un anime televisivo di 115 episodi, trasmessi dal 1\u00ba ottobre 1976 al 2 febbraio 1979 su TV Asahi, con la regia di Shun'ichi Yukimuro, il character design di Mitsuo Shindo e le musiche di Takeo Watanabe.\nEdizione italiana.\nLa serie televisiva anime fu la prima opera incentrata su \"Candy Candy\" ad arrivare in Italia. Distribuita dall'Olympus Merchandising, venne doppiata dalla CITIEMME su dialoghi adattati da Stefania Proia e trasmessa per la prima volta nel 1980 da diverse reti locali e circuiti televisivi, per passare nel 1982 su Canale 5. Inizialmente andato in onda con il titolo originale, nel 1989 Mediaset decise di cambiarlo in \"Dolce Candy\". In entrambe le edizioni alcuni dei nomi dei personaggi sono leggermente diversi da quelli della versione originale. L'ultima replica della serie risale al 1997.\nLa seconda edizione italiana si caratterizz\u00f2 per un montaggio e un doppiaggio che stravolsero il finale originale giapponese, lasciando intendere che Albert/zio William sarebbe rimasto per sempre un caro amico e che Terence avrebbe lasciato Susanna per tornare da Candy. Tuttavia questo cambiamento, molto apprezzato dai fan italiani, non ha alcuna corrispondenza con il finale originale, in cui Terence rimane assieme a Susanna e non c'\u00e8 alcuna indicazione sul fidanzamento tra Albert, che \u00e8 invece il suo benefattore, e Candy.\nMerchandising.\nSull'onda del notevole successo di pubblico che la serie animata riscontr\u00f2 anche in Italia, furono realizzati prodotti di \"Candy Candy\". La Panini pubblic\u00f2 diversi album di figurine dedicati all'anime, mentre la Polistil produsse una linea di bambole e relativi accessori ispirate al personaggio.\nAltri media.\nNarrativa.\n\"Candy Candy\", scritto da Keiko Nagita alias Kyoko Mizuki, stessa autrice del manga, \u00e8 narrato in prima persona dalla protagonista ormai adulta e copre un arco narrativo maggiore rispetto a quello della serie animata e del manga, racconta di episodi inediti nelle sue trasposizioni, fornisce un maggiore approfondimento psicologico di alcuni personaggi, riporta la corrispondenza con molti personaggi incontrati da Candy nel corso della sua vita e ha un finale diverso; in Italia \u00e8 stato pubblicato nel 2014 da Kappalab in due volumi intitolati rispettivamente \"Candy Candy\" e \"Candy Candy - Lettere\". \nNegli anni Ottanta la Fabbri Editori stamp\u00f2 una serie di cinque libri nella collana \"Il romanzo di Candy Candy\", dei quali i primi due riprendevano la trama della serie televisiva mentre gli ultimi tre narravano avventure inedite, aggiunte da autori italiani.\nDifferenze tra anime e manga.\nNel manga ci sono notevoli differenze rispetto all'anime: \nLista dei volumi:\nCinema.\nDalla serie sono stati tratti due film di montaggio realizzati con vari spezzoni degli episodi della serie:\nEntrambi furono creati in Italia e proiettati nei cinema italiani nei primi anni '80.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Candy Candy\" si \u00e8 classificata al 56\u00ba posto.\nControversie.\nNonostante il successo internazionale di \"Candy Candy\", tradotto in diverse lingue e molto popolare in America Latina, Europa e Sudest asiatico, per una controversia legale che vide protagoniste le due coautrici del manga, a partire dai primi anni Novanta la serie animata non \u00e8 disponibile sul mercato. La rivendicazione da parte di Yumiko Igarashi dell'intero copyright dell'opera e la reazione di Kyoko Mizuki e della Toei Animation diedero luogo ad una lite giudiziaria durata fino al 2001, che ebbe come esito il riconoscimento dei diritti congiunti alle due contendenti, che, per\u00f2, continuano ad ostacolarsi a vicenda impedendo sia la realizzazione di merchandising che la messa in onda della serie, che dal 1997 resta bloccata."}
{"id": "593585", "revid": "228587", "url": "https://it.wikipedia.org/wiki?curid=593585", "title": "Marco Livio Druso (console 112 a.C.)", "text": "Biografia.\nPer fare questo propose la creazione di 12 colonie in ognuna delle quali insediare 3.000 coloni provenienti dalle classi pi\u00f9 povere e di alleggerire la tassa sulla propriet\u00e0. Afferm\u00f2 anche che i socii latini non avrebbero dovuto essere maltrattati dai generali romani, controbattendo in questo modo all'idea di Gracco di voler riconoscere loro la piena cittadinanza romana.\nQueste proposte sono passate alla storia col nome di \"Leges Liviae\", che per\u00f2 non furono mai messe in pratica, perch\u00e9 il Senato voleva solo incrinare la forza e il potere di Gaio Gracco. Il piano ebbe successo e cos\u00ec Druso riusc\u00ec a porre il veto alla riforma graccana.\nDruso divenne poi console nel 112 a.C. e combatt\u00e9 per due anni consecutivi contro gli Scordisci in Tracia, anche quando gli venne prolungato il mandato come proconsole di Macedonia nel 111 a.C.. Egli otteneva nel maggio dell'anno successivo (110 a.C.) il trionfo su questo popolo, che aveva combattuto probabilmente insieme con altri popoli suoi alleati della zona, come i Daci e le vicine popolazioni della Tracia.\nNel 109 a.C. fu eletto censore insieme con Marco Emilio Scauro, ma mor\u00ec l'anno successivo (108 a.C.)."}
{"id": "593590", "revid": "339392", "url": "https://it.wikipedia.org/wiki?curid=593590", "title": "U-212", "text": ""}
{"id": "593597", "revid": "339392", "url": "https://it.wikipedia.org/wiki?curid=593597", "title": "Classe Toti", "text": ""}
{"id": "593604", "revid": "729019", "url": "https://it.wikipedia.org/wiki?curid=593604", "title": "LEN Euro Cup", "text": "La LEN Euro Cup \u00e8 una competizione pallanuotistica europea maschile riservata a squadre di club che si svolge dalla stagione 1992-1993.\nIl trofeo ha assunto tale denominazione a partire dalle stagione 2011-2012; prima di allora era chiamato LEN Trophy e noto in Italia come Coppa LEN.\nLa Euro Cup \u00e8 il secondo torneo continentale per importanza, dopo l'Eurolega, sin da quando \u00e8 stata soppressa la Coppa delle Coppe nel 2003.\nLa squadra vincitrice si contende con i campioni d'Europa la LEN Supercup.\nFormula.\nOgni federazione pu\u00f2 iscrivere fino a due formazioni ciascuna, le quali si affrontano in una prima fase a gironi. Nella seconda subentrano gli otto migliori team eliminati nel primo turno di Eurolega e gli otto team eliminati nel secondo turno; le squadre vengono suddivise in otto gironi, dai quali si qualificano alla fase successive le prime due classificate. Dopo i gironi scatta la fase ad eliminazione diretta, dagli ottavi alla finale, in cui le squadre si confrontano su gare di andata e ritorno."}
{"id": "593607", "revid": "161374", "url": "https://it.wikipedia.org/wiki?curid=593607", "title": "Blom Und Voss", "text": ""}
{"id": "593609", "revid": "57342", "url": "https://it.wikipedia.org/wiki?curid=593609", "title": "Cona (Teramo)", "text": "La contrada Madonna della Cona \u00e8 un quartiere della citt\u00e0 di Teramo. Pi\u00f9 comunemente chiamata Cona, prende il nome dall'omonima parrocchia, costruita probabilmente nella prima met\u00e0 del Quattrocento.\nSimbolo di fertilit\u00e0 ed abbondanza, la \"Madonna della Cona\" si festeggia ogni anno, con una grande festa, la domenica successiva l'8 di settembre.\nNei tempi pi\u00f9 antichi, la contrada fu caratterizzata dalla presenza di numerose aziende agricole e latterie che rifornivano la citt\u00e0. Non mancavano artigiani come il \"ferraro\" e il \"carraro\", il \"ramaio\" con attivit\u00e0 commerciali e \"osterie ogni 50 passi\".Negli ultimi anni dell'Ottocento, don Domenico Scimitarra vi apr\u00ec una fornace con il caratteristico metodo Hoffmann nella quale si producevano giornalmente migliaia di mattoni dal caratteristico colore rosso. Ormai in disuso, la fornace Scimitarra, perfettamente conservata, rappresenta uno dei pi\u00f9 interessanti reperti di archeologia industriale del territorio.\nStoria e testimonianze antiche.\nVia Cona.\nLa pi\u00f9 grande ed importante arteria stradale del quartiere, vale a dire via Cona, \u00e8 un tratto stradale della SS. 80, tratto abruzzese dell'antica via Cecilia che permetteva il collegamento tra Roma e Castrum Novum (Giulianova), attraversando Teramo e L'Aquila lungo il valico de \"Le Capannelle\", passando per la suggestiva strada di montagna, oggi ribattezzata dal Parco Nazionale del Gran Sasso - Laga con il nome di Strada Maestra del Parco.\nCome una colonna vertebrale, oggi via Cona attraversa centralmente tutte le zone della contrada, costeggiata da ambedue i lati da numerose attivit\u00e0 commerciali.\nIl quartiere \u00e8 inoltre raggiungibile direttamente dalla superstrada Teramo-Mare (o SS 80 racc) e dalla A14 Roma-Teramo, all'uscita di Teramo Ovest, proseguendo fino alla fine della Tangenziale Ovest, girando in direzione \"Teramo-Cona\".\nArea archeologica di Ponte Messato.\nNella zona pi\u00f9 estrema del quartiere (\"Ponte Messato\"), esiste il parco archeologico della Necropoli di Ponte Messato risalente ai tempi dell'antica Roma: una strada lastricata, contornata di monumenti.\n\u00c8 la \"Via sacra d'Interamnia\" da qualcuno ribattezzata \"Via Appia teramana\" per le analogie con la Via Appia antica nei pressi di Roma.\nGiammario Sgattoni, che fu uno dei primi a intervenire nel 1961 al momento della scoperta fortuita dei resti archeologici durante i lavori di costruzione di un garage per la rimessa dei pullman, ci racconta l'episodio in un suo articolo pubblicato nel 1974 sulla rivista \"Teramo\".\nOrigini e tradizione religiosa.\nChiesa storica.\nMisteriosa la sua origine, costruita probabilmente nella prima met\u00e0 del Quattrocento.\nIl motivo della sua edificazione \u00e8 da collegarsi al culto che i teramani hanno sempre tributato alla Madonna delle Grazie, il cui tempio sorge in prossimit\u00e0 di Porta Reale (secolare ingresso tra le mura dell'antica Interamnia) come \"baluardo e difesa\", mentre dalla parte opposta della citt\u00e0, per lo zelo di San Bernardino da Siena, le fu consacrata una \"edicola\", in seguito chiamata dal popolo \"Madonna della Cona\".\nLa sua struttura ricomprendeva al suo interno l'antica edicola, sulla quale sembra potersi riconoscere il simbolo dell'ostia fiammeggiante che caratterizza il monogramma di San Bernardino.\nNelle sue vicinanze l'ingegnere Carlo Forti realizz\u00f2 nel 1817 un cimitero \"d'emergenza\", una sepoltura collettiva per i corpi di ben tremila vittime causate dalla terribile epidemia che morti a migliaia provoc\u00f2 quell'anno in tutto il Regno. A futura memoria fu posta sul luogo una croce allora denominata del \"Legno della Passione\".\nPer iniziativa di don Ottaviano, verso il 1878 furono commissionate al pittore Gennaro Della Monica le due tele che ancora \u00e8 possibile ammirare, affinch\u00e9 abbellissero la chiesa e rinsaldassero la fede dei parrocchiani. In una \u00e8 raffigurato San Vincenzo Ferreri che benedice i campi, nell'altra S. Antonio di Padova che annuncia il Vangelo a Ezzelino da Romano. Veramente singolare \u00e8 l'accostamento dei due temi, a testimonianza comunque di una Chiesa che benedice gli umili e affronta a viso aperto i ricchi e i potenti.\nIl 15 agosto del 1879 Don Ottaviano Maggiore, parroco di S. Giorgio, da cui dipendeva la cappella della Cona, rivolse un appello a quanti nutrivano devozione per la venerata e miracolosa immagine della Vergine, perch\u00e9 contribuissero con offerte volontarie di grano o denaro. Rendendo le offerte in quella rurale chiesa, alle ore 9:00 del mattino di domenica 24 agosto, la Vergine Santissima, assicurava Don Ottaviano, avrebbe certamente retribuito i fedeli con abbondanti grazie temporali ed eterne.\nNuova chiesa.\nCompletata da pochi anni, \u00e8 stata realizzata dall'Impresa Polisini Group sulla collinetta antistante quella storica. In grado finalmente di accogliere appieno, in quanto a capacit\u00e0 e modernit\u00e0, la comunit\u00e0 parrocchiale del luogo, \u00e8 costituita da una serie di locali sistemati su pi\u00f9 piani. \u00c8 stata inaugurata il 7 dicembre 2007.\nOccorrono per\u00f2 ancora opportuni lavori di completamento, di rifinitura e di sistemazione degli arredi.\nFestivit\u00e0 e folclore.\nPosta a circa un chilometro dall'attuale piazza Garibaldi, la chiesa della Cona fu tradizionale meta di pellegrinaggi e di passeggiate, luogo di scampagnate e sede, nell'Ottocento, di una partecipata festa rurale che fu celebrata in tempi remoti a luglio e poi dislocata a settembre per non interferire con la festa della Madonna delle Grazie. La caratterizzarono sempre \u201cpolli e vino\u201d, \u201cmerende e ubriacature\u201d.\nNei tempi pi\u00f9 antichi, pezzo forte del programma erano \u201cbotti e tamburi\u201d, sostituiti dopo l'Unit\u00e0, da fuochi artificiali e banda musicale. La banda partiva dal centro della citt\u00e0 e si recava in gran pompa verso la Cona, seguita da un largo codazzo di gente. Giunta sul posto eseguiva il suo repertorio fino al momento dei fuochi, sostituita poi da qualche orchestrina locale di chitarre e mandolini.\nDopo la rituale visita di venerazione, le campagne intorno alla chiesa venivano invase da una folla multicolore che dava inizio a pantagruelici pranzi, ricchi di tutte le leccornie della cucina locale. La festa cos\u00ec raggiungeva il suo culmine con danze e balli. Era questo per\u00f2 anche il momento delle risse, per gli eccessi del vino: uno sguardo sfrontato, una parola di troppo e subito si estraevano i coltelli.\nGiuseppe Savini racconta, inoltre, di un singolare pellegrinaggio che le ragazze in cerca di marito compivano verso la Cona, affinch\u00e9 la Vergine favorisse le loro speranze di matrimonio, recitando preghiere all'arrivo in chiesa.\nZone residenziali.\nIl quartiere, tra i pi\u00f9 popolosi (5.000 abitanti circa) e tranquilli della citt\u00e0, si trova a ridosso del centro storico. Caratterizzato da una forma \"allungata\", stretto dalle colline e dal fiume Tordino (elemento che contraddistingue buona parte della citt\u00e0 di Teramo, dalla Cona a San Nicol\u00f2), la contrada presenta delle problematiche riguardo spazi socializzanti aperti (mancanza di una vera piazza) e parcheggi. Ci\u00f2 nonostante sono presenti numerose piccole aree verdi attrezzate.\nLe 5 zone residenziali:\nNel quartiere hanno sede tre istituti di scuola superiore: l'Istituto Professionale per i servizi Commerciali Turistici e Alberghieri \"DI POPPA-ROZZI\" (Piano Solare), l'Istituto Tecnico per Geometra \"C.FORTI\" e l'Istituto Tecnico Commerciale e per Programmatori \"B.Pascal\" (fine Cona 2), nonch\u00e9 una scuola elementare \"Fornaci\", due scuole materne ed un asilo nido.\nIn tutte le zone c'\u00e8 da rilevare la buona presenza di studenti dell'Universit\u00e0 degli Studi di Teramo.\n\u00c8 inoltre curioso notare come molti residenti abbiano origini, pi\u00f9 o meno recenti, nei comuni montani e dell'entroterra, come Castelli, Crognaleto, Cortino, Montorio al Vomano etc., testimonianza della Cona come primo \"approdo\" per tutti coloro che volevano andare a vivere in citt\u00e0. Un legame che, all'interno del quartiere, ancora oggi si avverte.\nSport.\nLa locale squadra di calcio, la \"A.s.d. Cona Teramo 1972\", vanta ben quattro decenni di attivit\u00e0 in categorie giovanili e dilettantistiche provinciali; il settore giovanile \u00e8 sempre stato la sua vera forza, caratteristica che le ha consentito di iscriversi a tutti i campionati, dalla sua fondazione ad oggi, con oltre 40 anni di storia ininterrotta. Altre societ\u00e0 sportive, sempre nell'ambito calcistico, sono state la \"Cona 86\", la \"SC Primavera\" (societ\u00e0 di puro settore giovanile) e la \"Pol. Virtus Cona 2001\", che negli anni si sono fuse con la storica societ\u00e0. La struttura che ospita il sodalizio biancoarancio \u00e8 molto valida e, di recente, \u00e8 stata oggetto di importanti lavori di manutenzione, tra questi il rifacimento del manto in erba sintetica, inaugurato il 10 maggio 2014. Il centro sportivo pu\u00f2 contare anche su un campo di calcetto adiacente, anch'esso con manto in sintetico, costruito nel 2008.\nCalcio.\nLa A.S.D. CONA TERAMO \u00e8 una societ\u00e0 di calcio dilettantistica, nata nel 1972 dall'amore per lo sport, e per il gioco del calcio in particolare.\nUn gruppo di amici, per met\u00e0 poco pi\u00f9 che ventenni e per l'altra un po' pi\u00f9 grandi, ma uniti dallo stesso spirito, pensarono dapprima di formare una squadra per ragazzi, allora chiamata N.A.G., e successivamente formalizzarono l'iscrizione in FIGC con la Terza Categoria, per divertirsi la domenica, con il nome di \"S.C. CONA\".\nMan mano poi che subentravano i pi\u00f9 giovani, i pi\u00f9 grandi si dedicavano al ruolo di dirigenti.\nFin dall'inizio il pensiero trainante \u00e8 sempre stato quello di avere una societ\u00e0 per i ragazzi del quartiere \u201dCona\u201d e delle zone vicine.\nNel corso degli anni, con l'esperienza e il miglioramento dell'organizzazione, aumentava il numero dei ragazzi del settore giovanile e quindi anche la qualit\u00e0.\nDi questo beneficiava ovviamente la Prima Squadra che faceva il salto in Seconda Categoria e, dopo un periodo di consolidamento, alla fine degli anni ottanta - inizio anni novanta, approdava in Prima Categoria e \u201crischiava\u201d successivamente anche la Promozione, categoria alla quale l'allora dirigenza rinunci\u00f2, pur avendo la possibilit\u00e0 di parteciparvi. Capeggiata dal compianto patron Pietro Colantuoni (titolare della Piramide Hightech srl, azienda produttrice di cucine), la squadra avrebbe potuto partecipare al campionato di Promozione grazie alla non iscrizione del GuardiaVomano, che sconfisse proprio i biancoarancio nella finalissima playoff a Villa Vomano, ma la societ\u00e0 rinunci\u00f2 forse per timore di non essere pronta ad affrontare gli oneri del salto di categoria.\nL'attuale denominazione risale alla fusione nel 2004 tra la vecchia \"S.C. Cona\" e la \"Polisportiva Virtus Cona 2001\".\nLa societ\u00e0 pu\u00f2 vantare una storia ultraquarantennale, che la rendono tra le pi\u00f9 vecchie della citt\u00e0 di Teramo, essendo la matricola attiva ininterrottamente dal 4 gennaio 1974 ad oggi.\nIl sodalizio attualmente (giugno 2016) vanta pi\u00f9 di 100 tesserati, grazie al buon numero di atleti presenti nel settore giovanile.\nTitoli Giovanili.\nUn torneo \"Domenico Di Fabio\" di Nepezzano a Teramo."}
{"id": "593611", "revid": "399", "url": "https://it.wikipedia.org/wiki?curid=593611", "title": "Cona di Teramo", "text": ""}
{"id": "593617", "revid": "337", "url": "https://it.wikipedia.org/wiki?curid=593617", "title": "Triangolo di Pascal", "text": ""}
{"id": "593619", "revid": "339392", "url": "https://it.wikipedia.org/wiki?curid=593619", "title": "Classe Type 209", "text": ""}
{"id": "593626", "revid": "39224", "url": "https://it.wikipedia.org/wiki?curid=593626", "title": "Nazione Basca", "text": ""}
{"id": "593628", "revid": "767487", "url": "https://it.wikipedia.org/wiki?curid=593628", "title": "Thunderstick", "text": "La caratteristica di questo batterista consisteva nel fatto che sul palco si esibiva mascherato, portando sul volto una guaina in pelle, dal sapore fortemente sadomaso, che ne nascondeva i lineamenti. Nel video del 1980 dei Samson, \"Biceps Of Steel\", appare a volto scoperto nei panni del super roadie costretto a lottare contro le forze maligne che cercano di disturbare il concerto della band.\nStoria.\nPurkis si un\u00ec al suo primo gruppo, chiamato In Nomine Patris, mentre frequentava ancora il liceo, nel 1972. Con questa band si esib\u00ec in alcuni piccoli eventi, prima di lasciarla nel 1973 e di trasferirsi in Sicilia, dove si un\u00ec al gruppo rock The Primitives. La band si esib\u00ec in svariate zone del sud Italia e registr\u00f2 un singolo. Nel 1974 Purkis decise di tornare in Inghilterra, e l\u00ec divenne batterista del gruppo folk rock Archer, con il quale rimase per poco tempo, prima di fondare una sua propria band, gli Oz. Con gli Oz si esib\u00ec in svariati concerti, prima di unirsi ad una nuova band, i Mr. Zero. Con questo gruppo registr\u00f2 una demo e suon\u00f2 in varie esibizioni. Nel 1977 strinse amicizia con Steve Harris, bassista degli allora emergenti Iron Maiden, che si erano appena separati dal batterista Ron Matthews. Harris propose a Purkis di unirsi alla band, ed il batterista accett\u00f2, prendendo il posto di Matthews. Purkis si esib\u00ec con la band in un concerto, dopodich\u00e9 decise di abbandonarla nell'estate dello stesso anno. In seguito all'esperienza con i Maiden, si un\u00ec prima ad un gruppo chiamato Sirens, poi ad un altro di nome Toltek 9 (in cui suonava l'ex chitarrista di Ian Gillan Bernie Torme). Proprio durante l'attivit\u00e0 con questa band, Purkis conobbe il chitarrista Paul Samson, leader dei Samson, che rimase stupito dall'abilit\u00e0 del giovane e gli chiese di unirsi alla sua band, prendendo il posto di Clive Burr (che, ironicamente, si un\u00ec agli Iron Maiden). Proprio a quel periodo risale la nascita del nome d'arte di Purkis Thunderstick, che inizi\u00f2 ad esibirsi vestito in pelle e cuoio, portando una maschera sadomaso sul volto e rinchiuso in una gabbia, diventando in breve il simbolo dei Samson.\nLa band registr\u00f2 il suo primo album, \"Survivors\", nel 1979, ottenendo un buon successo. Nel 1980 entr\u00f2 in essa il giovane ed abile cantante Bruce Dickinson, e la band registr\u00f2 il suo classico \"Head On\", che divenne uno dei simboli dell'ondata NWOBHM raggiungendo un grande successo. L'anno seguente la band registr\u00f2 un altro album, Shock Tactics, che ottenne anch'esso un grande successo. A quel punto, per\u00f2, Dickinson decise di abbandonare il gruppo, esasperato dalla dipendenza dalle droghe degli altri membri ed unendosi agli Iron Maiden; pi\u00f9 o meno nello stesso periodo anche Thunderstick decise di abbandonare la band, a causa di screzi con Paul Samson. Nello stesso anno il batterista decise di fondare una sua band, chiamata appunto Thunderstick, insieme al cantante Vinnie Munro, ai chitarristi Neil Hay e Colin Heart e al bassista Ben K. Reeve. Sostituito Munro con la cantante Jodee Valentine, la band registr\u00f2 nel 1983 l'EP \"Feel Like Rock N' Roll\", seguito dall'album \"Beauty and the Beasts\", registrato nel 1984, che ottenne un discreto successo. Dopo un radicale cambiamento nella formazione, la band registr\u00f2 un secondo album, ma a causa di litigi tra i vari membri e di una perdita di interesse da parte del leader stesso, si sciolse nel 1988, e l'album non fu mai pubblicato. Thunderstick decise di prendersi una pausa dal mondo della musica, continuando a lavorare comunque come manager e produttore per vari gruppi. Solo nel 1999 fu invitato a prendere parte ad un concerto dei Samson come batterista a Tokyo, rientrando in esso in pianta stabile a partire dal 2000 e rimanendoci fino al 2002, anno dello scioglimento del gruppo a causa della morte del leader Paul Samson. Tutt'oggi Thunderstick gestisce un pub in Inghilterra, e talvolta torna ad esibirsi dal vivo, proponendo cover dei Samson e pezzi del suo gruppo storico."}
{"id": "593632", "revid": "112617624", "url": "https://it.wikipedia.org/wiki?curid=593632", "title": "Vai (Creta)", "text": "La spiaggia di Vai \u00e8 una delle pi\u00f9 grandi attrazioni della mediterranea isola di Creta. L'intera spiaggia \u00e8 caratterizzata dalla grande foresta di palme naturali (la pi\u00f9 grande in Europa) della specie \"Phoenix theophrasti\".\nTurismo.\nCome meta turistica fu scoperta alla fine degli anni settanta dagli hippies provenienti dai centri di Matala e Preveli. Alla fine degli anni ottanta fu scoperta anche dagli operatori turistici e la spiaggia fu riempita di turisti di tutto il mondo che la trasformarono presto in una discarica a cielo aperto. Successivamente Vai fu chiusa ai turisti e, dopo essere stata ripulita, dichiarata area protetta."}
{"id": "593633", "revid": "436907", "url": "https://it.wikipedia.org/wiki?curid=593633", "title": "Maiden Japan", "text": "Maiden Japan \u00e8 il terzo EP del gruppo musicale britannico Iron Maiden, pubblicato il 14 settembre 1981 dalla EMI.\nSi tratta dell'ultimo disco registrato con il cantante Paul Di'Anno, il quale sarebbe stato sostituito da Bruce Dickinson. Le versioni pubblicate negli Stati Uniti, Canada e Nuova Zelanda contengono il brano \"Wrathchild\", assente nelle varie edizioni europee."}
{"id": "593634", "revid": "74173", "url": "https://it.wikipedia.org/wiki?curid=593634", "title": "Powys", "text": "Powys \u00e8 una area amministrativa principale ed una contea preservata del Galles.\nGeografia fisica.\nLa contea confina a nord con il Gwynedd, il Denbighshire ed il distretto unitario di Wrexham; a est con le contee inglesi di Shropshire e di Herefordshire; a sud con Rhondda Cynon Taff, Merthyr Tydfil, Caerphilly (distretto unitario), Blaenau Gwent ed il Monmouthshire; ad ovest con il Ceredigion ed il Carmarthenshire.\nIl territorio della contea \u00e8 prevalentemente montuoso. La parte occidentale \u00e8 attraversata da nord a sud dalla catena dei monti Cambrici. La maggior parte della contea \u00e8 drenata da fiumi che scendono verso le valli del versante orientale. Il nord \u00e8 drenato dal fiume Severn e dall'\"Efyrnwy\" che formano nel nord-est della contea un'ampia vallata. Il fiume \"Dyfi\" che scorre nella parte centrale della contea verso occidente sfocia nella baia di Cardigan con un ampio estuario. Il confine del Powys passa proprio all'imbocco del Dyfi nel suo estuario.\nI principali fiumi del sud della contea sono il Wye e l'Usk. A sud si elevano i rilievi montuosi della catena delle Brecon Beacons, che raggiungono gli 886 metri con il \"Pen y Fan\", e delle \"Black Mountains\" (\"Y Mynyddoedd Duon\"). Al confine settentrionale si eleva la catena delle \"Berwyn\". \nL'area delle Brecon Beacons \u00e8 protetta da un parco nazionale.\nLa contea \u00e8 scarsamente popolata ed i centri principali sono posti nelle valli. La sede amministrativa \u00e8 Llandrindod Wells. Altri centri di una certa importanza sono: Welshpool, Montgomery, Builth Wells, Presteigne, Knighton, Llanwrtyd Wells, Brecon, Hay-on-Wye, Llanidloes, Newtown e Rhayader.\nAmministrazione.\nLa contea \u00e8 nata nel 1974 in attuazione del \"Local Government Act\" del 1972. Essa copre il territorio che era stato parte delle contee di \"Montgomeryshire\" e \"Radnorshire\", la maggior parte del Brecknockshire e una piccola parte del Denbighshire. Il nome della contea trae origine dal regno di Powys che occupava la parte centro-settentrionale dell'attuale contea. Inizialmente la contea controllava i distretti di \"Montgomery\", \"Radnor\" e \"Brecknock\" ma nel 1996 i distretti sono stati aboliti ed il Powys \u00e8 divenuto una Unitary Authority amministrata da un consiglio di contea che ha sede a Llandrindod Wells ed \u00e8 costituito dai rappresentanti dei 73 \"ward\" che lo compongono.\nOggi la contea, dal punto di vista dell'ordine pubblico, fa riferimento alla Dyfed-Powys Police.\nCollegamenti esterni.\n "}
{"id": "593636", "revid": "125985552", "url": "https://it.wikipedia.org/wiki?curid=593636", "title": "Canone televisivo", "text": "Il canone televisivo \u00e8 un tributo richiesto per finanziare la radiodiffusione pubblica nei vari paesi, permettendo cos\u00ec la trasmissione di programmi con poca o nessuna pubblicit\u00e0.\nTra i Paesi che hanno abolito il canone/imposta ci sono Paesi Bassi, Ungheria, Bulgaria, Spagna, Belgio, Lussemburgo, Lituania, Lettonia, Polonia, Estonia, Bielorussia, Ucraina, Moldavia, Russia e Turchia. Si paga invece il canone, ma non c'\u00e8 pubblicit\u00e0 commerciale, in Danimarca, Svezia, Norvegia, Finlandia, Francia, Regno Unito.\nEuropa.\nAustria.\nL'importo del canone varia a seconda del Land di residenza.\nCroazia.\nL'importo del canone \u00e8 80 kn/mese, c.a. 11 \u20ac/mese.\nFinlandia.\nDal 2013 il canone \u00e8 sostituito da una particolare imposta progressiva.\nFrancia.\nIn Francia il canone \u00e8 di 133\u20ac per l'anno 2014, mentre per i territori d'oltremare \u00e8 di 85\u20ac.\nGermania.\nDal 1\u00ba gennaio 2013 il canone (\"Rundfunkgeb\u00fchr\") ammonta a 215,76\u20ac per abitazione (17,98\u20ac al mese), indistintamente dal fatto che si possieda o no un televisore o una radio.\nGrecia.\nL'imposta \u00e8 indiretta ed \u00e8 pagata insieme alla bolletta della luce. Il totale \u00e8 di 51,60 \u20ac.\nIrlanda.\n\u20ac160, non pagano i residenti oltre i 70 anni, in alcuni casi gli oltre 66 e i ciechi.\nItalia.\nIn Italia il canone deriva da un regio decreto del 1938. \nL'importo del canone \u00e8 stato soggetto ogni anno a un aumento pari al tasso di inflazione annuo reale fino al 2016, quando \u00e8 stato ridotto da \u20ac 113,50 a \u20ac 100,00. A partire dal 2016 il pagamento del canone avviene in dieci rate mensili mediante addebito nella fattura per i titolari di utenza di fornitura di energia elettrica. Nel 2017 l'importo del canone passa a \u20ac 90.\nNorvegia.\nLa NRK \u00e8 finanziata da un canone di 2477,52 corone (\u20ac 314,78).\nPaesi Bassi.\nNei Paesi Bassi il canone televisivo venne abolito nel 1980 a seguito della nascita delle prime televisioni private.\nPortogallo.\nIl canone nella sua forma tradizionale fu abolito nel 1992 dal governo di Cavaco Silva. L'emittente RTP \u00e8 finanziata dal governo, dalla pubblicit\u00e0 e da un contributo audio-video di 2,81 euro mensili (33,72 euro/anno), addebitati sulla bolletta dell'energia elettrica. Solo gli utenti che consumano fino a 400 kWh annui ne sono esentati.\nSpagna.\nNon esiste un canone, l'emittente RTVE \u00e8 finanziata dal governo.\nSvezia.\nLa SVT \u00e8 finanziata esclusivamente da un canone di 2076 corone (\u20ac 232,47).\nSvizzera.\nPer la ricezione privata (utenze domestiche) (dati relativi al 2010)\nI canoni possono essere pagati a frazione mensile, trimestrale o annuale.\nRegno Unito.\n\u00a3 145,50 (\u20ac 174,99) per la televisione a colori e \u00a349,00 (\u20ac58,89) per il bianco e nero. Non pagano i residenti oltre i 75 anni e tutti coloro che abitano in ospizi e centri di accoglienza. I ciechi hanno diritto al 50% di rimborso sul totale pagato. La tassa non \u00e8 sul possesso dell'apparecchio televisivo in s\u00e9, ma si applica soltanto a chi \"vede in diretta o registra le trasmissioni trasmesse su qualunque dispositivo\", quindi include l'uso di PC, tablet, smartphone e smart TV. Se si possiede un televisore ma lo si usa soltanto per altri scopi (per esempio videogiochi, DVD, streaming on demand) non \u00e8 necessario pagarla.\nRepubblica Ceca.\n\u20ac 70 per la televisione, \u20ac 30 per la radio (2009).\nAsia.\nIsraele.\nLa Israel Broadcasting Authority viene finanziata dal canone e dalla pubblicit\u00e0, il canone \u00e8 di 70 \u20ac.\nGiappone.\nLa Nippon Hoso Kyokai \u00e8 finanziata dal canone, 15,490 yen (circa 110 \u20ac) per la televisione terrestre, 25,520 (164 \u20ac) per la\ntelevisione satellitare. Vi \u00e8 un altro canone per la televisione in bianco e nero.\nCorea del Sud.\nLa Korean Broadcasting System e la Educational Broadcasting System sono finanziati dal canone, che \u00e8 di 30.000 won (\u20ac 25).\nPakistan.\nLa Pakistan Television Corporation \u00e8 finanziata da un canone di 300 rupie (\u20ac 3,86).\nAfrica.\nGhana.\nLa Ghana Broadcasting Corporation \u00e8 finanziata dal canone, che \u00e8 di 3.000 cedi (\u20ac 0,29).\nNamibia.\nLa Broadcasting Corporation Namibia \u00e8 finanziata dal canone di 204 dollari namibiani (\u20ac 9,90).\nSudafrica.\nLa South African Broadcasting Corporation \u00e8 finanziata dal canone di 250 rand (\u20ac 12,20)."}
{"id": "593640", "revid": "1452073", "url": "https://it.wikipedia.org/wiki?curid=593640", "title": "Atti di disposizione del proprio corpo", "text": "All'art. 5 del Codice civile italiano si legge: \"Gli atti di disposizione del proprio corpo sono vietati quando cagionino una diminuzione permanente della integrit\u00e0 fisica, o quando siano altrimenti contrari alla legge, all'ordine pubblico o al buon costume\".\nPur se collocato in un contesto normativo privatistico, l'art. 5 \u00e8 considerato espressione di un principio generale dell'ordinamento italiano e avente dunque valore di norma imperativa e inderogabile.\nIl principio materialistico.\nLa norma dell'art. 5 esprime una concezione fortemente materialistica del legislatore del 1942: l'integrit\u00e0 fisica era un valore di cui la legge si disinteressava, fino a quando non si verificava un illecito di lesione, cio\u00e8 la cosiddetta \"iniuria corpore corporis illata\" di romanistica memoria.\nIl corpo umano era considerato una \"res\", un tutto in quanto tale, un insieme di parti distinte ma unite, ma comunque sempre guardate dal punto di vista materialistico. Qualunque manomissione del corpo era vietata, anche nel settore dei trapianti a scopo terapeutico.\nFino a pochi decenni fa, in giurisprudenza si affermava:\nIl principio personalistico.\nL'individuazione e l'affermazione del principio personalistico di rispetto della libert\u00e0 individuale ha comportato una diversa considerazione dell'uomo come persona, cio\u00e8 come \"valore\" e non come \"cosa materiale\", quindi dotato di piena autodeterminazione. Esplicita l'interpretazione fornita da Cass. pen., Sez. Un., 21 gennaio 2009, n. 2437, udienza del 18 dicembre 2008, in Dir. pen. e proc., 2009, p.\u00a0447, che ha aperto ad una interpretazione dell'art. 5 c.c. che ha sostituito il concetto \u00abstatico\u00bb di integrit\u00e0 fisica con quello \u00abdinamico\u00bb di salute, riconducendo il \u00abpotere\u00bb di disporre ad una \u00ablibert\u00e0 di decidere e di autodeterminarsi in ordine a comportamenti che in vario modo coinvolgono e interessano il proprio corpo\u00bb\nA questa conquista di civilt\u00e0 giuridica, fanno da \"p\u00e9ndant\" tutte le scoperte in campo biologico, fino ad arrivare alla recente mappatura del genoma, che hanno messo in risalto il nesso tra organismo vivente e giuridicit\u00e0.\nA partire dagli anni settanta, attraverso leggi di attuazione dei principi costituzionali (parit\u00e0 fra i sessi, diritto alla salute come bene individuale e interesse collettivo), sono caduti molti divieti derivanti da una lettura omnicomprensiva dell'art. 5 citato, come ad esempio il divieto di contraccezione e di aborto, e si \u00e8 instaurata una formale uguaglianza fra i sessi nella relazione col proprio corpo, fondata sul principio di autoresponsabilit\u00e0.\nA caratterizzare attualmente la materia, vi \u00e8 il super-principio della \"inviolabilit\u00e0 della dignit\u00e0 umana\", sancito dalla cosiddetta Carta di Nizza all'art. 1, con il relativo corollario che vieta categoricamente di \u00abfare del corpo umano e delle sue parti una fonte di profitto\u00bb.\nCostituiscono espressione dell'autodeterminazione circa la propria salute ed il proprio corpo anche il consenso informato al trattamento medico o terapeutico, eventualmente espresso anticipatamente attraverso un cosiddetto testamento biologico, meglio definibile come dichiarazione anticipata di trattamento, oltre al prelievo destinato al trapianto di organi, il consenso alla Procreazione assistita (, la domanda di mutamento di sesso per transessualit\u00e0. Riguardano la destinazione del corpo dopo la propria morte le scelte sulla sepoltura, anche per [cremazione] e quelle relative al sepolcro familiare o gentilizio.\nNel caso specifico della procreazione assistita, l'applicazione del principio personalistico attiene anche la garanzia dei diritti costituzionali del nascituro, quali sono i diritti della persona e della famiglia.\nParti del corpo disponibili.\nPossibili oggetti di un atto dispositivo del proprio corpo possono essere:\nIl discrimine tra liceit\u00e0 ed illiceit\u00e0 dell'atto di disposizione, per\u00f2, non risiede nel carattere di riproducibilit\u00e0 o meno dell'organo o tessuto ceduto, quanto, piuttosto, nel carattere oneroso o gratuito del contratto con cui si dispone di una parte del proprio corpo.\nIn altre parole, come anche ribadito dalla \"Convenzione sui diritti umani e la biomedicina\", firmata a Oviedo il 4 aprile 1997 ed entrata in vigore sul piano internazionale il 1\u00ba dicembre 1999, \u00e8 vietato espressamente il traffico di organi e di tessuti di origine umana, soprattutto verso Stati che ne fanno libero commercio.\nIl prelievo ed il trapianto di organi sono dunque consentiti, in deroga al divieto, tutte le volte che sono a titolo gratuito, effettuati cio\u00e8 per spirito di solidariet\u00e0 civile e sociale.\nUna esemplificazione: la legge 16 dicembre 1999, n. 483, recante \"Norme per consentire il trapianto parziale di fegato\". dispone all'art. 1 che \u00abIn deroga al divieto di cui all'articolo 5 del codice civile \u00e8 ammesso disporre a titolo gratuito di parti di fegato al fine esclusivo del trapianto tra persone viventi (...)\u00bb.\nUlteriore esemplificazione: la Legge 26 giugno 1967 n. 458, all'art. 1 dispone che \u00abIn deroga al divieto di cui all'art. 5 del Codice civile, \u00e8 ammesso disporre a titolo gratuito del rene al fine del trapianto tra persone viventi\u00bb.\nBibliografia.\nM.C. CHERUBINI, Tutela della salute e atti di disposizione del corpo, in F.D. BUSNELLI, U. BRECCIA, Tutela della salute e diritto privato, Giuffr\u00e9, Milano, 1978\nP. RESCIGNO, Frammenti da varie riflessioni nel tempo, in C.M. MAZZONI, Per uno statuto del corpo, Giuffr\u00e8, Collana Derive, Milano, 2008, p.\u00a0148 ss., ISBN 88-14-13654-8\nS. ROSSI, Consenso informato (Il), in Digesto delle discipline privatistiche, sezione civile, Appendice di aggiornamento VII, Utet, Torino, 2012, 177 ss.\nS. ROSSI, Corpo (Atto di disposizione sul), in Digesto delle discipline privatistiche, sezione civile, Appendice di aggiornamento VII, Utet, Torino, 2012, 216 ss.\nA. SASSI, La tutela civile nei contratti con prestazione medica, in A. PALAZZO, A. SASSI, F. SCAGLIONE, Permanenze dell'interpretazione civile, nella collana I manuali di Diritto e Processo, a cura di A. Palazzo, ISEG, Perugia, 2008, ISBN 978-88-95448-02-2, p.\u00a0390 s.\nS. RODOTA', P. ZATTI (a cura di), Il governo del corpo, Vol. I e II, in Trattato di biodiritto, Giuffr\u00e9, Milano, 2011 ISBN ISBN 88-14-13739-0\nS. STEFANELLI, Autodeterminazione e disposizioni sul corpo, ISEG, Perugia, 2011, ISBN 978-88-95448-18-3"}
{"id": "593645", "revid": "15756", "url": "https://it.wikipedia.org/wiki?curid=593645", "title": "Elettrofilatura", "text": "Lelettrofilatura (detta anche filatura elettrostatica o electrospinning) \u00e8 un efficace processo produttivo elettrodinamico utilizzato sia industrialmente sia a livello di ricerca laboratoriale per la produzione di fibre con diametri estremamente ridotti, tipicamente inferiori al micron, fino a pochi nanometri.\nCon i metodi di filatura convenzionali (per esempio la separazione di fase, il self-assembly, il melt blowing o la sintesi da template) \u00e8 possibile produrre filamenti con diametri minimi dell'ordine di qualche micron, e talvolta con difficolt\u00e0. Inoltre, raramente questi riescono a raggiungere e/o superare l'elettrofilatura in termini di versatilit\u00e0 del processo, facilit\u00e0 di produzione di fibre e possibilit\u00e0 di implementazione a livello industriale. L'elettrofilatura rappresenta pertanto la tecnologia pi\u00f9 largamente utilizzata nella produzione di nanofibre, grazie alla sua facilit\u00e0 di utilizzo e controllo.\nIn termini di versatilit\u00e0 del processo, l'elettrofilatura consente la fabbricazione di fibre in modo continuo a partire da materiali polimerici che possono essere portati ad uno stato fluido ad elevata viscosit\u00e0 attraverso la fusione (ottenuta col calore) o la dissoluzione in opportuni solventi. Nella soluzione di partenza possono anche essere aggiunte altre specie quali - per esempio - particelle ceramiche, nanoparticelle metalliche o molecole funzionalizzate (ad esempio molecole fotocromiche, termocromiche, ecc) con il fine di conferire alla fibra finale particolari propriet\u00e0 utili in applicazioni altamente specializzate.\nIl processo \u00e8 essenzialmente basato sul flusso e il rapido allungamento di una soluzione polimerica elettrificata mediante l'applicazione di alte tensioni. Il getto polimerico che si genera, viene accelerato ed allungato da un campo elettrostatico esterno e, durante il volo verso il collettore, si stira ed assottiglia. Il solvente evapora nel tragitto provocando la solidificazione e deposizione di nanofibre solide su un substrato (posto sul collettore).\nCon la riduzione delle dimensioni alla scala nanometrica, le fibre ottenute acquisiscono nuove propriet\u00e0, come un'elevata area superficiale specifica (molto elevata in rapporto al volume), porosit\u00e0 ed elevato modulo elastico. Le nanofibre trovano applicazione in diversi settori tecnologicamente avanzati quali l'ingegneria biomedica, sistemi di filtrazione di sostanze tossiche, produzione di tessuti speciali protettivi, l'elettronica organica flessibile e l'energia.\nStrumento.\nIl primo brevetto sull'elettrofilatura risale al 1934, quando Anton Formhals brevett\u00f2 una serie di apparecchiature per produrre filamenti di acetato di cellulosa mediante l'utilizzo di un campo elettrico.\nIl sistema alla base dell'elettrofilatura \u00e8 abbastanza minimale, costituito da pochi ma essenziali elementi:\nLa siringa, riempita con la soluzione polimerica, viene flussata tramite la pompa volumetrica ad una velocit\u00e0 relativamente bassa e costante (nell'ordine di pochi ml/h); la pompa garantisce un flusso costante con un tasso prestabilito. Alla siringa \u00e8 montato un ago in acciaio inossidabile molto sottile, con un diametro interno nell'ordine delle centinaia di micrometri, che funge anche da elettrodo in diretto contatto con la soluzione. Il generatore di tensione impartisce un elevato voltaggio (operante solitamente tra i 5 e i 30 kV) direttamente all'ago. Sotto l'influenza del forte campo elettrico che si genera fra l'ago ed il collettore metallico, sulla soluzione polimerica vengono indotte delle cariche. Quando il campo elettrico applicato \u00e8 sufficientemente elevato per superare la tensione superficiale delle gocce di soluzione, il getto caricato viene filato sul collettore metallico, contro elettrodo collegato alla messa a terra. Il substrato sul quale vengono raccolte le fibre elettrofilate viene solitamente messo in contatto con il contro elettrodo.\nLo stiro della soluzione \u00e8 continuo finch\u00e9 c'\u00e8 soluzione a disposizione per contribuire al getto in volo. La formazione di fibre \u00e8 quindi in linea di principio continua, se avviene senza rottura del getto durante il volo verso il collettore.\nIl processo di elettrofilatura pu\u00f2 esser condotto sia partendo da una soluzione - andando a disciogliere il materiale polimerico in opportuni solventi - o anche a partire dal polimero allo stato fuso. In entrambi i casi il materiale da elettrofilare viene inserito all'interno della siringa e la strumentazione \u00e8 sostanzialmente uguale in entrambi i processi. L'elettrofilatura da fuso, nonostante non necessiti di solventi e per questo sia idealmente pi\u00f9 accettabile a livello industriale, \u00e8 un processo meno utilizzato. Infatti, solamente i polimeri termoplastici (polietilene, polipropilene, poliestere, ecc) per i quali la temperatura di fusione \u00e8 decisamente inferiore alla temperatura di degradazione, possono essere filati con questa modalit\u00e0. Inoltre, l'assenza di evaporazione del solvente - in grado di garantire la riduzione del diametro del getto in volo - fa s\u00ec che le fibre finali risultino pi\u00f9 grossolane (microfibre).\nL'elettrofilatura da soluzione \u00e8 pi\u00f9 versatile ed \u00e8 pi\u00f9 applicata, pertanto nei prossimi paragrafi, dove non diversamente specificato, si far\u00e0 riferimento a questa. Da soluzione \u00e8 possibile processare un elevatissimo numero di polimeri solubili in opportuni solventi volatili: polimeri sintetici, di origine biologica (proteine, polisaccaridi, DNA...), polimeri caricati e funzionalizzati ed anche miscele di polimeri e copolimeri. La filatura da soluzione consente anche di elettrofilare sostanze inorganiche (nanoparticelle metalliche, ceramiche...) insieme al polimero di partenza.\nCollettore.\nIl collettore \u00e8 la zona su cui si depositano le nanofibre ed \u00e8 generalmente costituito da una piastra di materiale conduttore, messo a terra per garantire la chiusura del circuito. Se si sceglie di elettrofilare su un materiale non conduttore, le cariche presenti sulla superficie del getto tendono ad accumularsi rapidamente sul collettore, con il conseguente crollo della differenza di potenziale riducendo drasticamente anche il numero di fibre depositate. Se le cariche rimangono accumulate sul collettore (perch\u00e9 appunto si deposita su un collettore isolante o su un collettore conduttore ma non messo a terra), si creano delle forze di repulsione che ostacolano la deposizione di nuove fibre che arrivano ancora cariche sul collettore.\nIl collettore pi\u00f9 semplice e pi\u00f9 largamente utilizzato \u00e8 costituito da una piastra metallica mediante la quale si ottengono membrane di nanofibre depositate in modo casuale con struttura di tessuto non tessuto.\nEsistono per\u00f2 diverse tipologie di collettori in grado di influenzare la disposizione spaziale delle nanofibre. Per ottenere la deposizione di nanofibre allineate macroscopicamente un collettore largamente utilizzato \u00e8 un rullo cilindrico in movimento. Grazie all'elevata rotazione del rullo le fibre vengono raccolte in strutture allineate macroscopicamente se il rapporto diametro/lunghezza e la velocit\u00e0 di rotazione sono abbastanza alti da permettere elevate velocit\u00e0 lineari che permetteranno lo stiramento delle fibre durante la raccolta.\nVengono spesso impiegati anche collettori caratterizzati da diverse geometrie, con diversi pattern di materiale conduttivo alternati a materiali isolanti in grado di direzionare la deposizione delle nanofibre lungo certe direzioni preferenziali.\nPrincipi di processo.\nIl processo di elettrofilatura si basa essenzialmente sull'accumulazione di cariche su una soluzione polimerica sotto l'effetto di elevati voltaggi - nel range delle decine di kV - con la conseguente emissione di un flusso. Tale flusso, sotto l'influenza del forte campo elettrico che si instaura, viene rapidamente stirato. Il getto di polimero nel tragitto dall'ago al collettore si assottiglia a causa della repulsione elettrostatica e dell'evaporazione del solvente, portando quindi alla riduzione delle proprie dimensioni.\nIl processo pu\u00f2 essere suddiviso in vari step: l'avvio del getto con la formazione del \"cono di Taylor\", l'elongazione del segmento, l'instaurarsi di una regione di instabilit\u00e0 (movimento a colpo di frusta) ed infine la solidificazione del getto con la conseguente formazione delle nanofibre (evaporazione del solvente).\nFormazione del \"cono di Taylor\".\nQuesto primo passaggio \u00e8 costituito da due stadi intermedi: la generazione della goccia e la successiva formazione del \"cono di Taylor\". La generazione della goccia avviene semplicemente flussando la soluzione polimerica attraverso l'ago della siringa tramite il sistema di regolazione del flusso, tipicamente a portate molto basse; sulla punta dell'ago si formano delle goccioline. A bassi voltaggi la goccia che fuoriesce dall'ago non cade grazie alla sua tensione superficiale che si oppone alla forza di gravit\u00e0.\nAll'aumentare poi dell'intensit\u00e0 del campo elettrico, le cariche indotte sulla superficie della goccia iniziano a sentirsi innescando tra esse un processo di repulsione. Tale repulsione agisce in direzione opposta rispetto alla tensione superficiale (che tende a riportare la goccia nella sua condizione iniziale), risultando nella distorsione della goccia a dare una forma conica - nota appunto come \"cono di Taylor\". Sar\u00e0 questa la superficie da cui inizier\u00e0 il processo di stiro. La deformazione della goccia continua finch\u00e9 la repulsione fra le cariche \u00e8 sufficientemente forte da espellere il getto. Una volta raggiunta la soglia critica di voltaggio per la formazione del getto iniziale, l'equilibrio delle forze \u00e8 perturbato ed il getto caricato viene emesso dal \"cono di Taylor\".\nEmissione del getto.\nNon appena viene oltrepassato il valore critico di voltaggio, l'emissione dal \"cono di Taylor\" del getto caricato e la sua conseguente elongazione \u00e8 pressoch\u00e9 istantanea. Il getto inizia quindi la fase di volo, allungandosi ed accelerando sotto l'effetto del campo elettrico e delle forze di stiramento che ne conseguono. Il campo elettrico presente ha una specifica direzione - dall'ago della siringa verso il collettore - e di conseguenza anche la repulsione delle cariche superficiali nel getto hanno la stessa direzione, con una componente assiale che provoca l'allungamento del getto nel suo transito verso il collettore. Il diametro del getto si riduce quindi sia per un effetto di stiro sia per effetto dell'evaporazione del solvente.\nRegime di instabilit\u00e0.\nDopo una fase iniziale di moto pressoch\u00e9 rettilineo, la traiettoria del getto diventa instabile mediante due principali tipologie di instabilit\u00e0:\nL'interazione fra le cariche presenti sul getto ed il campo elettrico esterno coordinano queste instabilit\u00e0, che nascono in momenti diversi e sono controllati dalle propriet\u00e0 chimico-fisiche del liquido e dai parametri di elettrofilatura. L'incurvatura del getto genera un \"loop\" che si sviluppa poi in una spirale nella quale il getto si assottiglia gradualmente; gran parte dell'allungamento avviene quindi in queste curvature a causa del movimento di flessione del getto. In questo stadio del processo si ha infatti un notevole incremento della lunghezza del percorso (fino a 10000 volte in un periodo di tempo molto breve, inferiore ai 0.05 secondi) su cui il getto viene accelerato ed allungato prima di solidificarsi.\nLa descrizione quantitativa di questo stadio del processo risulta complessa, dato che vi contribuiscono diverse forze che variano molto velocemente nel tempo a causa dell'evaporazione del solvente e della dissipazione delle cariche.\nSolidificazione del getto.\nDurante il processo di elongazione il getto solidifica a dare fibre in seguito all'evaporazione del solvente, con la formazione infine di nanofibre polimeriche. La velocit\u00e0 di evaporazione del solvente dipende da una serie di fattori, fra i quali per esempio la distanza dal collettore e la tensione di vapore del solvente. Questa fase \u00e8 molto importante nella determinazione dei diametri delle fibre: la dimensione delle nanofibre ottenute \u00e8 infatti data anche dalla velocit\u00e0 di evaporazione del solvente e dal tempo impiegato da esso per evaporare. Dopo la solidificazione le cariche precedentemente presenti nel getto possono rimanere intrappolate sulla superficie delle fibre, ma cessa ogni tipo di instabilit\u00e0 del flusso.\nDeposizione delle nanofibre.\nLo step finale \u00e8 la deposizione delle nanofibre sul substrato, tipicamente posto su un collettore collegato alla messa a terra. Le nanofibre cariche - attratte dal collettore - si depositano al termine del loro volo sul substrato posto in contatto con il contro elettrodo. Dopo la deposizione la maggior parte delle cariche sulla fibra vengono rapidamente dissipate attraverso il collettore collegato alla messa a terra. A seconda della durata del processo si possono produrre campioni composti da poche nanofibre o membrane self-standing.\nParametri di elettrofilatura.\nLa tecnica dell'elettrofilatura richiede una strumentazione abbastanza semplice, tuttavia i fenomeni che ne governano il processo alla base dipendono da un complesso sistema di variabili e fattori spesso interconnessi fra loro. I parametri in gioco vengono solitamente classificati in tre gruppi:\nSia la morfologia finale delle nanofibre ottenute, sia la riuscita del processo in s\u00e8 sono strettamente legati al controllo di tali parametri, pertanto \u00e8 di fondamentale importanza trovarne la combinazione ottimale per la buona riuscita dell'elettrofilatura. L'ottimizzazione del processo permette di ottenere fibre senza difetti, eventuali particolari strutture superficiali desiderate e un'opportuna distribuzione dei diametri delle fibre.\nParametri della soluzione.\nI parametri relativi alla soluzione polimerica sono strettamente legati alle caratteristiche del polimero e la natura del solvente in cui si trova e sono:\nFra questi, la viscosit\u00e0 della soluzione polimerica \u00e8 uno dei parametri pi\u00f9 importanti, essendo una misura diretta del numero di \"entanglements\" nel sistema. Per la formazione di fibre continue senza difetti \u00e8 necessario che la soluzione abbia una viscosit\u00e0 (quindi numero di entanglements) sufficiente a sostenere il getto in volo. Se infatti la viscosit\u00e0 della soluzione \u00e8 troppo bassa (numero di entanglements non sufficiente), il getto non rimane coeso e prevale l'effetto della tensione superficiale del solvente che tende a separare il getto riportandolo alla forma sferica della goccia. La viscosit\u00e0 \u00e8 strettamente legata sia alla concentrazione del polimero nella soluzione sia al suo peso molecolare, maggiori sono questi valori e maggiore sar\u00e0 la viscosit\u00e0 della soluzione. All'aumentare della viscosit\u00e0 si passa dalla formazione di gocce (\"electrospray),\" a fibre con difetti globulari (comunemente chiamati \"beads\") infine a fibre senza difetti.\nLa conducibilit\u00e0 elettrica del solvente \u00e8 legata all'accumulazione delle cariche sulla soluzione, infatti - per l'espulsione del getto dal \"cono di Taylor\" - \u00e8 necessaria l'accumulazione di cariche che danno poi la repulsione elettrostatica necessaria a vincere la tensione superficiale. Una conducibilit\u00e0 elevata del solvente favorisce il processo di accumulazione delle cariche. Un'elevata conducibilit\u00e0 fa anche s\u00ec che l'effetto di stretching durante il volo verso il collettore sia pi\u00f9 rilevante con una maggiore riduzione del diametro delle fibre. Per aumentare la conducibilit\u00e0 si pu\u00f2 scegliere un solvente pi\u00f9 polare, oppure \u00e8 possibile introdurre composti ionici nella soluzione (come ad esempio dei sali), tenendo sempre presente che se si eccede nel valore di conducibilit\u00e0, una presenza troppo elevata di cariche pu\u00f2 tradursi in instabilit\u00e0 del getto.\nLa tensione superficiale invece agisce nella direzione opposta, solventi con elevata tensione superficiale tendono infatti a riportare la soluzione alla condizione di goccia. Per facilitare la formazione di fibre continue e lisce \u00e8 necessario pertanto lavorare con una bassa tensione superficiale, condizione che si pu\u00f2 raggiungere o scegliendo opportuni solventi con bassa tensione superficiale oppure introducendo nella soluzione dei tensioattivi.\nCondizioni di processo.\nTra i parametri di processo si considerano:\nIl voltaggio applicato ha un effetto non univoco sulle fibre, da un lato all'aumentare della tensione e del campo elettrico che ne consegue si ha un maggiore stiro, che provoca una riduzione della dimensione delle fibre, dall'altro lato pu\u00f2 portare al prevalere del richiamo della soluzione dalla siringa, che porta invece ad un aumento del diametro delle fibre. L'effetto della tensione dipende strettamente dalla coppia polimero-solvente che si sta elettrofilando, ma anche dalla concentrazione.\nLa portata del flusso determina la quantit\u00e0 di soluzione disponibile per l'elettrofilatura nell'unit\u00e0 di tempo (solitamente espressa in mL/h). All'aumentare della portata aumentano i diametri delle fibre, aumenta infatti la quantit\u00e0 di materiale che si sta elettrofilando, a parit\u00e0 di tempo il flusso si caricher\u00e0 meno provocando un effetto di stiro minore.\nLa distanza fra la punta dell'ago ed il collettore, agisce sul tempo che il getto impiega per raggiungere il collettore e sulla forza del campo elettrico. Riducendo la distanza fra ago e collettore, il getto ha uno spazio minore da percorrere prima di raggiungere il collettore. Inoltre, il campo elettrico aumenta provocando una maggiore accelerazione del getto; di conseguenza il solvente potrebbe non avere sufficiente tempo per evaporare. Se la distanza \u00e8 troppo bassa, la forza del campo elettrico potrebbe aumentare a tal punto da provocare una forte instabilit\u00e0 del getto. Se dall'altro lato si aumenta troppo la distanza, il campo elettrico potrebbe non esser sufficientemente forte per sostenere lo stretching delle fibre, non consentendo la loro deposizione sul collettore (in questo caso si pu\u00f2 aumentare il voltaggio).\nParametri ambientali.\nSe il processo non \u00e8 operato in atmosfera controllata, qualsiasi interazione fra l'ambiente circostante e la soluzione polimerica, pu\u00f2 avere effetti sulla morfologia delle fibre ottenute. Qualsiasi variazione presente nell'ambiente in cui il processo viene condotto pu\u00f2 influenzare il campo elettrico e quindi di conseguenza il processo stesso. I principali parametri ambientali sono:\nSe si opera in un ambiente con elevata umidit\u00e0 relativa, sulla superficie delle fibre si possono formare dei pori, le cui dimensioni dipendono dal grado di umidit\u00e0. Infatti, in seguito all'evaporazione del solvente il getto si raffredda ed il vapore acqueo presente nell'aria in contatto con la superficie della fibra pu\u00f2 condensare lasciando pori superficiali una volta evaporato.\nL'aumento di temperatura da un lato comporta una maggiore velocit\u00e0 di evaporazione del solvente, ma dall'altro riduce la viscosit\u00e0 della soluzione polimerica. Ad alte temperature quindi si ha un maggiore stretching del getto in volo a causa della minore viscosit\u00e0.\nApplicazioni.\nL'elevata finezza delle fibre elettrofilate consente di produrre materiali con un altissimo rapporto superficie/volume e una elevata porosit\u00e0. I possibili campi di impiego sono svariati ed in settori di avanzato interesse tecnologico: nel tessile tecnico (ad esempio membrane per filtrazione), in campo biomedico (scaffold per crescita di tessuti e protesi vascolari, sistemi di trasporto e rilascio di farmaci), in campo industriale (rinforzo per materiali compositi, strati porosi per materiali laminati, supporti per catalizzatori) o nell'elettronica. Vediamone alcuni pi\u00f9 nel dettaglio.\nSettore biomedicale.\nNel settore biomedicale le nanofibre vengono largamente utilizzate nell'ambito dell'ingegneria tissutale, come scaffold per supporto alla crescita cellulare e come membrane per il rilascio di farmaci. Strutture alla nanoscala sono particolarmente affini ai sistemi biologici, lavorando in scale dimensionali simili a quelle di virus, batteri, ecc.\nMembrane nanofibrose vengono impiegate nell'ingegneria tissutale come supporto o matrice sul cui innescare la crescita successiva di cellule, favorendo l'adesione, la migrazione e la proliferazione di cellule per la riproduzione successiva del tessuto da rimpiazzare. Altri impieghi per membrane elettrofilate nel settore biomedicale riguarda la guarigione di ferite quali, ad esempio, bruciature ed abrasioni; la natura della struttura nanofibrosa garantisce importanti caratteristiche quali traspirabilit\u00e0, emostaticit\u00e0 e propriet\u00e0 antibatteriche. La dimensione delle nanofibre non \u00e8 infatti compatibile con le dimensioni dei batteri (se opportunamente elettrofilate) ma permette lo scambio di gas quali ossigeno, anidride carbonica, e vapore acqueo e la traspirazione dei tessuti. Per quanto riguarda il rilascio di farmaci, le nanofibre vengono utilizzate come veicolo per il trasporto ed il rilascio del farmaco. Il principio attivo viene introdotto nella soluzione polimerica e successivamente vengono prodotte le nanofibre con la tecnica di electrospinning. La velocit\u00e0 di rilascio del farmaco nell'organismo dipende da diversi fattori, fra cui il quantitativo totale di principio attivo presente, il diametro delle fibre e la distribuzione del principio attivo all\u2019interno delle stesse nanofibre.\nFiltrazione.\nLa struttura casuale delle membrane e la porosit\u00e0 delle fibre rendono questi materiali adatti a processi di filtraggio di fluidi contenenti particelle con dimensioni caratteristiche superiori alle dimensioni degli spazi vuoti fra una fibra e l'altra. Grazie all'elevato rapporto superficie/volume e all'elevata coesione superficiale, \u00e8 possibile intrappolare particelle sottili. Caricando elettricamente le nanofibre \u00e8 possibile aumentare la capacit\u00e0 di attrazione delle particelle da rimuovere nel caso di particelle cariche. Funzionalizzando ulteriormente le nanofibre che costituiscono la matrice si possono ottenere membrane di affinit\u00e0 in grado di legare selettivamente determinate sostanze contenute nel fluido flussato attraverso la membrana.\nEnergia, elettronica e fotonica.\nL'elettrofilatura di polimeri opportunamente funzionalizzati permette la conduzione di elettroni e/o l'intercalazione di ioni, rendendo le nanofibre materiali particolarmente interessanti nella produzione e nello stoccaggio di energia. Le nanofibre sono gi\u00e0 state applicate in questo senso in pannelli fotovoltaici, batterie ricaricabili e supercapacitori. Nanofibre elettrofilate sono largamente studiate come possibili materiali per elettrodi, offrendo un'elevata area di contatto fra l'elettrodo e l'elettrolita e garantendo quindi un rapido trasferimento di elettroni e ioni. Polimeri elettroattivi vengono lartamente impiegati in membrane elettrofilate integrate in sensori ed attuatori. La possibilit\u00e0 di manipolare e opportunamente controllare la composizione, struttura, morfologia ed allineamento delle nanofibre le rende candidati interessanti nella produzione di dispositivi elettronici e nel campo della fotonica (LEDs e FETs)."}
{"id": "593646", "revid": "34928", "url": "https://it.wikipedia.org/wiki?curid=593646", "title": "Stramilano (duo)", "text": ""}
{"id": "593655", "revid": "486946", "url": "https://it.wikipedia.org/wiki?curid=593655", "title": "Classe Cagni", "text": ""}
{"id": "593660", "revid": "486946", "url": "https://it.wikipedia.org/wiki?curid=593660", "title": "Classe Ammiragli (sommergibili)", "text": ""}
{"id": "593661", "revid": "1728", "url": "https://it.wikipedia.org/wiki?curid=593661", "title": "Talenti (quartiere)", "text": ""}
{"id": "593664", "revid": "1610933", "url": "https://it.wikipedia.org/wiki?curid=593664", "title": "Aquila pescatrice del Madagascar", "text": ""}
{"id": "593668", "revid": "287204", "url": "https://it.wikipedia.org/wiki?curid=593668", "title": "Trattato di Waitangi", "text": "Il trattato di Waitangi (in inglese \"Treaty of Waitangi,\" in m\u0101ori \"Te Tiriti o Waitangi\") \u00e8 un trattato firmato il 6 febbraio 1840 a Waitangi da William Hobson, rappresentante dell'Impero Britannico, e da circa quaranta capi delle trib\u00f9 m\u0101ori dell'Isola del Nord della Nuova Zelanda. \u00c8 un documento di importanza centrale per la storia e la costituzione politica dello stato della Nuova Zelanda; esso ha definito le relazioni politiche tra il governo della Nuova Zelanda e la popolazione m\u0101ori.\nIl trattato fu redatto in un momento cruciale, sotto la spinta di una doppia pressione: quella dei coloni britannici intenzionati a fondare una colonia in Nuova Zelanda, e quella di alcuni leader m\u0101ori interessati alla protezione britannica per contrastare la minaccia delle forze francesi. Il trattato istituisce un governatore britannico della Nuova Zelanda, riconoscendo ai m\u0101ori il diritto di mantenere le loro terre, foreste e altri beni, e di godere degli stessi diritti dei sudditi britannici. Una volta scritto e tradotto, fu firmato per la prima volta dai leader del Nord a Waitangi il 6 febbraio 1840, e in seguito fatto circolare in diverse zone del paese per raccogliere le firme di altri capi maori. Nei mesi successivi, nonostante l'opposizione manifestata da alcuni leader, le copie del trattato vennero firmate da circa cinquecentotrenta/cinquecentoquaranta m\u0101ori, di cui almeno tredici donne. In totale vi sono nove copie firmate del Trattato di Waitangi, compresa la prima sottoscritta a Waitangi.\nIl testo del trattato, bilingue, con il testo m\u0101ori tradotto dall'inglese, include un preambolo e tre articoli. L'articolo uno del testo inglese sancisce la sovranit\u00e0 della Corona del Regno Unito sulla Nuova Zelanda. L'articolo due garantisce ai capi firmatari e alle loro trib\u00f9 il mantenimento delle loro terre, foreste e beni, e concede alla Corona un diritto di prelazione su tutte le terre che i m\u0101ori desiderano vendere. L'articolo tre conferisce ai popoli m\u0101ori pieni diritti e tutele come soggetti britannici.\nIl testo maori, redatto da missionari britannici conoscitori della lingua Te Reo, non \u00e8 un'esatta traduzione di quello inglese: le due versioni differiscono anche notevolmente. Le ragioni di questa ambiguit\u00e0, o della mancata corrispondenza linguistica \u2014 responsabile di conseguenti difformit\u00e0 di contenuto e di lettura \u2014 sono state variamente interpretate: inesperienza e incompetenza giuridica degli autori del Trattato, scelta intenzionale da parte dei britannici, ingenuit\u00e0 o sottovalutazione delle conseguenze del testo sottoscritto da parte dei maori, o testimonianza della difficolt\u00e0, se non impossibilit\u00e0, di fissare in un testo scritto concetti a cui le culture di riferimento dei contraenti \u2014 quella britannica e quella maori \u2014 attribuivano significati dissimili. Per quanto riguarda quest'ultimo aspetto, ad esempio, il termine \"sovranit\u00e0\" \"(sovereignity)\", concetto cruciale e ricorrente nella versione inglese, non aveva un equivalente diretto nel contesto della societ\u00e0 m\u0101ori; nella versione maori del Trattato viene citato il termine \"rangatiratanga\", corrispondente al potere dei capi trib\u00f9, che nel testo si prometteva sarebbe stato mantenuto anche dopo l'istituzione del governo britannico. Il termine \"kawanatanga\" con cui i redattori del testo tradussero \"governor\", per descrivere i poteri ceduti alla Corona, non aveva per i m\u0101ori quello stesso significato: le trib\u00f9 erano indipendenti e guidate da pi\u00f9 capi, la societ\u00e0 tradizionale m\u0101ori possedeva forme di leadership e di amministrazione molto diverse dal modello di monarchia centralizzata esistente in Gran Bretagna.\nNei decenni successivi alla firma del trattato i disaccordi sulla sua interpretazione e applicazione culminarono nelle Guerre m\u0101ori. Nel corso della seconda met\u00e0 del XIX secolo, i m\u0101ori persero progressivamente il controllo delle terre che avevano posseduto, alcuni attraverso la vendita legittima, ma pi\u00f9 spesso a causa di accordi ingiusti, transazioni dubbie, o a seguito dei sequestri avvenuti dopo le guerre, culminati nella confisca di gran parte delle regioni settentrionali del Waikato e del Taranaki. Nel periodo successivo, il governo neozelandese ignor\u00f2 per lo pi\u00f9 il Trattato e una sentenza del 1877 lo defin\u00ec addirittura \"una nullit\u00e0\".\nNella seconda met\u00e0 del XX secolo i movimenti di protesta dei m\u0101ori usarono il Trattato come una piattaforma per la rivendicazione dei loro diritti alla sovranit\u00e0 e per recuperare le terre perdute. Nel 1975 venne istituito il \"Waitangi Tribunal\", una commissione permanente di inchiesta incaricata di indagare sulle violazioni del Trattato da parte della Corona. Nel 1985 il governo neozelandese estese i poteri del Tribunale consentendogli di giudicare ricorsi riguardanti violazioni commesse a partire dal 1840, anno di nascita del Trattato; in breve il numero di rivendicazioni aument\u00f2 rapidamente.\nIl 25 giugno 2008 un accordo noto come Treelords, firmato dal Parlamento di Wellington, ha assegnato a sette iwi che rappresentano oltre 100.000 persone, 176.000 ettari di foresta nel centro dell'Isola del Nord. Dal 1974 il 6 febbraio viene celebrato il \"Waitangi Day\", la festa nazionale neozelandese per commemorare la firma del trattato.\nDal 1997 il trattato \u00e8 presente nell'elenco delle memorie del mondo dall'UNESCO.\nContesto storico.\nIl primo Europeo ad arrivare ed esplorare la Nuova Zelanda fu il navigatore olandese Abel Tasman nel 1642, seguito da James Cook nel 1769, che la trov\u00f2 abitata dal popolo polinesiano dei M\u0101ori, arrivato nel paese nel XIV secolo. Le pesca fu una delle prime attivit\u00e0 ad attrarre gli europei in Nuova Zelanda: intorno al 1800 si potevano contare una cinquantina di cacciatori di foche e balene statunitensi e britannici.\nGli scambi avviati tra le popolazioni M\u0101ori ed europee furono mutualmente vantaggiosi: le trib\u00f9 costiere scambiavano lino, legname e patate in cambio di sementi, chiodi, lana, moschetti ed altre tecnologie provenienti dal continente europeo.\nAttorno al 1820 si hanno notizie di mercanti integrati nella societ\u00e0 M\u0101ori: legati in matrimonio con le donne locali potevano godere della protezione dei capi come membri della trib\u00f9.\nAnche la Francia mostr\u00f2 interesse nella Nuova Zelanda come possibile colonia, ma il popolo nativo era pi\u00f9 propenso ad intraprendere rapporti commerciali con inglesi e statunitensi (considerati cugini degli inglesi): l'esecuzione da parte dei francesi di duecentocinquanta M\u0101ori nel 1772, come condanna per l\u2019uccisione dell\u2019esploratore Marion du Fresne e del suo equipaggio, ritenuti colpevoli di aver pescato in un\u2019area proibita secondo le leggi m\u0101ori, aveva determinato una \"profonda diffidenza\". A dimostrazione di questo timore, nel 1831 tredici \"rangatira\" (capi maggiori) inviarono una lettera al re Guglielmo IV, chiedendo appoggio per la salvaguardia delle loro terre. In risposta venne inviato James Busby con la nomina di \"British Resident,\" un rappresentante del governo inglese con funzioni diplomatiche. Lo stesso Busby contribu\u00ec alla stesura della Dichiarazione d\u2019Indipendenza della Nuova Zelanda, da lui firmata il 28 ottobre 1835 insieme ad altri trentacinque capi trib\u00f9 dell\u2019Isola del Nord, membri delle \"United Tribes of New Zealand\" (Le Trib\u00f9 Unite della Nuova Zelanda). Questo documento non fu per\u00f2 ben accolto e visto dall'ufficio coloniale in Gran Bretagna, che riteneva necessaria una nuova politica per la Nuova Zelanda. Venne quindi inviato il capitano William Hobson, incaricato di siglare un accordo con i nativi, al fine di ottenere un controllo completo del paese.\nIl trattato.\nAl suo arrivo il 29 gennaio 1840 e senza alcuna bozza di documento preparata da avvocati o funzionari dell'ufficio coloniale, Hobson scrisse il suo trattato in quattro giorni con l'aiuto del suo segretario, James Freeman, e di James Busby, nessuno dei quali esperto in questioni di diritto. Il testo sub\u00ec numerose revisioni e, rendendosi conto che un trattato in inglese non poteva essere compreso, discusso o accettato dai m\u0101ori, Hobson incaric\u00f2 il missionario Henry Williams e suo figlio Edward Marsh Williams, pi\u00f9 esperti in \"Te Reo\", la lingua m\u0101ori, di tradurre il documento. Durante l'incontro del 5 febbraio a Waitangi, alla presenza di numerosi capi maori, vennero lette le versioni del trattato nelle due lingue. I capi M\u0101ori (rangatira) discussero quindi il Trattato per cinque ore, e si trasferirono presso un fiume nelle vicinanze, dove continuarono le deliberazioni fino a tarda notte. Hobson aveva programmato che la firma avvenisse il 7 febbraio, ma nonostante le diffidenze e le proteste di alcuni \"rangatira\", la mattina del 6 febbraio 1840 circa quaranta capi delle trib\u00f9 del nord furono pronti a sottoscrivere il trattato.\nL'intera questione era tuttavia complicata dal fatto che la societ\u00e0 m\u0101ori si basava su una tradizione orale, e assegnava valore e fiducia alla parola delle persone, nella fattispecie a quanto Hobson e i missionari esposero verbalmente, pi\u00f9 che al contenuto scritto del trattato vero e proprio. Pur assicurando l'accuratezza della loro traduzione, i due missionari si trovarono in difficolt\u00e0 nel realizzare una traduzione letterale. Le credenze e gli atteggiamenti dei m\u0101ori verso la propriet\u00e0 e l'uso della terra erano diversi da quelli prevalenti in Gran Bretagna e in Europa. Inoltre, di oltre seicento capi, solo dodici erano in grado di firmare con il proprio nome: tutti gli altri apposero una X o disegnarono parte del proprio \"moko\" (tatuaggio facciale personale). Dopo la firma di ognuno, Hobson stringeva loro la mano pronunciando le sue pi\u00f9 note parole \"He iwi tahi tatou \u2013 We are (now) one people\", ovvero \"Ora siamo un unico popolo\".\nPreambolo.\nLa versione inglese dichiara la sovranit\u00e0 della Corona inglese sulle isole e l'istituzione di un governo finalizzato alla tutela della colonizzazione britannica, al mantenimento della pace e dell'ordine interno, alla protezione dei diritti e delle propriet\u00e0 della popolazione m\u0101ori.\nNella versione maori viene dichiarato che l'istituzione del nuovo governo britannico manterr\u00e0 inalterato il \"rangatiratanga\" tribale (autonomia o autorit\u00e0 sulla propria area) e la propriet\u00e0 delle terre m\u0101ori.\nArticolo Primo.\nLa versione inglese riconosce alla Corona \"assolutamente e senza riserve tutti i diritti e i poteri della sovranit\u00e0\" sulla Nuova Zelanda; nella versione maori, i capi m\u0101ori concedono alla Regina \"te kawanatanga katoa\", ossia il governo sulle loro terre. Il concetto di \"sovranit\u00e0\", tradotto con \"kawanatanga\", non corrisponde allo stesso significato in inglese: nelle dispute sorte su questa interpretazione, i capi trib\u00f9 hanno sostenuto che il Trattato permetteva di conservare la loro autorit\u00e0 e autonomia.\nArticolo Secondo.\nNel testo inglese viene garantito a singoli e trib\u00f9, se lo desiderano, il \"pieno, esclusivo e indisturbato possesso delle loro terre, possedimenti, foreste, zone di pesca e altre propriet\u00e0\". Di contro, viene affermato il diritto esclusivo di prelazione delle terre da parte della Corona e dei suoi delegati.\nNel testo m\u0101ori, il secondo articolo conferma agli \"hap\u016b\" (trib\u00f9) la propriet\u00e0 delle terre, dei villaggi e tutto ci\u00f2 che risulta per loro prezioso (taonga), includendo non solo oggetti materiali, ma anche astratti, come la lingua, la cultura o i luoghi ritenuti sacri. Tuttavia, mentre il testo inglese assegna alla Corona il diritto esclusivo di acquisto delle terre, in quello maori vi \u00e8 solo l'impegno da parte dei capi di vendere ai britannici le proprie terre ad un prezzo concordato. Il termine \"prelazione\" \u00e8 stato tradotto con \"hokonga\", che significava semplicemente \"comprare, vendere o commerciare\". Molti M\u0101ori dichiararono in seguito di aver interpretato che alla Corona dovesse essere riservata solo la prima opzione di vendita, e non il diritto esclusivo.\nArticolo terzo e Conclusione.\nL'ultima parte del trattato estende ai popoli m\u0101ori i diritti e i priviligi dei sudditi britannici. Per quanto riguarda la traduzione, per quest'ultima parte non sono state sollevate controversie.\nFirme successive.\nIl consenso unanime dei m\u0101ori al Trattato non era stato richiesto esplicitamente dal governo britannico, e Hobson era quindi disposto ad accettare anche solo l'approvazione della maggioranza. Egli riteneva fondamentale che venisse sottoscritto, in quanto il Trattato avrebbe sancito il riconoscimento dei diritti sovrani della corona britannica sulla parte settentrionale della Nuova Zelanda. Tuttavia, le firme raccolte a Waitangi non rappresentavano il nord nel suo insieme, poich\u00e9 quel giorno molti dei capi di rango pi\u00f9 alto non avevano firmato. Per facilitare la raccolta di altre firme nel resto del paese e nell'intento di preservare l'originale del trattato, ne vennero create altre otto copie, ritenute da Hobson ratificazioni e conferme del documento gi\u00e0 sottoscritto. Il nome di ogni copia \u00e8 collegato alle zone del paese in cui venne distribuita:\nA causa di un sopraggiunto ictus, Hobson non pot\u00e9 raccogliere personalmente altre adesioni. Vennero incaricati a tal fine alcuni missionari ed ufficiali che tra il febbraio ed il settembre del 1840 raccolsero pi\u00f9 di 500 firme, comprese quelle di una decina di capi trib\u00f9 donne. Altre trib\u00f9 non diedero il loro consenso ed alcuni di questi capi non firmatari di Waikato e dell'Isola del Nord Centrale, in seguito formarono una sorta di confederazione antigovernativa, ed elessero un monarca chiamato \"K\u012bngitanga\", \"il movimento del re\". Mentre le copie venivano spostate nel paese per dare a quanti pi\u00f9 capi trib\u00f9 possibile l'opportunit\u00e0 di firmare, alcune si persero, specialmente nell'Isola del Sud, dove le condizioni atmosferiche avverse impedirono di raggiungere Otago o Stewart Island. Il consenso al trattato fu unanime in Kaitaia, cos\u00ec come forse nella regione di Wellington a Whanganui.\nIl 21 maggio 1840, il Governatore Hobson proclam\u00f2 la sovranit\u00e0 su tutto il paese - l'Isola del Nord in base al Trattato e l'Isola del Sud grazie alla scoperta di Cook - e la Nuova Zelanda il 16 novembre 1840 venne dichiarata una colonia separata dal Nuovo Galles del Sud. Al governo britannico fu comunicato che l'Isola del Nord era stata ceduta con \"adesione unanime\"; l'Isola del Sud venne invece annessa sulla base della scoperta di Cook e dello \"stato incivile dei nativi\" ricordato da Hobson in una sua dichiarazione. Egli omise anche di riferire che la versione M\u0101ori del Trattato era sostanzialmente diversa da quella inglese, e riport\u00f2 che entrambe le versioni avevano ricevuto 512 firme, mentre la maggioranza di queste erano state riportate sulle copie M\u0101ori inviate in tutto il paese. La singola copia inglese venne sottoscritta solamente da 39 capi. Basandosi su queste informazioni, il 2 ottobre 1840, l'ufficio coloniale approv\u00f2 la proclamazione di Hobson, nonostante vaste aree dell'Isola del Nord non avessero dato la loro adesione. Non vi furono ripensamenti neanche in seguito, quando le relazioni successive rivelarono maggiori dettagli sulle inadeguatezze dei negoziati del trattato.\nAnni successivi al trattato e istituzione del Waitangi Tribunal.\nNegli anni Cinquanta del XIX secolo, facendo leva sulla parte del Trattato che garantiva il mantenimento del \"rangatiratanga\" (l'autonomia o autorit\u00e0 del capo trib\u00f9 nella propria area), e nel tentativo di porre fine all'alienazione delle terre dei nativi minacciati dall'aumento della popolazione dei coloni, si afferm\u00f2 il Movimento Re M\u0101ori (\"K\u012bngitanga\"), che intendeva unire i m\u0101ori sotto un unico sovrano. Questi era chiamato a svolgere un ruolo simile a quello della regina Vittoria, consentendo ai maori di trattare con i coloni europei e il Governatore su un piano di parit\u00e0. Da parte britannica, il trattato venne invece usato per accusare il movimento di ribellione contro la Corona. Fu questo il pretesto per invadere le terre nelle parti orientali dell'Isola del Nord, dove vennero confiscate vaste aree nelle regioni di Waikato e Taranaki. Dopo la loro sconfitta a \u014cr\u0101kau nel 1864, le forze di K\u012bngitanga si ritirarono in una foresta nell'Isola del Nord che divenne nota come il Paese dei Re.\nI conflitti armati tra il nuovo governo coloniale neozelandese ed i M\u0101ori, avvenuti tra il 1845 ed il 1872, divennero noti come le Guerre della Nuova Zelanda, o guerre maori. Si conclusero con la vittoria dell'impero britannico, che pun\u00ec gli oppositori sequestrando ingenti quantit\u00e0 di terreni per coprire le spese di guerra e decimando la popolazione nativa.\nNel periodo successivo alle Guerre m\u0101ori, il governo neozelandese espresse la volont\u00e0 di ignorare il Trattato: una sentenza del 1877 dichiar\u00f2 che esso era nullo dal punto di vista giuridico, perch\u00e9 non era stato incorporato nella legislazione interna del paese: gli interessi dei \"P\u0101keh\u0101\" (denominazione m\u0101ori per i britannici, o comunque non-m\u0101ori) veniva anteposti a quelli della popolazione nativa. Alla fine del secolo quasi tutta la terra era stata venduta: solo due milioni di ettari erano rimasti in possesso ai M\u0101ori.\nTra il 1960 e il 1970 riemersero movimenti di protesta da parte della popolazione m\u0101ori, che incluse tra le varie rivendicazioni la richiesta di rendere lingua ufficiale la propria lingua madre. La questione cruciale considerata dal Tribunale era se una lingua potesse essere considerata un \"tesoro\", ovvero \"taonga\", e quindi protetta dal Trattato, come stabilito nel secondo articolo.\nIn risposta alle numerose proteste e petizioni, nel 1975 il \"Treaty of Waitangi Act\" istitu\u00ec il \"Waitangi Tribunal (\"in M\u0101ori \"Te R\u014dp\u016b Whakamana i te Tiriti o Waitangi)\", una commissione permanente di inchiesta incaricata di interpretare il trattato, di indagare sulle sue violazioni da parte della Corona britannica o dei suoi delegati, e di suggerire mezzi di ricorso. Nella maggior parte dei casi le raccomandazioni del Tribunale non sono state vincolanti per la Corona. Originariamente il mandato era limitato a rivendicazioni su controversie nate dopo l'istituzione del tribunale, ma dal 1985 vennero incluse anche le rivendicazioni storiche, sorte fin dalla sottoscrizione del trattato, nel 1840.\nL'anno successivo all'estensione del mandato del tribunale, il trattato venne menzionato e incorporato, seppur in modo parziale e indiretto, nella Legge sulle propriet\u00e0 statali del 1986, lo \"State Owned Enterprises Act\". La sezione 9 della legge recita \"Nulla nella presente legge consente alla Corona di agire in modo incoerente con i principi del Trattato di Waitangi\". La questione sollevata da questa legge era se il trasferimento di terreni e di altre attivit\u00e0 a imprese di propriet\u00e0 statale potesse avvenire senza considerare gli obblighi della Corona nei confronti di M\u0101ori stabiliti dal trattato di Waitangi. La legge fu impugnata in tribunale nel 1987, ed il giudizio della causa \"New Zealand Maori Council v Attorney-General\" permise la definizione dei \"Principi del Trattato\"; la proposta della vendita di beni pubblici venne ritenuta in violazione di questa clausola. Ci\u00f2 permise ai tribunali di prendere in considerazione le azioni della Corona in termini di conformit\u00e0 con il trattato e stabil\u00ec il principio che, se il trattato veniva ampiamente citato in un atto legislativo, esso doveva prevalere su altre parti, qualora esse entrassero fra di loro in conflitto. I \"Principi del Trattato\" divennero un tema comune nella politica contemporanea della Nuova Zelanda e nel 1989 il quarto governo laburista rispose adottando i \"Principi per l'azione della Corona sul Trattato di Waitangi\", un elenco simile di principi a quello stabilito nel caso giudiziario del 1987.\nIl fondatore del \"New Zealand First Party\", Winston Peters, condusse una campagna per la rimozione dei riferimenti al Trattato di Waitangi, ma anche se i riferimenti al trattato fossero stati rimossi dalla legislazione, il trattato avrebbe potuto ancora essere giuridicamente rilevante, come dimostra il caso \"New Zealand M\u0101ori Council v Attorney General\" (1990), riguardante le radiofrequenze FM, che coinvolgono la questione della propriet\u00e0 dello spettro radio e la protezione della lingua M\u0101ori.\nDurante gli anni Novanta c'\u00e8 stato un ampio accordo tra i principali partiti politici neozelandesi sulla fondatezza delle storiche rivendicazioni maori. Tuttavia, tra la fine degli anni '90 e l'inizio del 2000 diverse personalit\u00e0 politiche fra cui l'ex leader del Partito Nazionale Don Brash nel suo \"Discorso di Orewa\" del 2004, hanno denunciato l'esistenza di un'\"industria dei reclami\" del Trattato di Waitangi, che consentirebbe a molti maori di trarre profitto da presunte violazioni del trattato.\nNel 2005 il politico Doug Woolerton ha proposto al Parlamento l'eliminazione dei principi del trattato. Un disegno di legge volto a rimuovere qualsiasi riferimento al trattato dalla legislazione neozelandese \u00e8 stato appoggiato anche dal tredicesimo vice primo ministro Winston Peters, ma tale proposta nel novembre 2007 non ha superato la seconda lettura.\nUno studio nel 2008 ha rivelato che tra i 2700 votanti neozelandesi, il 37,4% voleva che il trattato venisse rimosso dalla legislazione della Nuova Zelanda, il 19,7% era neutrale e il 36,8% voleva che il trattato venisse rispettato; il 39,7% concord\u00f2 che i m\u0101ori meritassero un risarcimento, il 15,7% si astenne, il 41,2% espresse il suo disaccordo.\nSebbene il Trattato non faccia parte della Costituzione e della legislazione nazionale neozelandese, \u00e8 tuttavia considerato il documento fondatore della Nuova Zelanda."}
{"id": "593673", "revid": "122862876", "url": "https://it.wikipedia.org/wiki?curid=593673", "title": "Pandora (I Cavalieri dello zodiaco)", "text": " \u00e8 un personaggio della serie anime e manga \"I Cavalieri dello zodiaco\".\nIspirata all'omonimo personaggio mitologico, \u00e8 la sacerdotessa e comandante delle armate del dio Ade, nonch\u00e9 sorella della sua reincarnazione pi\u00f9 recente. Il personaggio \u00e8 apparso sia nell'opera principale che in quelle derivate, ad eccezione del manga \"Episode G\" (dove viene invece citata la Pandora mitologica) e dei lungometraggi.\nPersonaggio.\nNella serie appaiono tre diverse versioni di Pandora: la Pandora della serie classica (indicata anche come Pandora Heinstein, dal nome della sua famiglia) apparsa nell'ultima parte del manga e nella serie di OAV da esso tratta, quella apparsa nel manga sequel \"Next Dimension\" e infine quella del manga e dell'anime \"Lost Canvas\".\nIn tutte queste sue diverse incarnazioni Pandora viene disegnata come una giovane donna dai capelli corvini, vestita con lunghi vestiti neri (spesso una veste sacerdotale simile a quella del Grande Sacerdote di Atena o un abito da sera), con un anello a forma di serpente al dito medio sinistro e al collo una collana che le permette di accedere al mondo dei morti. Spesso viene vista suonare l'arpa, mentre come arma utilizza un tridente ornato con un serpente all'altezza della lama.\nVista la sua posizione di comandante in capo dell'armata di Ade, gli Specter le si rivolgono usando in originale il suffisso onorifico , reso nelle varie traduzioni italiane con appellativi \"nobile\", \"lady\" o \"vostra eccellenza\".\nSerie classica.\nTredici anni prima dell'inizio della serie, quando era una bambina figlia di una ricca famiglia tedesca (gli Heinstein), Pandora fu spinta da una forza misteriosa ad entrare in un capanno abbandonato e ad aprire un cofanetto con il sigillo di Atena liberando cos\u00ec gli dei Hypnos e Thanatos, rinchiusi al tempo dell'ultima guerra sacra.\nPoco tempo dopo dalla madre della piccola nacque lo spirito di Ade e Pandora cerc\u00f2 l'uomo con il corpo pi\u00f9 puro del pianeta in cui il dio potesse reincarnarsi: trov\u00f2 Shun, ma non riusc\u00ec nel suo intento sia per l'intervento di Ikki, che difese sino allo stremo suo fratello, sia per il manifestarsi del cosmo del futuro cavaliere di Andromeda, che le imped\u00ec di toccarlo. Pandora rinunci\u00f2 desistette dal suo intento rinviando l'unione dell'anima di Hades con Shun ma mise al collo del bambino un ciondolo con la scritta \"Yours Ever\" a testimonianza del fatto che il corpo del giovane appartiene al dio dell'oltretomba.\nIn quanto sorella terrena di Ade, Pandora nutre per quest'ultimo un sentimento di affetto misto a venerazione e lo segue perch\u00e9 crede che col suo dominio tutti gli esseri viventi potranno ottenere la vita eterna e la Terra diventer\u00e0 un paradiso: a suo dire vivere come sorella (o come preciser\u00e0 ella stessa \"come sua schiava\") del dio dei morti ha fatto s\u00ec che vedesse il mondo grigio e privo di colori, opinione che muter\u00e0 grazie ai Saint di Atena.\nDurante la battaglia contro Atena, Pandora, capo di tutti gli Specter, risiede al castello di Hades e aspetta pazientemente che i Cavalieri d'oro resuscitati da Hades che ha inviato al Santuario le portino la testa della dea. In seguito, grazie all'incontro alla Giudecca - quartier generale di Hades nell'oltretomba - con i Cavalieri nemici, e in particolare con Ikki (verso il quale sviluppa un sentimento affettivo), si convince ad aiutarli perch\u00e9 capisce che sono loro dalla parte del giusto: per questo suo tradimento viene uccisa da Thanatos, ma prima di spirare doner\u00e0 a Ikki la collana che le permetteva di muoversi liberamente all'Inferno, grazie alla quale il Cavaliere della Fenice superer\u00e0 la super-dimensione giungendo nei Campi Elisi.\n\"Next Dimension\" (in corso).\nLa Pandora apparsa nel sequel del manga classico \"Saint Seiya - Next Dimension - Myth of Hades\" non ha mostrato differenze caratteriali con la sua controparte classica, anche se possiede una pettinatura differente. Il suo ruolo \u00e8 stato quello di far trovare ad Aron la spada di Ade e di far risvegliare il dio dentro di lui in modo da condurlo al suo castello e di dare ordini all'ex-Cavaliere di Atena, ora Specter di Garuda, Suikyo, di condurre l'attacco al Santuario. Un flashback ha rivelato che \u00e8 stata lei a mandare a Suikyo la proposta di passare dalla loro parte, pena la sofferenza eterna dell'anima del fratellino morente del Cavaliere chiamato Suisho.\nIl piano principale di questa Pandora consiste nel far s\u00ec che i pi\u00f9 forti Cavalieri di Atena si uccidano fra loro, potendo contare su un gruppo di traditori tra cui il Sommo Sacerdote e il Cavaliere dei Pesci, in modo che l'armata infernale possa vincere facilmente la guerra sacra. Dopo la morte di Suikyo avvenuta al Santuario, da ordine ad una truppa di Specter capitanati da Vermeer del Grifone (uno dei 3 Giudici dell'Ade) di andare al Santuario per uccidere Atena...\n\"Lost Canvas\".\nLa Pandora apparsa in \"I Cavalieri dello zodiaco - The Lost Canvas - Il mito di Ade\" si presenta fisicamente simile alla sua controparte classica, con la differenza che si dimostra molto pi\u00f9 spietata, sia verso i nemici che verso gli Specter (arrivando ad ammettere di poterne usufruire come vuole in quanto loro superiore) oltre a nutrire un atteggiamento iperprottettivo nei confronti di Ade. Nella storia viene infatti detto che Pandora rinasce in ogni epoca per prendersi cura del corpo ospite di Ade come se fosse sua sorella maggiore, difatti il Grande Sacerdote Sage (che ha conosciuto la Pandora della guerra sacra del 1500) definisce la donna come \"Colei che libera il male nel mondo. La donna che da sempre detiene il comando dell'armata infernale al fianco del suo re.\". Successivamente viene svelato che anche questa Pandora \u00e8 la sorella maggiore di Ade, il cui spirito fu per\u00f2 rapito dallo Specter Yoma di Mefistofele che lo inser\u00ec nel corpo di Aron per i suoi fini personali, sebbene fino a tale rivelazione Pandora credeva che la responsabile fosse la sua cameriera Partita (compagna di Yoma e madre di Tenma) a cui era molto affezionata.\nA differenza del suo alter ego classico, la Pandora di \"Lost Canvas\" veste in modo molto pi\u00f9 scuro e provocante (vestiti che sono in contrapposizione simbolica con quelli bianchi della reincarnazione di Atena, Sasha) e spesso sui suoi abiti indossa delle protezioni che si dimostrano resistenti quanto le Surplici, possiede anche una carrozza trainata da quattro cavalli decapitati (guidata dal suo auriga e attendente personale Cheshire di Cait Sith) ed ha anche mostrato di possedere un paio di assassini personali (Cube di Duhllan e Weiber del Pipistrello).\nCaratterialmente in \"Lost Canvas\" la personalit\u00e0 di Pandora \u00e8 molto pi\u00f9 arrogante rispetto alla sua controparte classica (sebbene come quest'ultima affermi di vedere il mondo grigio dopo essere diventata la donna in capo all'armata di Ade). Il suo affetto per Ade \u00e8 molto pi\u00f9 iperprotettivo ed \u00e8 accompagnato da una profonda gelosia nei confronti di Tenma e soprattutto Atena/Sasha, a causa del legame che essi hanno con Aron, il cui spirito influenza ancora profondamente Ade impedendogli un completo risveglio.\nPoteri e abilit\u00e0.\nPandora non possiede veri e propri poteri legati al cosmo, sebbene riesca a percepire quelli altrui, e infatti tutte le sue abilit\u00e0 sembrano provenire da oggetti in suo possesso, tra cui una sorta di Surplice.\nNel manga possiede una collana che le permette di muoversi liberamente nel mondo dei morti, un piccolo anello a forma di serpente e la sua arma preferita, un tridente grazie al quale pu\u00f2 lanciare scariche elettriche ed \u00e8 anche in grado di teletrasportare.\nSembra inoltre dotata di abilit\u00e0 paranormali, ricevute dagli dei gemelli, come il potere di evocare fulmini.\nIn \"Next Dimension\" dimostra di avere grandi poteri telepatici, ha lo stesso aspetto della Pandora della serie classica (tranne per i capelli pi\u00f9 corti) e porta anche un anello a forma di serpente identico a quello della Pandora del XX secolo.\nIn \"Lost Canvas\" l'anello a forma di serpente risulta capace di generare un serpente d'energia con cui Pandora pu\u00f2 afferrare oggetti a lunga distanza; \u00e8 in possesso anche di una giarrettiera dalla forma di serpente e da questa e dall'anello \u00e8 capace di evocare veri serpenti che intrappolano l'avversario, con una tecnica chiamata \"Noble Venom\". Nel primo capitolo di \"Lost Canvas\" sembra dotata di poteri telepatici, grazie ai quali riesce ad uccidere il cagnolino di Aron; sempre in quest'opera sembra aver ricevuto da Hypnos una specie di prigione nella quale intrappola Ade/Alone per completare il \"Lost Canvas\".\nAltri media.\nNella sua versione classica Pandora appare anche nel trailer realizzato dai disegnatori francesi Olivier Gilbert e Jerome Alqui\u00e8 presentato dagli autori alla Fiera del cinema di Lione prima della messa in produzione degli OVA, e nel videogioco \"I Cavalieri dello zodiaco - Hades\" come personaggio non giocabile sempre doppiata da Maaya Sakamoto. Di questa versione classica del personaggio esiste anche un modellino Myth uscito come Premium nel 2006, il primo rappresentante un personaggio femminile della saga."}
{"id": "593674", "revid": "1305772", "url": "https://it.wikipedia.org/wiki?curid=593674", "title": "N5", "text": ""}
{"id": "593675", "revid": "729019", "url": "https://it.wikipedia.org/wiki?curid=593675", "title": "Kraj", "text": "Kraj (pronuncia: [kra\u026a\u032f]) \u00e8 un termine in uso in molte lingue slave per indicare una divisione amministrativa; un territorio o una regione.\nRussia.\nIn Russia \"kraj\" ( ) \u00e8 un termine utilizzato per riferirsi a nove entit\u00e0 federali della Russia: Altaj, Zabajkal'e, Kam\u010datka, Krasnodar, Krasnojarsk, Perm', Litorale, Stavropol' e Chabarovsk.\nRepubblica Ceca e Slovacchia.\nIn Repubblica Ceca, in Slovacchia e, storicamente, in Cecoslovacchia il \"kraj\" (plurale: \"kraje\") \u00e8 la pi\u00f9 alta unit\u00e0 amministrativa presente nel territorio.\nIl termine \u00e8 spesso tradotto con \"regione\", per la somiglianza con la regione italiana, oppure con \"contea\".\nUn kraj \u00e8 suddiviso in okresy (distretti).\nIl primo kraj venne creato nel 1949 in Cecoslovacchia, \u00e8 esistito ed \u00e8 in vigore ancora oggi (eccetto per un breve periodo all'inizio degli anni novanta), anche se con qualche modifica."}
{"id": "593676", "revid": "1573940", "url": "https://it.wikipedia.org/wiki?curid=593676", "title": "Hungarosaurus tormai", "text": "Hungarosaurus tormai era un dinosauro erbivoro vissuto nel Cretacico superiore (Santoniano, tra 85,8 e 84,9 milioni di anni fa) in Ungheria.\nQuesto dinosauro quadrupede dall'aspetto tozzo apparteneva agli anchilosauri, o dinosauri a placche.\nFino a questo momento, i resti dell'ungarosauro sono i pi\u00f9 completi tra quelli degli anchilosauri ritrovati in Europa.\nAnalisi cladistiche indicano che questo dinosauro era un membro primitivo della famiglia dei nodosauridi."}
{"id": "593687", "revid": "3871", "url": "https://it.wikipedia.org/wiki?curid=593687", "title": "Leie", "text": ""}
{"id": "593690", "revid": "287204", "url": "https://it.wikipedia.org/wiki?curid=593690", "title": "Okres", "text": "L'okres (pl. \"okresy\"; dal ceco e dallo slovacco: \"distretto\") \u00e8 un tipo di suddivisione territoriale tipica della Cecoslovacchia e, dopo la sua dissoluzione, della Repubblica Ceca e della Slovacchia.\nSi tratta di una suddivisione di secondo livello, interna alle regioni (kraje): in particolare, le regioni della Repubblica Ceca comprendevano in tutto 73 distretti, formalmente soppressi il 1\u00ba gennaio 2003; le regioni della Slovacchia contano invece 79 distretti. \nI primi \"okresy\" furono istituiti a partire dal 1850 per decisione del governo imperiale dell'Austria. Successivamente, l'organizzazione e le funzioni dei distretti tra le regioni ceche e slovacche inizi\u00f2 a differenziarsi nel corso dei decenni successivi, e furono alla fine unificate nel 1918, con la creazione della Cecoslovacchia."}
{"id": "593691", "revid": "1948203", "url": "https://it.wikipedia.org/wiki?curid=593691", "title": "Bianco sporco", "text": "Bianco sporco \u00e8 il sesto album dei Marlene Kuntz, pubblicato l'11 marzo 2005.\nIl disco.\nIl disco \u00e8 stato registrato da Riccardo Parravicini tra Cuneo e Roma e prodotto interamente dai Marlene Kuntz. Questo disco si avvalora nuovamente della collaborazione di Rob Ellis, gi\u00e0 produttore artistico del precedente \"Senza peso\", e di Victor Van Vugt, ingegnere del suono, missatore e produttore. Gianni Maroccolo (Litfiba, CCCP Fedeli alla linea, CSI) \u00e8 ospite nelle vesti di bassista e sostituisce Dan Solo, che nel frattempo ha lasciato la band.\nL'album \u00e8 preceduto dal singolo \"Bellezza\", in rotazione radiofonica dal 18 febbraio 2005. Secondo singolo/video estratto \u00e8 \"Poeti\".\nIl tour promozionale parte il 15 aprile e vede la partecipazione di Ellis alle tastiere e Maroccolo al basso."}
{"id": "593694", "revid": "729019", "url": "https://it.wikipedia.org/wiki?curid=593694", "title": "National Road 5", "text": "La National Road 5 (N5) \u00e8 una strada nazionale primaria della Repubblica d'Irlanda e connette Dublino alla parte occidentale della nazione, diramandosi dalla N4 a Longford e terminando il suo tragitto a Westport, sulla costa ovest del Mayo.\nLa N5 attraversa vari centri abitati, non giovando ovviamente al traffico locale: Longford, ma anche Strokestown e Ballaghaderreen, prima di incrociare la N17 a Charlestown vicino al Knock International Airport. Entrata nel Mayo, la strada incontra un tragitto pi\u00f9 agevole: la N26 per Ballina si dirama dalla N5 poco dopo Swinford, che \u00e8 l'unico centro considerevole prima di Westport ed \u00e8 evitato da uno svincolo."}
{"id": "593695", "revid": "123648617", "url": "https://it.wikipedia.org/wiki?curid=593695", "title": "Sparus aurata", "text": "L'orata (Sparus aurata ) \u00e8 un pesce osseo di mare e di acque salmastre, appartenente alla famiglia Sparidae.\nIl nome deriva dalla caratteristica striscia di color oro che il pesce mostra fra gli occhi.\nDenominazioni dialettali italiane e in lingue minoritarie.\nL'orata \u00e8 conosciuta, nelle varie regioni e aree dello stato italiano, con termini diversi a seconda dei dialetti e lingue minoritarie:\nDistribuzione e habitat.\nL'orata \u00e8 presente in tutto il bacino del Mediterraneo e nell'Atlantico orientale, dall'estremo sud delle isole Britanniche a Capo Verde. \u00c8 un pesce strettamente costiero e vive tra i 5 e i 150 m dalla costa; frequenta sia fondali duri che sabbiosi, \u00e8 particolarmente diffusa al confine fra i due substrati. Normalmente conduce una vita solitaria o a piccoli gruppi. \u00c8 una specie molto eurialina, tanto che si pu\u00f2 frequentemente rinvenire in lagune ed estuari, ma \u00e8 estremamente sensibile alle basse temperature. \u00c8 molto comune nei mari italiani.\nDescrizione.\nSi distingue per avere il profilo del capo assai convesso e la mandibola leggermente pi\u00f9 breve della mascella superiore. Sulla parte anteriore di ciascuna mascella sono presenti 4-6 grossi denti caniniformi, seguiti da 3-5 serie di denti molariformi superiori e 3-4 inferiori.\nIl corpo \u00e8 ovale elevato e depresso. La pinna dorsale \u00e8 unica con 11 raggi spinosi e 12-13 molli. Sono assenti le scaglie sul muso, sul preorbitale e sull'interorbitale. La linea laterale include 75-85 squame. Il dorso \u00e8 grigio azzurrognolo ed i fianchi argentei con sottili linee grigie longitudinali. Una banda nera e una dorata sono interposte fra gli occhi. La regione scapolare \u00e8 nera, questo colore continua sulla parte superiore dell'opercolo, il cui margine \u00e8 rossastro. La pinna dorsale \u00e8 grigio azzurrognola, con una fascia mediana longitudinale pi\u00f9 scura.\nLa lunghezza massima dell'orata \u00e8 70\u00a0cm, ma la pi\u00f9 comune \u00e8 tra i 20 e 50\u00a0cm; pu\u00f2 raggiungere un peso di 10\u00a0kg circa.\nRiproduzione.\nLe orate sono ermafrodite proterandriche: la maggior parte degli individui subisce l'inversione sessuale all'et\u00e0 di 2 anni (33\u201340\u00a0cm di lunghezza). La riproduzione (con pi\u00f9 cicli di ovodeposizione) avviene tra ottobre e dicembre.\nAlimentazione.\nL'alimentazione in natura consiste prevalentemente di molluschi e crostacei di cui sminuzza il guscio con le forti mascelle.\nPesca e allevamento.\nL'orata \u00e8 oggetto di pesca sportiva e commerciale su tutte le coste mediterranee. In crescita \u00e8 l'allevamento in acquacoltura, importante voce dell'economia di molte localit\u00e0 costiere lungo tutta la costa europea mediterranea. In Italia particolarmente rinomato \u00e8 l'allevamento (in vasca a terra come in gabbie in mare) nelle lagune adriatiche e lungo le coste toscane soprattutto nella Laguna di Orbetello e nella zona di Capalbio e Ansedonia.Le orate pescate presentano carni pi\u00f9 magre di quelle d'allevamento (dovuto alla minor possibilit\u00e0 di muoversi e alla maggior quantit\u00e0 disponibile di cibo di queste ultime); segnalato anche un maggior contenuto di acidi grassi essenziali.\nLa pesca con la canna (la pi\u00f9 diffusa) viene effettuata soprattutto in zone di costa bassa e sabbiosa con la tecnica del surf casting ma, data la frequenza e l'adattabilit\u00e0 della specie, anche in localit\u00e0 di foce o dove siano presenti coste rocciose non troppo alte. La pesca consiste nel proporre al pesce l'esca locale (di solito si usano le cozze con guscio o crostacei ed anellidi marini) facendola arrivare sul fondo. Il terminale \u00e8 molto semplice e deve essere molto lungo (circa 1,5/2 metri) in modo da non far insospettire il pesce e ad avvertire bene le toccate. L'orata \u00e8 infatti un pesce molto sospettoso ed ha l'abitudine di girare l'esca tra le labbra pi\u00f9 volte prima di ingoiarla, \u00e8 quindi importante non ferrare subito la canna ma aspettare l'abboccata (la punta della canna si fletter\u00e0 di pi\u00f9 rispetto alle mangiate precedenti). L'esca ideale (come detto) \u00e8 la cozza locale ma talvolta anche il granchietto di sabbia e di scoglio pu\u00f2 essere molto produttivo. Negli ultimi anni si sono diffusi come esche alcuni \"vermi\" marini quali il bibi, l'arenicola, l'americano o il coreano, con risultati spesso ottimi anche se con esemplari di misura ridotta. L'amo da utilizzarsi deve essere di misura abbastanza grande e molto robusto per non soccombere sotto la poderosa dentatura del pesce. L'esca d'eccellenza per cercare di catturare un'orata di media/grande dimensione \u00e8 il granchio di sabbia, innescato talvolta con 2 ami. Molto produttivo \u00e8 anche l'innesco di un piccolo cefalopode (seppia o calamaro), soprattutto in condizioni di mare mosso.\nAnche nella pesca subacquea, l'orata \u00e8 oggetto d'interesse, \u00e8 una delle prede pi\u00f9 ambite dei fondali marini, particolarmente vulnerabile quando \u00e8 intenta ad alimentarsi, pu\u00f2 esser catturata con la tecnica dell'agguato e dell'aspetto. Nella pesca nel bassofondo \u00e8 importante la cura del mimetismo del pescatore subacqueo, spesso esemplari di taglia interessante sono in compagnia di saraghi, salpe, notoriamente pi\u00f9 piccole. Un indicatore della presenza di orate sono i resti di cozze frantumate o di ricci. Negli allevamenti di cozze la presenza di orate \u00e8 diffusa in quanto possono trovare alimentazione costante. Nel nord Adriatico la presenza di questi sparidi \u00e8 consistente in laguna di Venezia, sono presenti inoltre lungo le dighe frangiflutti e sulle barriere artificiali delle bocche di porto. \u00c8 molto sensibile alla temperatura dell'acqua, che quando scende sotto i 16-18\u00b0 le porta a migrare in zone anche di qualche grado superiore e a maggior profondit\u00e0.\nGastronomia.\n\u00c8 un pesce dalle carni molto pregiate, prive o quasi di lische, \u00e8 paragonabile al branzino. Pu\u00f2 essere cotto intero al forno, al sale, farcito, alla griglia o in \"court-bouillon\", ma pu\u00f2 anche essere sfilettato e cotto a filetti.. Nel tipo di preparazione che s'intende fare, molto importante \u00e8 la pezzatura, 4-500 gr. in padella, 700-2 kg al forno o al sale, oltre i 2 kg alla griglia, o sfilettandola preparando il carpaccio crudo. E abbastanza semplice distinguere il pesce d'allevamento rispetto a quello selvaggio pescato, dalla colorazione che risulta pi\u00f9 vivace, con sfumature rosate negli esemplari pescati ."}
{"id": "593696", "revid": "3871", "url": "https://it.wikipedia.org/wiki?curid=593696", "title": "Escaut", "text": ""}
{"id": "593699", "revid": "181699", "url": "https://it.wikipedia.org/wiki?curid=593699", "title": "Distretto di Poprad", "text": "Il distretto di Poprad (\"okres Poprad\") \u00e8 un distretto della regione di Pre\u0161ov, nella Slovacchia orientale.\nFino al 1918, il distretto faceva parte quasi interamente della contea ungherese di Spi\u0161, eccetto due piccole zone a ovest, intorno a Vysok\u00e9 Tatry, \u0160trba e Liptovsk\u00e1 Tepli\u010dka (contea di Liptov) e intorno a Vern\u00e1r (contea di Gemer a Malohont).\nSuddivisione amministrativa.\nIl distretto \u00e8 composto da 3 citt\u00e0 e 26 comuni:"}
{"id": "593704", "revid": "228587", "url": "https://it.wikipedia.org/wiki?curid=593704", "title": "Mesa 3D", "text": "Mesa 3D \u00e8 una libreria software di grafica 3D \"open source\" che fornisce un'implementazione generica di OpenGL e Vulkan per la resa grafica tridimensionale su molte piattaforme informatiche.Anche se Mesa non \u00e8 un'implementazione OpenGL ufficialmente riconosciuta, la struttura, la sintassi e la semantica delle API \u00e8 la stessa di OpenGL. Fu inizialmente sviluppata da Brian Paul nell'agosto 1993 che attualmente ne mantiene ancora lo sviluppo."}
{"id": "593707", "revid": "1305772", "url": "https://it.wikipedia.org/wiki?curid=593707", "title": "LNK", "text": ""}
{"id": "593709", "revid": "834", "url": "https://it.wikipedia.org/wiki?curid=593709", "title": "Lnk", "text": ""}
{"id": "593710", "revid": "181699", "url": "https://it.wikipedia.org/wiki?curid=593710", "title": "Distretto di Detva", "text": "Il distretto di Detva (in slovacco: \"okres Detva\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, la maggior parte della zona appartenne alla contea di Zvolen, eccetto L\u00e1tky, Podkriv\u00e1\u0148 e Horn\u00fd Tisovn\u00edk nel sud che formavano parte della contea ungherese di N\u00f3gr\u00e1d.\nSuddivisione amministrativa.\nIl distretto \u00e8 composto da 2 citt\u00e0 e 13 comuni:"}
{"id": "593713", "revid": "339392", "url": "https://it.wikipedia.org/wiki?curid=593713", "title": "Progetto 641", "text": ""}
{"id": "593715", "revid": "436907", "url": "https://it.wikipedia.org/wiki?curid=593715", "title": "Lightning to the Nations", "text": "Lightning to the Nations \u00e8 il primo album in studio del gruppo musicale britannico Diamond Head, pubblicato il 3 ottobre 1980 dalla Happy Face Records, etichetta discografica creata dal gruppo.\nIl disco.\n\u00c8 stato registrato nel 1979 (dopo i demo del 1978 e 1979), e fu pubblicato nel 1980. I quattro, non riuscendo a trovare un contratto discografico soddisfacente, e avendo un buon supporto di pubblico, decisero di autopubblicarsi l'album senza aspettare un contratto. Il disco era reperibile ai loro concerti, ma poteva anche essere ordinato per posta. A causa del minor costo di produzione, la copertina era completamente bianca. Per questo \u00e8 spesso identificato come The White Album. Le prime copie furono personalmente autografate dai quattro componenti, ma non avevano neanche la lista dei brani.\nInfluenze.\nL'album catapult\u00f2 i Diamond Head tra i principali esponenti delle scene NWOBHM ed ebbe una grandissima influenza su molti gruppi musicali, tra cui Megadeth e Metallica. Questi ultimi reinterpretarono canzoni come \"The Prince\", \"Sucking My Love\", \"Am I Evil?\", \"It's Electric\" e \"Helpless\" per tutta la loro carriera. Le versioni in studio inserite in alcuni singoli e nell'EP \"\" furono successivamente inserite nella raccolta \"Garage Inc.\". Come risultato i Diamond Head divennero molto noti tra i fan dei Metallica e questo spinse la Metal Blade Records a ripubblicare il disco nel 1992.\nRecensioni.\nNel 2008, la rivista giapponese \"Burrn!\" classific\u00f2 l'album al terzo posto tra gli album con i migliori riff di sempre, dietro \"Master of Reality\" dei Black Sabbath e \"Reign in Blood\" degli Slayer. Inoltre il \"Guitarists' Book of Heavy Metal\" classific\u00f2 \"Am I Evil?\" al quinto posto, dietro al brano \"The Number of the Beast\" degli Iron Maiden.\nNel giugno del 2017 la rivista \"Rolling Stone\" ha collocato l'album alla quarantaduesima posizione dei 100 migliori album metal di tutti i tempi."}
{"id": "593717", "revid": "767487", "url": "https://it.wikipedia.org/wiki?curid=593717", "title": "Deep Forest", "text": "Deep Forest \u00e8 un gruppo musicale che comprende i due musicisti francesi, \u00c9ric Mouquet e Michel Sanchez. Il loro stile musicale pu\u00f2 definirsi world music, un punto di incrocio fra sonorit\u00e0 etniche, musica elettronica e suoni naturali. Sono stati nominati per il \"Grammy Award for the Best World Music\" nel 1993 per il disco \"Deep Forest\", \"Grammy\" che hanno poi vinto nel 1996 con l'album \"Boheme\". Una parte degli incassi derivati dalle vendite dei loro dischi \u00e8 stata donata ad istituzioni caritatevoli. La loro canzone pi\u00f9 famosa \u00e8 \"Sweet Lullaby\"."}
{"id": "593721", "revid": "547034", "url": "https://it.wikipedia.org/wiki?curid=593721", "title": "Conimbriga", "text": "Conimbriga \u00e8 un sito archeologico del Portogallo di un'antica citt\u00e0 romana della Lusitania, ubicato a circa 17 chilometri a sud di Coimbra, sulla antica strada militare romana che collegava Lisbona a Braga. .\nLa storia.\nMolti ritengono che la Conimbriga romana derivi da un insediamento celtico, ma la cosa certa \u00e8 che la citt\u00e0 fu conquistata dai Romani, nel 139 a.C., nella campagna condotta da Decimo Giunio Bruto.\nSotto l'imperatore Cesare Augusto, (I secolo), la citt\u00e0 ebbe un notevole sviluppo con la costruzione delle Terme e del Foro.\nAlla fine del IV secolo, a seguito del declino dell'Impero Romano, attorno alla citt\u00e0 venne costruita una cinta muraria, di oltre 1.500 metri, per sostituire o rinforzare le antiche mura del tempo di Augusto. \nI risultati della costruzione denotano una certa urgenza nella realizzazione dell'opera evidenziando un clima di tensione per l'imminenza di attacchi da parte di orde barbariche.\nNel 468 gli Svevi prendono d'assalto la citt\u00e0 distruggendo parte delle mura. Da questo momento inizia il declino di Conimbriga che culminer\u00e0 con il trasferimento della Diocesi a Coimbra che poteva vantare una migliore difesa e un'organizzazione urbana pi\u00f9 organica. Parte degli abitanti di Conimbriga costruirono la citt\u00e0 di Condeixa-a-Velha pi\u00f9 a nord.\nNel corso di una campagna di scavi archeologici, nel 1913, vennero scoperti alcuni reperti risalenti all'et\u00e0 del ferro che hanno dato testimonianza dell'esistenza di insediamenti umani in quel periodo.\nAltre notizie ci pervengono da fonti letterarie antiche: nel descrivere la Lusitania e la valle del Douro, Caio Plinio Secondo, cita l'oppidum Conimbriga; l'Itinerarium di Antonino menziona un insediamento fra Olisipo (Lisbona) e Bracara Augusta (Braga).\nDopo le invasioni barbariche la citt\u00e0 continua ad essere abitata, prima sotto il dominio dei Visigoti e poi degli Arabi, come testimonia un'iscrizione del VI secolo. \nGli scavi archeologici.\nLe prime campagne di scavo organiche hanno inizio nel 1899, ma soltanto a partire dal 1955, con l'intensificarsi del lavoro, verr\u00e0 alla luce la magnificenza dei resti archeologici.\nConimbriga \u00e8 una delle poche citt\u00e0 romane che conserva una cinta muraria di forma pressoch\u00e9 triangolare. Particolarmente notevole, per pianta e per i mosaici che la pavimentano, \u00e8 una grande villa urbana con peristilio centrale sita nella parte nord della citt\u00e0. Un altro grande edificio venuto alla luce \u00e8 rappresentato dalle terme con le loro classiche suddivisioni. L'abbondante materiale archeologico trovato nel corso degli scavi, \u00e8 stato ordinato nel museo di Conimbriga.\nFra i vari archeologi che sovrintendettero agli scavi si ricorda Virgilio Ferreira che condusse un'intensa campagna fra il 1930 e il 1944 (anno della sua morte). Fra le sue scoperte si ricordano:\nIl proseguimento degli scavi porta alla luce un foro di epoca augustea demolito durante la dinastia flavia, epoca in cui la citt\u00e0 ricevette uno statuto comunale, per dar luogo alla costruzione di un nuovo foro pi\u00f9 consono alle maggiori dimensioni e alla monumentalit\u00e0 della nuova citt\u00e0.\nIn questo settore della citt\u00e0 sono state rinvenute delle abitazioni del periodo claudio abitate dagli artigiani. Un acquedotto, lungo circa 3 chilometri, trasportava l'acqua da una sorgente vicina alla citt\u00e0. "}
{"id": "593725", "revid": "14691", "url": "https://it.wikipedia.org/wiki?curid=593725", "title": "Sviluppo di una sfera", "text": ""}
{"id": "593729", "revid": "151034", "url": "https://it.wikipedia.org/wiki?curid=593729", "title": "YPR-765", "text": ""}
{"id": "593732", "revid": "3115", "url": "https://it.wikipedia.org/wiki?curid=593732", "title": "Bajany", "text": "Bajany (in ungherese \"Baj\u00e1nh\u00e1za\", in tedesco \"Weinhaus\", in rumeno \"Bone\u015fti\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nNei documenti, \u00e8 citato per la prima volta nel 1370 quando apparteneva alla Signoria del castello di Nevick\u00e9-U\u017ehorod. Dal villaggio trasse origine la nobile famiglia dei Baj\u00e1nh\u00e1zy che domin\u00f2 il villaggio fino al XV secolo. Nel XIX secolo pass\u00f2 ai Berzeviczy. Dal 1938 al 1944 fece parte dell'Ungheria. \nSecondo la leggenda, il nome del villaggio deriva da quello del cavaliere che per primo lo possedette, un certo \"Bajan\" o \"Bojan\". "}
{"id": "593735", "revid": "16066", "url": "https://it.wikipedia.org/wiki?curid=593735", "title": "Proiezioni mongiane", "text": ""}
{"id": "593737", "revid": "37401", "url": "https://it.wikipedia.org/wiki?curid=593737", "title": "Castiglioncello", "text": "Castiglioncello (gi\u00e0 \"Castiglione Mondiglio\") \u00e8 una frazione di abitanti del comune di Rosignano Marittimo, in provincia di Livorno.\nSituata in una posizione privilegiata dal punto di vista panoramico, lontana dalle grandi vie di comunicazione, \u00e8 rimasta fino all'epoca moderna sconosciuta e incontaminata, con le sue pinete e le scogliere a ridosso del mar Ligure.\nCastiglioncello \u00e8 divenuta celebre negli anni sessanta dello scorso secolo come meta di vacanza di importanti esponenti del mondo del cinema, come Alberto Sordi e Marcello Mastroianni. Ospit\u00f2 in tale periodo anche il set del noto film di Dino Risi \"Il sorpasso\", con Vittorio Gassman e Jean-Louis Trintignant.\nStoria.\nVillaggio di poveri pescatori ai margini estremi dell'Etruria, segue le sorti di Volterra. Di questo periodo, della potenza etrusca, rimane una testimonianza nell'urna cineraria in alabastro, risalente al II secolo a.C., ritrovata proprio nella necropoli di Castiglioncello.\nGi\u00e0 avamposto dei Medici, che qui nel XVII secolo fecero costruire una torre d'avvistamento sul promontorio, \u00e8 una famosa localit\u00e0 balneare fin dalla met\u00e0 dell'Ottocento; inoltre tra le sue riparate cale e la folta macchia mediterranea trov\u00f2 sviluppo la corrente pittorica dei Macchiaioli, che si espresse attraverso le opere di Giovanni Fattori, Odoardo Borrani, Silvestro Lega, Telemaco Signorini, Giuseppe Abbati e molti altri, che solevano villeggiare in Castiglioncello, spesso ospiti del mecenate Diego Martelli, e i cui dipinti spesso ritraggono l'abitato e le colline limitrofe.\nSul finire dell'Ottocento venne costruito dal barone Fausto Lazzaro Patrone il Castello Pasquini, il cui stile neomedievale ha poi influenzato l'architettura della vicina stazione ferroviaria, inaugurata nel 1910 assieme al tratto di ferrovia Vada-Livorno che miglior\u00f2 il percorso sulla linea Genova-Roma. Il barone edific\u00f2 il castello sui terreni appartenuti a Diego Martelli acquistati contestualmente a tutti i suoi beni, con il preciso intento di creare il fulcro di uno dei primi centri balneari di fine Ottocento. Realizz\u00f2 anche i primi \"bagni\" in forma di vero e proprio stabilimento balneare completi di ogni comfort, inseguendo il sogno di trasformare il piccolo centro di Castiglioncello in rinomata localit\u00e0 balneare.\nLa fortuna turistica di Castiglioncello ebbe inizio nella seconda met\u00e0 dell'Ottocento, quando colpito dalla mitezza del clima e la bellezza del paesaggio, Diego Martelli, critico d'arte e mecenate, vi stabil\u00ec la sua residenza. Qui invit\u00f2 in maniera continuativa fino alla fine del secolo, quasi tutti i pittori, divenuti poi famosi, del gruppo dei macchiaioli dando origine ad un periodo artistico celebre come la Scuola di Castiglioncello.\nMeta ambita da sempre da personaggi illustri del mondo dell'arte, della cultura e dello spettacolo \u00e8 oggi una delle pi\u00f9 rinomate localit\u00e0 turistiche, conosciuta in Italia e all'estero per le bellezze del paesaggio, per la qualit\u00e0 e raffinatezza dei servizi che essa offre e per le iniziative culturali ed associative di alto valore che promuove. Dal 1992 Castiglioncello ha ottenuto pi\u00f9 volte l'attribuzione della Bandiera Blu da parte della FEE, acronimo di Foundation for Environmental Education.\nSport.\nHa sede nel paese la societ\u00e0 Unione Sportiva Dilettantistica Castiglioncello, fondata nel 1919.\nIl Castiglioncello nella stagione 2019/2020 \u00e8 riuscita, grazie alla finale di Coppa Toscana (non potuta disputare a causa della pandemia) a raggiungere l'obiettivo del salto di categoria."}
{"id": "593738", "revid": "729019", "url": "https://it.wikipedia.org/wiki?curid=593738", "title": "Giovanni I Corner", "text": "Primo tra i Corner di San Polo a ricoprire l'ufficio ducale, pass\u00f2 alla storia per il suo nepotismo.\nBiografia.\nInfanzia ed educazione.\nSecondo dei quattro figli maschi di Marcantonio dei Corner di San Polo e di Cecilia Contarini, Giovanni apparteneva ad una della casate patrizie pi\u00f9 antiche di Venezia (c.d. \"Case vecchie\"): nella fattispecie, una delle quattro famiglie pi\u00f9 prestigiose, le c.d. \"Evangeliche\". Acquartierata in Campo San Polo (da cui il nome), ove ancora oggi sorge il loro palazzo, la famiglia basava la sua ricchezza su vasti possedimenti \"di Terraferma\", fond. nel Vicentino (Schiavon e Breganze), Mestrino (Martellago), Trevisano (Poisolo e Monestier) e nel Polesine, nonch\u00e9 dalla titolarit\u00e0 su numerose prebende ecclesiastiche che ne faceva una delle famiglie pi\u00f9 filo-papiste della Serenissima. \nGiovanni e i suoi fratelli denunciavano nella decima veneta una rendita annua di circa 4.500 ducati nel 1582.\nMatrimonio.\nGiovanni Corner spos\u00f2 il 10 febbraio 1578 Chiara di Lorenzo Dolfin, rampolla di un'altra delle \"Case vecchie\", dalla quale ebbe: Marcantonio e Lorenzo (morti in tenera et\u00e0); Federico, Marcantonio, Francesco, Alvise, Giorgio; Cornelia (sposata a Antonio Bragadin); Bianca, Aurora, Cristina, Maffiola e Chiaretta (tutte monache).\nCarriera politica.\nLa carriera politica di Giovanni I Corner prima del dogato aveva seguito il normale \"iter\" del \"cursus honorum\" veneziano, senza particolari luci n\u00e9 ombre. Studiarne l'avvio \u00e8 per\u00f2 complicato da alcune carenza delle fonti. Dato certo \u00e8 che entr\u00f2 nel Maggior Consiglio nel 1571 grazie ad un esborso in denaro.\nData al 1589 la sua prima elezione al Consiglio dei Pregadi, mentre il suo primo incarico in Terraferma fu il capitanato a Verona nel triennio 1594-1597 insieme a Leonardo Mocenigo, cui seguiranno alcune podesterie: a Padova, nel 1600 (quando il poeta Ludovico Grota gli dedic\u00f2 la sua \"Honorata giostra\"), nuovamente al fianco del Mocenigo; e a Brescia nel 1603 (in sostituzione di Giovanni Nani), ove s'impegn\u00f2 nella lotta al banditismo ed alla faide locali.\nEntrato nella \"Zonta\" nel 1596, nel 1597 sedeva nel Consiglio dei Dieci e nel 1598-1599 era Provveditore alle Beccherie. Durante la podesteria padovana rinnov\u00f2 le sue presenze nei Pregadi e dopo la podesteria bresciana entr\u00f2 nel Collegio dei Savi. Legato al partito filo-papista del Senato, non si espose durante la c.d. \"Guerra dell'Interdetto\" (1606-1607) del doge anti-papista Leonardo Don\u00e0, e nel 1609 entr\u00f2 nel novero dei Procuratori di San Marco (carica vitalizia), curando importanti restauri nella basilica marciana. Fu Provveditore all'Arsenale nel 1611-1613.\nConcorse al dogado nel 1615, alla morte di Marcantonio Memmo ma dopo un lunghissimo conclave che vedi fronteggiarsi il Corner, Agostino Nani e Nicol\u00f2 Sagredo, il Senato nomin\u00f2 l'attempato patriota Giovanni Bembo.\nNegli anni successivi, Giovanni Corner figur\u00f2 tra le preferenze degli elettori seppur lui non si fosse candidato (nel 1618, quando venne eletto Nicol\u00f2 Don\u00e0, e nel 1623 alla morte di Antonio Priuli), ricopr\u00ec spesso il ruolo di Correttore della Promissione Ducale e si \"content\u00f2\" degli onori di diverse provveditorie. \nImportante fu il suo secondo mandato all'Arsenale, nel triennio 1615-1617, durante la Guerra di Gradisca, quando il figlio Alvise sovrintese la costruzione delle galee sottili per la flotta di Lorenzo Venier. Durante i giorni convulsi della c.d. \"Congiura di Bedmar\", il Corner e la sua famiglia attraversarono indenni il panico che attanagliava la citt\u00e0 lagunare. Nel 1620, Alvise figlio di Giovanni si guadagn\u00f2 altro lustro come ambasciatore presso la Corte di Spagna ove mosse rimostranze sull'operato del governatore di Milano, il duca di Feria, in Valtellina (v.si \"Sacro Macello\"). All'operato del giovane Corner si dovette l'intromissione del Regno di Francia nella contesa valtellinese ed il successivo Trattato di Madrid (1621) che permise alla Serenissima di arginare lo strapotere degli Asburgo nell'Italia settentrionale.\nSicuro della sua posizione e della sua fama (nel 1620 il Marchese di Bedmar lo defin\u00ec \"timoroso di Dio, caritatevole, pieno di buoni pensieri\") e del prestigio dei figli (Alvise, Francesco e Giorgio erano senatori come lui, mentre Federico era vescovo di Bergamo dal 1622), alla morte di Francesco Contarini (1624) l'ultrasettantenne Giovanni Corner non pensava di concorrere al dogato per proseguire i suoi affari e vivere tranquillamente gli ultimi anni che gli restavano. Ad una sua eventuale candidatura era poi contrario il figlio Alvise, appena eletto ai Pregadi, che, con il padre doge, avrebbe visto precluse le sue possibilit\u00e0 di carriera politica in accordo alle leggi della Serenissima.\nLa situazione evolvette per\u00f2 in modo inaspettato per i Corner.\nDogato.\nDopo un lungo conclave che aveva visto concorrere testa a testa Agostino Nani (al suo quarto tentativo d'elezione) e Francesco Erizzo, il 4 gennaio 1625 gli elettori dogali (tra cui Francesco Corner, figlio di Giovanni) fecero convergere i loro 41 voti proprio sul Corner che non era neppure nella lista ufficiale dei candidati.\nPresto ai Corner si pales\u00f2 un problema: l'ambita carica se da un lato dava prestigio ed onore, dall'altro costringeva a rispettare regole ferree per evitare che lo stato ne avesse da risentire dal comportamento dei famigliari del doge. Tutto questo, unito alla possibilit\u00e0 di formare un vero e proprio cartello in modo da controllare la situazione a proprio vantaggio, fece optare i Corner per provare ad approfittare dell'occasione.\nNei primi tempi il doge si mostr\u00f2 cauto, ottenendo dalla Signoria la conferma delle cariche ai Pregadi dei figli Alvise e Francesco. Forz\u00f2 poi la mano quando il figlio Federico fu nominato cardinale nel 1626, cosa d'altra parte utile alla Serenissima che poteva contare cos\u00ec su di un ambasciatore di spicco per negoziare con lo Stato Pontificio la chiusura della Guerra di Valtellina, ed avvi\u00f2 l'accumulo di prebende (Papa Urbano VIII lo nomin\u00f2 pochi mesi dopo vescovo di Vicenza), tanto quanto l'ingresso ai Pregadi del figlio Giorgio nel 1627 destarono invece molto pi\u00f9 scalpore. Imbaldanziti dal successo, altri membri della famiglia iniziarono a pretendere e ad ottenere titoli, cariche, privilegi e onori: in particolare \u00e8 da segnalarsi Giorgio, nipote del doge, che trafficava merce di contrabbando nella pi\u00f9 assoluta impunit\u00e0. Secondo lo storico Alvise Zorzi s'era formata, forse per la prima volta dopo tanto tempo, una vera e propria \"consorteria\" che pretendeva ed otteneva tutto quello che voleva.\nNel 1627, con la misura ormai colma, Renier Zen, avversario politico dei Corner e presidente del Consiglio dei Dieci, inizi\u00f2 a denunciare soprusi e a chiedere revoche di cariche e privilegi assegnati ingiustamente alla consorteria del doge. Lo Zen inizi\u00f2 ad indagare anche sugli affari famigliari, chiedendo l'istituzione d'una commissione speciale. I Corner, pur sconfitti, tornarono alla carica: il 30 dicembre Giorgio Corner e dei complici attesero lo Zen fuori da casa e lo assalirono. L'accusatore, salvatosi a stento dalla morte gettandosi in un canale, attacc\u00f2 subito gli avversari. Giorgio venne bandito e lo Zen inizi\u00f2 a tenere pubblici discorsi di biasimo ed accusa verso i suoi nemici. Il 23 luglio 1628 i Corner, interrompendo uno dei suoi discorsi e causando scontri in tutta la citt\u00e0, tentarono, con l'appoggio degli alleati, di scalzare lo Zen esiliandolo ma, quest'ultimo, ancora potente, non si mosse dalla citt\u00e0 ed, alla revoca del bando, torn\u00f2 in pubblico tra il plauso del popolo e di moltissimi nobili. Lo stato era precipitato nel caos pi\u00f9 totale e si era diviso tra filo-Corner, papalisti ed oligarchici, e filo-Zen, anti-papalisti e pi\u00f9 aperti alla nobilt\u00e0 \"povera\".\nIn mezzo a queste lotte il Doge, ormai vecchio e malandato, cercava di barcamenarsi sempre pi\u00f9 con maggiore difficolt\u00e0. Furiosi litigi con i famigliari che desideravano sempre pi\u00f9 potere e ricchezze lo debilitarono pesantemente; ormai era divenuto solo una pedina in bal\u00eca degli eventi, costretto a recitare una parte che lo imbarazzava e che non voleva proseguire. Nel Monferrato si stava approssimando una nuova guerra ma lui non era pi\u00f9 in grado di governare. Sentitosi male rimase a letto a lungo e pass\u00f2 gli ultimi cinque giorni di vita in coma.\nMorte.\nGiovanni Corner mor\u00ec il 23 dicembre 1629. In accordo alle disposizioni testamentarie del 1625, fu seppellito, accanto alla moglie, nella Chiesa di San Nicola da Tolentino. Il nipote Federico vi eresse in sua memoria un monumento poi sostituito dal doge Giovanni II Corner con quello attualmente esistente."}
{"id": "593744", "revid": "4656138", "url": "https://it.wikipedia.org/wiki?curid=593744", "title": "Duce del Fascismo", "text": ""}
{"id": "593747", "revid": "1473486", "url": "https://it.wikipedia.org/wiki?curid=593747", "title": "Lo chiamavano Bulldozer", "text": "Lo chiamavano Bulldozer \u00e8 un film del 1978, di produzione italo tedesca diretto da Michele Lupo.\nTrama.\n\"Bulldozer\" \u00e8 un ex giocatore di football americano ritiratosi improvvisamente e datosi alla vita errabonda in barca. Costretto a fermarsi nel porto di Livorno per un danno al motore, speronato da un sommergibile, incontra i militari del sergente Kempfer nella vicina base USA di Camp Darby (chiamato nel film Camp Durban) dediti al bullismo con i giovani locali.\nI contendenti non perdono occasione per affrontarsi tra risse e scherzacci. Bulldozer si inserisce nella disputa suo malgrado, sfidando lo stesso Kempfer a braccio di ferro e battendolo miseramente. La forza e lo smacco attirano su di lui le simpatie dei ragazzi accrescendo la rabbia del sottufficiale, memore di una scommessa perduta anni prima proprio a causa dell'ex giocatore.\nLa ripicca va avanti impedendo la fornitura del pezzo di ricambio (un polverizzatore Thompson) per il motore della barca, disponibile soltanto presso i magazzini del comando statunitense e Kempfer, allenatore della sua squadra di football, sfida i ragazzi ad un'improbabile partita, con tanto di premio in palio. Bulldozer, riuscito a riparare la barca, declina il loro invito a prestarsi come allenatore. Una sera per\u00f2 Spitz, uno dei ragazzi, viene aggredito e Bulldozer lo soccorre, raccontando finalmente il motivo del suo ritiro dal football, avvenuto a causa degli incontri truccati. Egli tuttavia capisce quanto sia importante la sfida per i ragazzi, convincendosi a prepararli per la partita.\nScesi in campo, gli americani giocano il primo tempo senza calcare troppo la mano, ma si ritrovano poi a fare un gioco estremamente duro, sbaragliando gli avversari. Infastidito per l'eccessiva e immotivata violenza della squadra di Kempfer, Bulldozer decide di indossare la tenuta, restituendo il dovuto agli statunitensi e mandando in visibilio gli spettatori. I suoi ragazzi, che sembrano ritrovare di colpo tutta la loro energia, fanno il resto. Sorpreso da questa mossa imprevista, Kempfer lo sfida sul campo ma deve arrendersi alla ritrovata potenza del suo avversario di sempre.\nProduzione.\nPer la realizzazione della pellicola si possono ricordare alcune locations come: Porto di Livorno, Marina di Pisa, Camp Darby, Tirrenia e Viareggio. Bud Spencer \u00e8 doppiato da Glauco Onorato, tranne nella scena in cui suona la chitarra al ristorante, dove canta con la sua vera voce.\nMusiche.\nIl brano portante della colonna sonora, \"Bulldozer\", fu eseguito dagli Oliver Onions, gi\u00e0 autori musicali in altri film interpretati da Bud Spencer."}
{"id": "593754", "revid": "1310927", "url": "https://it.wikipedia.org/wiki?curid=593754", "title": "Roman Er\u00ebmenko", "text": "\u00c8 figlio di Aleksej Borisovi\u010d Er\u00ebmenko, ex giocatore dello Spartak Mosca, e fratello di Aleksej Alekseevi\u010d Er\u00ebmenko, anch'egli calciatore.\nCarriera.\nClub.\nCresciuto nel Jaro, nel 2006 \u00e8 stato acquistato dall'Udinese, con cui debutta in Serie A il 10 settembre 2006 contro il Messina.\nIl 31 gennaio 2007, nell'ultimo giorno della sessione invernale del calciomercato, lo acquista in prestito il , ed in Toscana trova un suo estimatore, Mario Beretta, che lo fa giocare per\u00f2 solo 11 partite a causa della concorrenza di un altro ex giocatore dell'Udinese, Alberto Valentim. Nell'estate successiva fa ritorno ad Udine, ma in Friuli non riesce a trovare molto spazio, chiuso da giocatori come Inler, D'Agostino e Giampiero Pinzi, quindi Marino \u00e8 costretto a dirottarlo nella squadra Primavera, dove \u00e8 protagonista di un buon campionato. In serie A nel 2007-2008 colleziona solamente 7 presenze.\nIl 18 agosto del 2008 passa in prestito alla Dinamo Kiev, con cui debutta in Champions League, realizzando anche una rete contro il Fenerbah\u00e7e il 10 dicembre nell'ultima gara del girone eliminatorio, che permette alla squadra di qualificarsi alla Coppa UEFA. Il 22 maggio 2009 la Dinamo Kiev lo riscatta dall'Udinese.\nIl 18 novembre 2016 viene squalificato dalla UEFA per due anni, dopo essere stato trovato positivo alla cocaina in seguito alla partita di Champions League del 14 settembre pareggiata per 2-2 sul campo del Bayer Leverkusen. Nel dicembre 2016 la squalifica \u00e8 estesa a tutte le competizioni. Il 6 marzo 2017 l'appello presentato dal calciatore \u00e8 respinto.\nIl 1\u00ba luglio 2017 rescinde il proprio contratto con il CSKA Mosca.\nIl 10 agosto 2018 si accorda con lo , dove trova il fratello minore Sergej, nella squadra dove aveva militato il padre Aleksej. Il 7 ottobre 2018, all'indomani della scadenza della squalifica, esordisce con la squadra moscovita contro l'Enisej. L'8 gennaio 2019 rescinde il proprio contratto con lo Spartak.\nNazionale.\nHa debuttato nella Nazionale finlandese il 6 giugno 2007 nella vittoria 2-0 contro il Belgio. Conta anche diverse presenze nelle rappresentative giovanili finlandesi.\nStatistiche.\nPresenze e reti nei club.\n\"Statistiche aggiornate all'8 gennaio 2019.\""}
{"id": "593755", "revid": "600229", "url": "https://it.wikipedia.org/wiki?curid=593755", "title": "Suite per orchestra n. 3 (Bach)", "text": ""}
{"id": "593757", "revid": "38120", "url": "https://it.wikipedia.org/wiki?curid=593757", "title": "Pattuglia esploratori", "text": ""}
{"id": "593759", "revid": "114849580", "url": "https://it.wikipedia.org/wiki?curid=593759", "title": "Fascio rivoluzionario d'azione internazionalista", "text": "Il Fascio rivoluzionario d'azione internazionalista \u00e8 un manifesto programmatico politico, steso il 5 ottobre 1914, da interventisti e sindacalisti rivoluzionari dell'Unione Sindacale Italiana. Si asserisce l'utilit\u00e0 della prima guerra mondiale come momento storico indispensabile allo sviluppo di societ\u00e0 pi\u00f9 avanzate in senso politico-sociale. Il manifesto avr\u00e0 una sua applicazione politica nel Fascio d'azione rivoluzionaria.\nIl comitato promotore fu costituito da:"}
{"id": "593766", "revid": "466539", "url": "https://it.wikipedia.org/wiki?curid=593766", "title": "Habanero", "text": "LHabanero \u00e8 una cultivar di peperoncino della specie \"Capsicum chinense\", tipica della penisola dello Yucat\u00e1n. Ne esistono molte variet\u00e0, tra cui la \"Chocolate\", la \"Orange\" e la Red Savina.\nLa sua coltivazione pu\u00f2 avvenire sia in vaso che in terra, nel vaso la dimensione di quest\u2019ultimo ne caratterizza fortemente la crescita e la produzione. I frutti verdi che iniziano a cambiare colore generalmente lo fanno in un massimo di 7 giorni, e la maturazione si completa 3 giorni dopo che raggiungono il giusto colore. Se si vuole aumentare la piccantezza basta adottare alcuni accorgimenti quali:\n- in fase di crescita dei frutti si deve stressare la pianta alternando periodi di siccit\u00e0 con periodi di intense innaffiature e con vaporizzazione di acqua sulle foglie.\n- minimo 5 giorni prima della raccolta smettete ogni tipo di innaffiatura.\n- esporre sempre le piante alla massima luce possibile senza lasciarle direttamente sotto il sole per troppo tempo.\nOrigine.\nIl nome \"habanero\" deriva dall'Avana, la capitale di Cuba, da cui si ritiene provenga. Molti ritengono che non cresca pi\u00f9 nella regione d'origine, ma Dave DeWitt ha fatto crescere alcuni semi di transfughi cubani, i quali hanno prodotto degli habanero arancioni. Spesso il termine viene utilizzato come sinonimo per tutte le variet\u00e0 di \"Capsicum chinense\", anche se in maniera erronea.\nIl maggior produttore mondiale \u00e8 il Messico, dove viene coltivato nello Yucat\u00e1n, nel Campeche e nel Quintana Roo, tuttavia sono presenti coltivazioni commerciali anche in Belize, Costa Rica, Texas e California. Negli ultimi anni sono presenti coltivazioni importanti e commerciali anche in Italia, in particolare in Calabria e Toscana.\nIdentificazione.\nL'habanero \u00e8 un tipico C. chinense, un arbusto a portamento eretto, con foglie ovato-lanceolate, verdi. Si distingue dalle altre variet\u00e0 della specie per il frutto, generalmente a forma di lanterna, che pu\u00f2 presentarsi con la punta allungata in forma conica o rientrante, ed \u00e8 proprio la forma del frutto la caratteristica che identifica la variet\u00e0. Le dimensioni vanno dai 2\u00a0cm fino agli 8\u00a0cm di lunghezza, e circa la met\u00e0 in larghezza, anche se la taglia varia molto a seconda della cultivar. Il colore \u00e8 verde quando immaturo, mentre a maturazione pu\u00f2 essere bianco, giallo, arancione, rosso, viola o marrone.\nGradazione Scoville.\nNella scala di Scoville, tipicamente, gli habanero in commercio vanno da circa 80.000 fino a 250.000 SU. Ne sono state prodotte anche delle variet\u00e0 pi\u00f9 delicate, tramite incroci con variet\u00e0 di C. chinense dolci. Il Red Savina raggiunge 577.000 SU, ed \u00e8 stato dal 1992 detentore del Guinness dei primati come peperoncino pi\u00f9 piccante, spodestato solo nel 2006 dal Buth Jolokia. La capsaicina, a seconda della taratura dell'HPLC, si colloca a 15.000.000 o 16.000.000 SU. "}
{"id": "593767", "revid": "834", "url": "https://it.wikipedia.org/wiki?curid=593767", "title": "Disegno animato", "text": ""}
{"id": "593769", "revid": "438678", "url": "https://it.wikipedia.org/wiki?curid=593769", "title": "La romana (film)", "text": "La romana \u00e8 un film del 1954 diretto da Luigi Zampa, tratto dall'omonimo romanzo di Alberto Moravia.\nTrama.\nRoma, 1935. La giovane ed avvenente Adriana Silenzi viene indotta dalla madre vedova a lavorare come modella presso un pittore di via Margutta, per fare fronte alla loro povert\u00e0. Qui conosce Gisella, un'altra modella, che le propone di frequentare uomini ricchi e potenti tra cui Astarita, un importante gerarca fascista, ma Adriana rifiuta.\nQuando conosce Gino, autista presso una ricca famiglia, se ne innamora e pensa di sposarlo. Ma un giorno in cui Gino \u00e8 impegnato nel lavoro, Gisella la invita ad una gita in campagna senza dirle che sar\u00e0 presente anche Astarita. Adriana dapprima respinge le \"avances\" dell'uomo, ma poi, in un momento di debolezza provocato dall'alcool, gli cede. Quando lui, ormai affascinato dalla giovane, le propone di diventare la sua amante lei gli comunica di voler sposare Gino: a quel punto Astarita le rivela di aver fatto indagini sul suo fidanzato e di aver scoperto che lui \u00e8 in realt\u00e0 gi\u00e0 sposato ed ha una figlia.\nLa rivelazione sconvolge Adriana che lascia Gino dopo aver sottratto dalla casa dei suoi datori di lavoro un prezioso gioiello che poi, per\u00f2, gli restituisce quando lui sta per essere accusato del furto. Il dolore per l'inganno sub\u00ecto, la sua condizione di povert\u00e0 e la disillusione sulla natura degli uomini portano Adriana a quelle frequentazioni maschili che aveva inizialmente rifiutato.\nUna sera, mentre lei e Gisella si recano al cinema, conoscono due uomini. Uno dei due \u00e8 Mino, uno studente idealista che rifiuta di avere con lei un rapporto soltanto fisico.\nTra i due nasce l'amore e Mino chiede ad Adriana di conservargli dei documenti antifascisti. Nel frattempo Adriana ha rivisto Gino e tramite lui conosce Sonzogno, un piccolo malvivente, che le chiede di sposarlo. La ragazza, impaurita dalla rozzezza dell'uomo, prende tempo.\nUn giorno la Polizia irrompe a casa di Adriana che riesce appena in tempo a far sparire le carte che le aveva dato Mino. I due innamorati decidono quindi di allontanarsi da Roma per qualche tempo, ma al loro ritorno Mino viene arrestato e non regge all'interrogatorio, tradendo i suoi compagni.\nDisperata Adriana, che intanto ha scoperto di essere incinta di Mino, si rivolge ad Astarita per intercedere per lui. Quando il gerarca, ancora attratto da lei, arriva a casa della ragazza con i verbali dell'interrogatorio, vi trova Sonzogno che la minaccia e lo caccia via in malo modo, rassicurandola poi sulla mancanza di elementi contro Mino. Ancora una volta le chiede di avviare una relazione e nuovamente Adriana rifiuta, informandolo della sua maternit\u00e0.\nSonzogno, per vendicarsi dell'umiliazione subita da Astarita, lo segue e lo uccide, restando a sua volta ucciso in un successivo scontro a fuoco con la Polizia. Adriana, tornata a casa, trova una lettera di Mino che, ignaro della mancanza di prove a suo carico, le annuncia di volersi suicidare per la vergogna di aver tradito. Adriana si reca all'obitorio, dove, disperata, trova il cadavere dello studente, del quale come ricordo le rester\u00e0 il figlio che sta per nascere.\nProduzione.\nSoggetto e sceneggiatura.\nIl film, una co-produzione italo \u2013 francese, \u00e8 tratto dall'omonimo romanzo pubblicato nel 1947 da Alberto Moravia. \u00abQuando mi proposero di girare \"La romana\" \u2013 ha ricordato Luigi Zampa - dato che sono molto rispettoso del testo ed ho una grande stima di Moravia, decisi che non potevo rivolgermi agli sceneggiatori di mestiere, non andava bene farlo\u00bb. Questo compito fu quindi svolto, oltre che da Zampa, da Bassani e dallo stesso scrittore. Moravia non era nuovo all'attivit\u00e0 di sceneggiatore; lo era diventato sin dagli anni trenta, quando, sottoposto alle restrizioni delle leggi razziali, aveva collaborato, ma senza essere accreditato, a diversi film, tra cui \"Ossessione\".\nGi\u00e0 negli anni precedenti si era tentato di portare sugli schermi il romanzo di Moravia, ma senza esito, e ci\u00f2, secondo qualche commentatore, era dovuto alle difficolt\u00e0 incontrate con la censura. \u00abIo credo \u2013 dichiar\u00f2 Zampa - che le difficolt\u00e0 incontrate in passato per la riduzione de \"La romana\" dipendessero soprattutto da una vecchia concezione secondo la quale il testo di un romanzo va completamente rielaborato. Con Moravia e Bassani, invece, abbiamo cercato, per quanto possibile di attenerci con fedelt\u00e0 al testo proposto\u00bb.\nFurono ben otto le versioni di sceneggiatura: \u00abla quinta e la sesta erano un libero adattamento dell'opera di Moravia, la settima invece si era mantenuta fedele ai fatti ed ai personaggi dello scrittore. Fu questa la strada che Zampa ritenne pi\u00f9 convincente. L'ottava sceneggiatura, quella definitiva, fu sottoposta a Flaiano per una revisione generale\u00bb. Tra le principali difficolt\u00e0 affrontate, ci fu quella di \u00abnon fare un'opera che la censura avrebbe poi fermato\u00bb, anche tenuto conto che nel 1952 il romanzo di Moravia era stato posto all'indice dalle autorit\u00e0 religiose. Si apportano quindi alcune modifiche al romanzo: il luogo dove i due innamorati \u2013 Adriana e Mino \u2013 si frequentano (una casa in campagna, invece che nella stanza della ragazza), la maternit\u00e0 di Adriana attribuita allo studente, anzich\u00e9 al malvivente Sonzogno, la figura di Astarita, gerarca fascista, spregevole nel romanzo ma non nel film.\nDifficolt\u00e0 con la censura.\nMa, nonostante le cautele adottate, anche questo tentativo di trasposizione cinematografica del romanzo di Moravia incontr\u00f2 fortissime difficolt\u00e0 con la censura, che diedero luogo ad una serie lunghissima di vicissitudini protrattesi fino all'inizio del 1954. Delle traversie con la censura si occuparono anche i quotidiani, da \"L'Unit\u00e0\", che ne colse l'occasione per una polemica politica a \"La Stampa\", secondo cui \u00absebbene la sceneggiatura sia stata letta ed approvata preventivamente, il film \u2013 gi\u00e0 avanti nella lavorazione \u2013 forma da qualche tempo oggetto di uno scambio di lettere tra il sottosegretario on. Ermini ed i produttori. Gli organi della censura farebbero delle riserve dicendo che l'argomento \u00e8 immorale e vorrebbero rivedere ancora la sceneggiatura e visionare il materiale gi\u00e0 girato. Intanto il finanziamento \u00e8 stato sospeso\u00bb.\nAccoglienza.\nDelusione a Venezia.\nSuperati finalmente gli intoppi censori (che comunque comportarono il divieto di visione del film per i minori di 16 anni), la \u201cprima\u201d de \"La romana\" avvenne alla Mostra di Venezia la sera del 30 agosto 1954. L'interesse creatosi attorno al film era spasmodico, al punto che si verific\u00f2 il fenomeno di \u00abbiglietti di ingresso venduti alla borsa nera, ad un valore anche dieci volte superiore al costo nominale\u00bb. Qualche cronista descrisse anche scene di calca al momento dell'arrivo della Lollobrigida tali da mettere a rischio l'incolumit\u00e0 fisica dell'attrice. Del resto gi\u00e0 durante la lavorazione degli esterni a Roma, in Piazza del Popolo, era stato necessario \u00abchiedere rinforzi alla Polizia per trattenere la folla che, pur abituata da anni e vedere piazze e strade di Roma con i riflettori, si accalcava minacciosa attorno alla troupe per vedere da vicino la bella protagonista.\u00bb.\nMa questa frenetica attesa and\u00f2 delusa ed il giorno dopo tutti i quotidiani uscirono con giudizi insufficienti, quando non apertamente negativi: \u00abAccoglienza piuttosto fredda; il film \u00e8 piaciuto a met\u00e0\u00bb comment\u00f2 il \"Corriere della Sera\" ed analoghe valutazioni espressero anche gli altri critici presenti. Mario Gromo de \"La Stampa\" scrisse di \u00abverdetto di un pubblico strabocchevole che potr\u00e0 apparire spiacevole, ma non ingiusto\u00bb, mentre per Gian Luigi Rondi de \"Il Tempo\" \u00abL'attesa per \"La romana\" \u00e8 andata completamente delusa\u00bb. Anche Ugo Casiraghi de \"L'Unit\u00e0\", che pure aveva difeso il film di Zampa nei confronti della censura, lo defin\u00ec \u00abuna delusione\u00bb.\nNel giudizio di \"Cinema\" \u00abZampa ha sbagliato i propri calcoli quando ha pensato di potersi trincerare dietro una presunta fedelt\u00e0 ossequiosa nei confronti di Moravia\u00bb, rilevando nel film \u00abla totale assenza di un ambiente, di una societ\u00e0, di un'epoca intorno ai protagonisti [...] quello che gli aveva consentito di evocare in \"Processo alla citt\u00e0\" un mondo vivo nelle sue contraddizioni\u00bb. Lo scrittore Italo Calvino, a quel tempo inviato a Venezia per il quindicinale \"Cinema Nuovo\", giudic\u00f2 che \u00abqui tutto \u00e8 gratuito; mancato sul piano dell'adesione all'opera letteraria, il film si rivela mancato anche come autonoma rappresentazione drammatica di costume\u00bb.\nRevisione del film.\nLe critiche raccolte a Venezia amareggiarono Zampa che spieg\u00f2: \u00abHo fatto vedere \"La romana\" a trenta persone prima di presentarlo a Venezia. Tutta gente qualificata che, almeno con me, non ha riguardi. Ebbene, l'accoglienza \u00e8 stata positiva, scarsi i rilievi, ancora pi\u00f9 scarse le riserve\u00bb. Il regista addebitava l'insuccesso al \u00abclima di attesa morbosa che si \u00e8 creato attorno al film che ha finito per nuocermi; troppa elettricit\u00e0 in giro...\u00bb e, pur ritenendo necessarie alcune modifiche, si disse \u00abcomunque convinto che con due o tre tagli il film andr\u00e0 a posto\u00bb.\nGli aggiustamenti non furono quindi molti e la fedelt\u00e0 al romanzo fu \u00absolo lievemente corretta\u00bb. Paradossalmente proprio quello che il regista nelle varie occasioni aveva presentato come un valore \u2013 cio\u00e8 una forte adesione al testo moraviano - fu l'elemento che diede origine alle valutazioni negative, che non vennero meno neppure quando, completata la revisione, \"La romana\" fu distribuito nelle sale. \u00abI rilievi fatti al film conservano validit\u00e0 anche dopo il secondo esame - ribad\u00ec Lanocita - [ed] i ritocchi apportati hanno giovato al film, ma non hanno eliminato i suoi errori\u00bb, mentre su \"La Stampa\" fu l.p. [Leo Pestelli] a giudicare il film \u00abnon del tutto convincente\u00bb evidenziandone i due principali difetti: \u00abeccesso di fedelt\u00e0, quasi una servit\u00f9, alla folta materia del romanzo ed una grave sfocatura del personaggio principale\u00bb.\nEsito commerciale.\nPer consentirne la revisione, il film non fu distribuito nelle sale che alla fine del mese di ottobre e, contraddicendo le riserve della critica, ottenne un buon successo commerciale. Sui dati del suo incasso esiste una lieve divergenza tra il \"Catalogo Bolaffi\", che espone un risultato di 594 milioni di lire dell'epoca, ed il \"Dizionario del Cinema\" che invece gli attribuisce un introito di 547 milioni. Comunque \"La romana\" si situ\u00f2 nella parte alta, intorno al 13\u00ba posto, della classifica degli incassi dei 145 film prodotti in Italia nel 1954, anno in cui il campione del botteghino fu, con un miliardo e 800 milioni di incasso, \"Ulisse\" di Camerini, seguito da \"Pane, amore e gelosia\" di Comencini, sempre con protagonista la Lollobrigida, che arriv\u00f2 a circa un miliardo e mezzo.\nGiudizi sugli interpreti.\nAssieme alle gi\u00e0 ricordate riserve espresse sul film sia in occasione della Mostra di Venezia, sia successivamente, molti osservatori diedero giudizi poco lusinghieri su alcuni degli attori, come Daniel G\u00e9lin che \"Cinema\" defin\u00ec \u00abun attore con irrisolutiva e monotona fissit\u00e0\u00bb. Tali critiche, tuttavia, non riguardarono la principale interprete, Gina Lollobrigida, la cui prestazione fu invece lodata da molti osservatori. \u00abL'attrice \u00e8 l'elemento pi\u00f9 valido e convincente \u2013 scrisse Mario Gromo e senza la sua vibrante e sicura sincerit\u00e0 le accoglienze del film sarebbero state ancora pi\u00f9 incerte\u00bb.\n\u00abNe penso tutto il bene che merita \u2013 questo il giudizio di Italo Calvino - pur senza elevarla alle stelle. Vuole diventare una brava attrice, vuole lavorare bene, sono doti tanto rare. La sua bellezza un po' irreale pare respingerla verso figure di convenzione; lei invece cerca il suo personaggio ben preciso nella realt\u00e0 sociale italiana\u00bb. Anche per Lanocita \u00abla prova pi\u00f9 convincente \u00e8 stata quella di Gina Lollobrigida, la protagonista. \u00c8 grazie a lei che il film si riscatta, ai suoi impulsi mutevoli, alle alternanze di slanci ed indolenze\u00bb. Quando nel 1991 Zampa mor\u00ec la Lollobrigida rilasci\u00f2 una commossa dichiarazione: \u00abIo a Zampa devo proprio un grazie particolare. Di lui ricordo la calma, il sorriso, la tranquillit\u00e0 serafica, quando per \"La romana\" eravamo circondati da un clima di vero e proprio scandalo. Era un uomo meraviglioso che sapeva farsi rispettare ed amare per la cortesia, l'affabilit\u00e0, l'educazione, il clima di tranquillit\u00e0 con cui impostava il suo lavoro\u00bb.\nCritica successiva.\nNel corso degli anni i giudizi sul film non cambiarono, alternandosi tra quelli pi\u00f9 critici e quelli meno negativi, ma mai convinti. \u00abAl momento della verit\u00e0 si rivel\u00f2 un film mediocre; l'ambiente, i personaggi ed i loro rapporti appaiono superficiali e generici, le situazioni stagnanti e noiose, i dialoghi inadeguati\u00bb. Brunetta attribuisce l'insuccesso del film all'assenza degli stimoli che gli offriva la collaborazione con Brancati\u00bb. Pi\u00f9 recentemente, Pezzotta giudica \"La romana\" \u00abil film pi\u00f9 vistosamente calligrafico di Zampa, quello in cui l'impegno stilistico si avverte in ogni inquadratura\u00bb, aggiungendo che \u00ab L'interesse di Zampa, questa volta, non \u00e8 rivolto alla politica (\u2026) per Zampa il centro del film \u00e8 un altro: il tema morale e sessuale, ossia l'altro capo di imputazione che mobilita i censori\u00bb.\nRimase un giudizio generalmente positivo per la protagonista: \u00ab\"La romana\" offre alla Lollobrigida la possibilit\u00e0 di smettere i panni leggeri della \u201cbersagliera\u201d di \"Pane, amore e fantasia\" e di dimostrare le sue doti di interprete completa contro l'opinione comune\u00bb, anche se Spinazzola ritiene che \u00abnon valsero a mutare il posto da assegnare alla Lollobrigida nel firmamento divistico alcune parti drammatiche che volle interpretare e che pure ottennero ragguardevoli successi di pubblico\u00bb.\nIn una visione storica pi\u00f9 ampia, il film di Zampa \u00e8 stato inquadrato nella pi\u00f9 generale evoluzione che ebbe luogo quell'anno: \u00abProprio nel 1954 il cinema italiano compie una oggettiva svolta. Chi per la scelta delle fonti letterarie (Visconti, Zampa, Lizzani), quando non epico-mitiche (Camerini), chi per una ispirazione \u201cteatrale\u201d (Castellani, Giannini), chi per una vibrante problematica esistenzial-spirituale (Rossellini, Fellini), tutte alquanto lontane dall'immediatamente post bellico \u201ccinema della realt\u00e0\u201d\u00bb."}
{"id": "593770", "revid": "125702247", "url": "https://it.wikipedia.org/wiki?curid=593770", "title": "Giovanna d'Austria", "text": "Fu la prima moglie di Francesco I de' Medici, granduca di Toscana, e fu la prima granduchessa consorte di Toscana, in quanto sua suocera Eleonora di Toledo, moglie del primo granduca Cosimo I de' Medici, fu soltanto duchessa di Firenze, poich\u00e9 premor\u00ec alla creazione del titolo granducale.\nBiografia.\nInfanzia e fidanzamento.\nEra la pi\u00f9 giovane delle figlie dell'imperatore Ferdinando I d'Asburgo e di Anna Jagellone, figlia del re d'Ungheria e Boemia Ladislao II, sorella quindi del futuro imperatore Massimiliano II. \nSegu\u00ec i desideri dei genitori, che contrattarono per lei il matrimonio con il rampollo della famiglia Medici, i quali da poco erano entrati nel novero delle famiglie nobili europee e quindi videro con grandissima soddisfazione la possibilit\u00e0 per la loro casata di aumentare ancora il proprio prestigio, legandosi con la pi\u00f9 importante famiglia reale europea, gli Asburgo.\nMatrimonio.\nAccolta trionfalmente a Firenze nel 1565, tra le opere create in suo onore ci furono una serie di affreschi in Palazzo Vecchio, il Salone dei Cinquecento, il Corridoio vasariano e la Fontana del Nettuno.\nIl giorno delle nozze, il 18 dicembre 1565, Giovanna arriv\u00f2 a Firenze passando per la porta al Prato. Giorgio Vasari e Vincenzo Borghini avevano progettato grandi apparati per l'occasione, con l'aiuto di Giovanni Caccini. In Borgo Ognissanti erano state collocate due statue di Francesco della Cammilla rappresentanti la \u201cToscana\u201d e l'\u201cAustria\u201d. Le case che non avevano facciate sufficientemente di pregio erano state coperte con grandi pannelli dipinti da Carlo Portelli e Santi di Tito, mentre sull'attuale piazza Goldoni erano stati posti una serie di archi e statue, che rappresentavano l'Imeneo e di buon auspicio matrimoniale. Aveva scolpito le statue Battista Lorenzi, allievo del Bandinelli, mentre le altre decorazioni erano di mano di Alessandro Allori.\nLa vita matrimoniale di Giovanna e Francesco non fu per\u00f2 piacevole e pu\u00f2 essere presa come esempio di come le ragioni di stato non vadano sempre d'accordo con quelle dell'affetto tra individui.\nFrancesco I infatti era un personaggio molto inquieto e sempre votato alla ricerca intellettuale, alle scienze occulte e all'arte, e trovava la moglie poco interessante, non molto colta n\u00e9 elegante, affetta com'era da una malformazione alla colonna vertebrale.\nRivalit\u00e0 con Bianca Cappello.\nPresto Francesco si rifugi\u00f2 in un amore segreto (che comunque divenne presto di dominio pubblico) con una nobildonna veneziana di nome Bianca Cappello. Francesco e Bianca vissero la loro storia d'amore con aria via via pi\u00f9 spavalda, attirando le chiacchiere di tutte le corti europee (pure la Cappello era infatti una donna sposata). La posizione di Giovanna verso la rivale era particolarmente svantaggiata anche perch\u00e9 continuava a partorire figlie femmine, ben sei (delle quali solo due arrivarono all'et\u00e0 adulta), che non potevano continuare la dinastia familiare.\nGiovanna comunque pi\u00f9 che indispettita per l'infedelt\u00e0 del marito, della quale si curava poco, era delusa perch\u00e9 ferita nell'orgoglio di principessa che non veniva trattata all'altezza del proprio rango. Ci rimangono alcune lettere nelle quali essa si lamenta con suocero Cosimo I e poi con il cognato, il cardinale Ferdinando de' Medici, che si rivel\u00f2 un suo alleato e fece un duro fronte contro Bianca Cappello, che fu esiliata da Palazzo Pitti, ma questo fu un minimo ostacolo per i due amanti, che spesso soggiornavano insieme in una delle ville medicee.\nQuestione dell'erede.\nGiovanna partor\u00ec ben sei figlie femmine, delle quali solo due arrivarono all'et\u00e0 adulta (una fu la famosa Maria de' Medici regina di Francia). Per il diritto dinastico esse erano escluse dalla successione granducale, per cui la nascita di Filippo il 20 maggio 1577 fu salutata con grande sollievo e diede rinnovata forza a Giovanna.\nBianca Cappello aveva partorito un maschio (Antonio de' Medici) gi\u00e0 nel 1576, anche se la voce che presto inizi\u00f2 a circolare era che fosse soltanto un parto simulato, e il figlio non fosse suo ma di una sua serva. La verit\u00e0 su questo figlio illegittimo resta tuttora misteriosa, coperta da intrighi di palazzo.\nMorte.\nMentre la figura di Giovanna doveva apparire sempre pi\u00f9 noiosa e patetica a Francesco, ecco che un incidente ne provoc\u00f2 la morte, quando cadde dalle scale, di nuovo incinta, nel 1578. Suo figlio Filippo mor\u00ec non molto tempo dopo, a soli quattro anni, il 29 marzo 1582.\nFrancesco si rispos\u00f2 un anno dopo la morte di Giovanna con Bianca Cappello (1579), la quale nel frattempo era diventata pure vedova dopo il \"misterioso\" omicidio del marito, ma il loro idillio non dur\u00f2 molto, perch\u00e9 nel 1587 morirono a distanza di un giorno uno dall'altra, nella villa di Poggio a Caiano. Fin da allora si parl\u00f2 di veleno, ma secondo le cronache originarie si sarebbe trattato di febbre terzana: soltanto nel dicembre del 2006 vennero ritrovati quelli che si presumono i resti organici di Bianca e di Francesco e, in seguito ad analisi tossicologica, \u00e8 stato dichiarato che i due sarebbero potuti morire a causa di avvelenamento da arsenico.\nAntonio venne comunque estromesso dalla successione dal fratello di Francesco, che divenne granduca con il nome di Ferdinando I, rinunciando alla porpora cardinalizia.\nGiovanna d'Austria fu sepolta nella cripta delle Cappelle Medicee accanto al marito.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nIndagini paleopatologiche.\nLe indagini paleopatologiche condotte dai paleopatologi Valentina Giuffra e Gino Fornaciari hanno potuto constatare la presenza di displasia dell'anca in Giovanna, cos\u00ec come nello scheletro della figlia Anna (in misura minore causata in quest'ultima da fattori congeniti), che pu\u00f2 essere stata determinata da una serie di fattori di rischio ai quali le due donne possono essere state esposte: sesso femminile, pratica di fasce nei primi mesi di vita, cos\u00ec come scoliosi e deformit\u00e0 pelvica a carico di Giovanna e, per familiarit\u00e0, di Anna."}
{"id": "593775", "revid": "74801", "url": "https://it.wikipedia.org/wiki?curid=593775", "title": "Hay-on-Wye", "text": "Hay-on-Wye (Y Gelli Gandryll in gallese) \u00e8 un villaggio del Powys in Galles.\nLa cittadina \u00e8 posta sul fiume Wye al confine con la contea inglese di Herefordshire non lontano dalla catena del Brecon Beacons. Al di l\u00e0 del confine c'\u00e8 il villaggio inglese di Cusop. Il villaggio ha solo abitanti ma \u00e8 divenuto universalmente conosciuto come una meta per appassionati di libri poich\u00e9 ospita una quarantina di librerie, la maggior parte di libri usati.\nCitt\u00e0 del libro.\nLo sviluppo turistico del villaggio ha avuto inizio nel 1961 quando \"Richard Booth\" nel vecchio edificio dei vigili del fuoco apr\u00ec il suo primo negozio di libri usati. Il successo fu notevole e negli anni seguenti altre librerie di libri usati vennero aperte nella cittadina tanto da essere proclamata \"book town\" negli anni '70. Il primo aprile 1977, con un'abile mossa pubblicitaria, Richard Booth proclam\u00f2 Hay-on-Wye principato autonomo e si autoproclam\u00f2 re del nuovo stato. Il primo aprile del 2000 Booth nomin\u00f2 nelle sale del castello di Hay, trasformato anch'esso in libreria, i membri della locale \"Casa dei Lord\". Con gli anni il successo di Hay come destinazione per bibliofili e normali turisti si \u00e8 ulteriormente affermato, arrivando a ospitare mezzo milione di turisti l'anno.\nDal 1988 ha avuto inizio un festival letterario, patrocinato dal quotidiano \"The Guardian\", che si tiene annualmente agli inizi di giugno.\nNell'edizione del 2002 Bill Clinton fu uno dei principali ospiti."}
{"id": "593776", "revid": "36426", "url": "https://it.wikipedia.org/wiki?curid=593776", "title": "Giovanna d'Asburgo-Lorena", "text": ""}
{"id": "593777", "revid": "36426", "url": "https://it.wikipedia.org/wiki?curid=593777", "title": "Giovanna di Asburgo-Lorena", "text": ""}
{"id": "593778", "revid": "36426", "url": "https://it.wikipedia.org/wiki?curid=593778", "title": "Giovanna di Asburgo Lorena", "text": ""}
{"id": "593779", "revid": "36426", "url": "https://it.wikipedia.org/wiki?curid=593779", "title": "Giovanna d'Asburgo Lorena", "text": ""}
{"id": "593789", "revid": "254059", "url": "https://it.wikipedia.org/wiki?curid=593789", "title": "Suardi (famiglia)", "text": "Suardi o gens Suardorum \u00e8 una nobile famiglia bergamasca, di origine medievale.\nDi fazione ghibellina, si scontr\u00f2 ripetutamente con altre famiglie bergamasche di opposta fazione, quali i Colleoni ed i Rivola, alternando periodi di pace a periodi di scontri, ma accrescendo sempre le proprie ricchezze e potere.\nPersonaggi.\nIl capostipite della famiglia \u00e8 \"Andrea Suardi\" (920-1011) di professione estimatore, segue \"Giovanni\" (950-1024). Da questi discenderebbe \"Lazzaro\" o \"Lazzarone\" (930-1011), giudice di palazzo, che ebbe due figli: \"Attone\" notaio (1044-1081) dal quale discenderebbe la famiglia Colleoni, e \"Pietro\" detto \"Siwardo\" che dar\u00e0 origine alla numerosissima progenie dei Suardi.\nTra i discendenti si ricordano Guiscardo, vescovo di Bergamo tra il 1272 ed il 1281, Merino Suardo, che fu rettore di Verona e Lanfranco, capitano del popolo a Genova, entrambi al termine del XIII secolo.\nAll'approssimarsi del XIV secolo la famiglia, gi\u00e0 molto ramificata, occupava una posizione di predominio nella politica bergamasca; a testimonianza di questo, il grande affresco dell\"'Alberto della vita\" opera di ignoto del 1342, nella Basilica di Santa Maria Maggiore eseguito su commissione di Guido Suardi come riporta il cartiglio \"Dominus Guidius de Suardis\" che si fece raffigurare come devoto genuflesso alla base del dipinto, rappresenta il potere che le autorit\u00e0 sia civili che religiose, davano alla famiglia concedendole un'intera parete della basilica pi\u00f9 importante della citt\u00e0. Alcuni dei suoi membri si distinsero anche altrove. Suardino fu capitano a Milano, considerata citt\u00e0 amica, dal momento che la famiglia fu tra gli artefici della presa del potere dei Visconti, che ricambiarono aiutando i Suardi nelle loro mire. Degno di nota fu Vincenzo, che appoggi\u00f2 l'impresa italiana del re tedesco Ludovico di Baviera e nel 1328 fu insignito da quest'ultimo di una signoria (in realt\u00e0 piuttosto effimera) sui territori intorno al Brembo e su Romano di Lombardia; nei violenti disordini di quel periodo pass\u00f2 alla storia anche Ghisalberto (o Alberto), eletto podest\u00e0 a Bergamo nel 1330. \nPlevano fu castellano della Cittadella di Bergamo nel 1405, mentre Scipione fu castellano a Trescore Balneario, dove ora sorge la villa intitolata alla famiglia. Nel 1449 Francesco fu podest\u00e0 a Treviglio.\nNel 1517 ebbe origine il casato dei \"Secco Suardo\", a partire da Maria Secco Suardo, figlia di Socino Secco e data in sposa a Lodovico Suardi. Il doppio cognome era dovuto a questioni di eredit\u00e0 che Socino Secco lasci\u00f2, a patto che il suo cognome fosse tramandato in aggiunta a quello del genero.\nDi questo casato si ricordano Giovanni noto restauratore, e Paolina Secco Suardo, meglio conosciuta con lo pseudonimo di Lesbia Cidonia nei suoi componimenti risalenti al XVIII secolo. Il padre Bartolomeo e la madre furono anch'essi letterati, ma meno noti della figlia. Al riguardo il Mascheroni compose un \"Invito a Lesbia Cidonia\", un poemetto didascalico in versi sciolti che ebbe una grande celebrit\u00e0.\nUn ramo della famiglia \u00e8 noto a Mantova dalla prima met\u00e0 del XV secolo e godette della protezione dei Gonzaga. Giovan Francesco Soardi fu educato alla Ca' Zoiosa di Vittorino da Feltre e ricopr\u00ec la carica di podest\u00e0 in diverse citt\u00e0 italiane.\nIl ramo napoletano.\nIl ramo napoletano della famiglia Suardi si origin\u00f2 con Giovan Battista detto Suardino (morto probabilmente intorno al 1536), figlio di Merino o Mariano del ramo dei Suardi Regolati. Giovan Battista pass\u00f2 da Bergamo a Napoli al seguito del marchese del Vasto e di Prospero Colonna, sposando nella citt\u00e0 partenopea la nobile Margherita Folliero, terzogenita di Tommaso, Tesoriere di Terra di Lavoro e della Contea di Molise e sorella del giureconsulto Leone Folliero. Giovan Battista \u00e8 inoltre noto per la sua amicizia e la collaborazione con l'umanista Giovanni Pontano e con altri personaggi del mondo culturale rinascimentale gravitanti nell'orbita dell'Accademia Pontaniana. Dal matrimonio con la Folliero nacquero Vespasiano, Prospero, Paolo e Pompeo cavaliere di Rodi. Prospero Suardo acquist\u00f2 la titolarit\u00e0 del feudo di Castelmezzano e spos\u00f2 Battista Caracciolo (1504-1561), figlia secondogenita di Giovanni Battista (appartenente al ramo dei Caracciolo di Montanara, Ponte Albaneto e Castelluccio) e della sua consorte Dorotea Malatesta, figlia di Roberto Signore di Rimini. Tramite questo matrimonio il Suardo pervenne nella titolarit\u00e0 del feudo di Airola o Castellairola, il quale era stato ceduto nel 1523 per 4000 ducati a Battista dalla sorella di lei Viola Isabella e dal marito Fabio Caracciolo, signore di Tocco. Nel 1557 Prospero Suardo acquist\u00f2 per 550 ducati il feudo di Acerra e Capodrise da Alfonso de Cardenas, IV Marchese di Laino e Conte di Acerra. Da Prospero Suardo e Battista Caracciolo nacquero tre figli: Giovan Battista, Giovan Francesco e Ottaviano. Giovan Battista spos\u00f2 Vittoria de Spes. Giovan Francesco spos\u00f2 Lucrezia, figlia di Galeazzo Caracciolo e della prima consorte di questi Vittoria Carafa. Il terzogenito Ottaviano fu cavaliere dell'Ordine di Santo Stefano papa e martire e promosse la costruzione del monastero di Santa Maria della Vita a Napoli (all'interno di questo complesso troviamo la chiesa di Santa Maria della Vita). Ottaviano spos\u00f2 Isabella Concublet d'Arena, figlia di Bruno Concublet, Barone di Santa Caterina, dei Marchesi d'Arena e della sua consorte Angela Carafa (sorella di Alfonso, III duca di Nocera e IV Conte di Soriano Calabro). Da documenti ufficiali dell'epoca veniamo a conoscenza del fatto che alla morte dei fratelli maggiori Ottavio entr\u00f2 nella titolarit\u00e0 dei loro feudi, pagandone il relativo relevio nel 1594. Non \u00e8 chiara la discendenza di Ottaviano. Dalle fonti risulta che ebbe un figlio, chiamato Giovanni Battista e una figlia, Angela. Frammentarie sono le informazioni relative ai successivi Suardo titolari del feudo di Castel d'Airola. Secondo Erasmo Ricca questo pervenne a un certo Bruno Suardo e alla sua morte senza discendenti al fratello Pietro Antonio, che ne pag\u00f2 il relevio nel 1616. Pietro Antonio rinunzi\u00f2 nel 1626 ai suoi feudi a favore del suo erede designato Prospero Suardo. Questo Prospero era secondo varie fonti, figlio di un altro Prospero Suardo e della sua consorte Lucrezia Toraldo d'Aragona (zia di Francesco Toraldo). Prospero Suardo \"junior\" ottenne da da Filippo IV di Spagna in data 28 di ottobre 1638 il titolo di duca di Castell'Airola. Prospero I spos\u00f2 Ana de Mendoza, esponente della famiglia dei marchesi di Valle Siciliana; mor\u00ec nel 1673 e gli succedette il primogenito Gennaro. Gennaro I spos\u00f2 Antonia di Capua e mor\u00ec nel 1683. Gli succedette il figlio Prospero II, la cui morte nel 1741 determin\u00f2 l'estinzione nella linea maschile del ramo napoletano dei Suardo. Prospero II trasmise i propri titoli alla nipote Anna Maria, figlia di Gennaro II (premorto al padre) e Cornelia Caracciolo. Anna Maria spos\u00f2 Giovanni Maria Guevara, Duca di Bovino. L'intero patrimonio di casa Suardo venne incamerato dai Guevara, con la condizione di assumere in aggiunta al proprio il cognome Suardo, ed inquartarne anche le armi. L'erede della coppia, Prospero Guevara Suardo ottenne nel 1788 il riconoscimento di erede dei beni feudali materni.\nEventi storici.\nNella citt\u00e0 di Bergamo fu di loro propriet\u00e0 il Palazzo del Podest\u00e0, collocato nella piazza del Duomo (poi sede universitaria), nella cui torre campanaria (il Campanone) soggiornarono a lungo gli esponenti di spicco della famiglia, i quali aumentarono l'altezza dell'edificio in una sorta di disputa con la Torre del Gombito, poco distante e di propriet\u00e0 della famiglia guelfa dei Rivola. \nLa rivalit\u00e0 fu tale che i Suardi incendiarono, nel 1263, la torre (poi ricostruita) dei loro avversari.\nNei decenni seguenti, precisamente nel XIV secolo, numerosi furono i saccheggi perpetrati dalle famiglie guelfe (coalizzate con famiglie bresciane, cremonesi e lodigiane) ai comuni considerati roccaforti dei Suardi: alcuni paesi della pianura bergamasca (Zanica, Stezzano, Cologno al Serio e Spirano) subirono ingenti danni. Ma i Suardi, aiutati dai Visconti di Milano, con la persona di Barnab\u00f2 Visconti, ribatterono gli assalti guelfi che miravano a impossessarsi di Bergamo.\nRari furono i momenti di pace, poich\u00e9 si racconta di continui assalti a paesi, con numerosi ribaltamenti nella gestione dei comuni.\nMa i guelfi, in particolar modo la famiglia Colleoni, contrattaccarono sempre alle rappresaglie dei Suardi, tanto che, nel 1405, si racconta che questi bruciarono gran parte delle propriet\u00e0 dei Suardi, dando alle fiamme anche un tal Pietro Brocardo originario di Zogno, considerato braccio destro della famiglia ghibellina.\nAlla fine fu Bartolomeo Colleoni ad oscurare definitivamente i Suardi e ad imporsi, forte della gloria e della ricchezza accumulata sui campi di battaglia come condottiero. \nI veneziani espulsero quindi i Suardi dal territorio bergamasco nel 1428, esautorandoli formalmente. Da questo momento la famiglia perse prestigio e potere, ma non i possedimenti e le ricchezze accumulate.\nTuttavia i Suardi continuarono ad esercitare influenza su zone della val Cavallina, dove tuttora sono presenti edifici che attestano l'importanza e l'influenza della famiglia.\nEdifici storici.\nA Trescore Balneario \u00e8 tuttora presente la torre (risalente al XII secolo), dichiarata monumento nazionale, ed un sepolcro della famiglia, situato nel Santuario della Madonna del Castello. \nMa la costruzione pi\u00f9 importante \u00e8 villa Suardi, all'interno si trova una chiesa, dedicata a Santa Barbara e Santa Brigida, del XV secolo. Costruita tra la fine del XV e l'inizio del XVI secolo per conto di GiovanBattista e Maffeo Suardi, affrescata da Lorenzo Lotto nel 1524 (tranne l'abside opera di un anonimo nel 1502) nella quale \u00e8 ritratta l'intera famiglia dei committenti. Notevoli sono gli affreschi riguardanti passi del Vangelo e la vita delle due sante a cui la chiesa \u00e8 dedicata. All'esterno vi sono tombe di importanti esponenti della famiglia: una \u00e8 di Lanfranco di Baldino Suardi, potest\u00e0 di Genova nel XIV secolo.\nUlteriori ristrutturazioni sono state eseguite dal conte Gianforte Suardi.\nSempre in val Cavallina si possono ammirare costruzioni che testimoniano l'importanza di questa famiglia: a Gaverina Terme (nella frazione Piano) \u00e8 ancora presente una torre, mentre poco lontano, a Bianzano, un castello da loro fatto erigere tra il XIII ed il XIV secolo, domina imponente il paesaggio sul lago sottostante."}
{"id": "593792", "revid": "172", "url": "https://it.wikipedia.org/wiki?curid=593792", "title": "Scala Scoville", "text": ""}
{"id": "593793", "revid": "1522738", "url": "https://it.wikipedia.org/wiki?curid=593793", "title": "Cipriano di Calamizzi", "text": "Biografia.\nNacque tra il 1110 e il 1120 da una nobile e ricca famiglia, essendo figlio di un medico anche Cipriano divenne ben presto \"esperto della scienza medica\" come attestano i biografi.\nTuttavia alla salute fisica egli prefer\u00ec quella spirituale poich\u00e9 a 25 anni entr\u00f2 a far parte dei monaci del Monastero del Santissimo Salvatore di Calanna.\nMa la vita monacale caratterizzata da veglie, lavoro e penitenze non lo rendeva completamente soddisfatto della sua scelta di fede, per cui chiese ed ottenne di praticare vita eremitica. Cipriano si ritir\u00f2 nei possedimenti del padre alcuni chilometri sopra Pavigliana, sulle colline a Sud-Est di Reggio Calabria, dove sorgeva era una chiesa dedicata a Santa Veneranda martire.\nOggi \u00e8 possibile vedere una serie di grotte, testimonianza di una presenza attiva di eremiti che qui conducevano vita ascetica in penitenza ed in preghiera, e proprio in queste grotte San Cipriano trascorse venti anni nella pi\u00f9 totale solitudine, lavorando attivamente per guadagnarsi da vivere, pregando, meditando e facendo penitenza.\nLa sua presenza fu presto nota nella vallata, i cui abitanti si recavano dall'eremita per ottenere aiuto per la salute o per l'infermit\u00e0 e alcuni chiedevano di poter restare con lui.\nIl caso volle che proprio in quel periodo moriva l'abate Paolo del Monastero di San Nicola di Calamizzi e i monaci che si recavano in pellegrinaggio chiesero a Cipriano di essere loro nuovo abate.\nPensando che questa fosse volont\u00e0 di Dio, all'et\u00e0 di sessant'anni egli accett\u00f2. Divenuto abate, Cipriano favor\u00ec notevolmente la vita spirituale e culturale dei monaci, fece restaurare la chiesa del monastero, ne fece costruire il campanile, le celle per i confratelli e il refettorio, inoltre acquist\u00f2 arredi e libri per la struttura. Ci\u00f2 attesta che la sua nuova attivit\u00e0 non conosceva sosta, infatti il giorno lavorava e curava gli ammalati, la notte pregava per loro, mangiando e dormendo solo a sufficienza.\nUn giorno Cipriano cadde dal carro che usava per spostarsi, procurandosi una frattura ad una gamba, il che lo rese invalido per il resto della vita. Dopo aver chiesto perdono a tutti Cipriano mor\u00ec il 20 novembre 1190. Fu seppellito nella chiesa del monastero, che and\u00f2 distrutta dal terremoto del 1783 durante il quale i monaci che popolavano l'edificio restarono miracolosamente illesi.\nCuriosit\u00e0.\nL'Arcidiocesi di Reggio Calabria-Bova ricorda San Cipriano abate il 20 novembre con memoria obbligatoria."}
{"id": "593795", "revid": "439868", "url": "https://it.wikipedia.org/wiki?curid=593795", "title": "Chiesa della Santa Croce", "text": ""}
{"id": "593797", "revid": "36426", "url": "https://it.wikipedia.org/wiki?curid=593797", "title": "Michelozzo Michelozzi", "text": ""}
{"id": "593798", "revid": "1714743", "url": "https://it.wikipedia.org/wiki?curid=593798", "title": "Simone di Sicilia", "text": "Biografia.\nSecondo le cronache di Alessandro di Telese, durante la sua infanzia Simone incorse in un curioso incidente con suo fratello Ruggero. Un episodio che alla luce dei successivi sviluppi storici appare quasi profetico:\nSimone eredit\u00f2 la contea di Sicilia nel 1101, ancora molto giovane, e mor\u00ec appena quattro anni dopo, nel 1105 a Mileto, dove fu sepolto nell'abbazia della SS. Trinit\u00e0. \nGli successe il fratello, il grande Ruggero II, (dopo la reggenza della madre Adelasia fino al 1112) che sarebbe poi diventato Re di Sicilia."}
{"id": "593801", "revid": "36426", "url": "https://it.wikipedia.org/wiki?curid=593801", "title": "Ridolfo Ghirlandaio", "text": ""}
{"id": "593803", "revid": "1345291", "url": "https://it.wikipedia.org/wiki?curid=593803", "title": "Strada extraurbana principale", "text": "Strada extraurbana principale o strada di tipo B, meglio conosciuta come \"superstrada\" \u00e8 un tipo di strada definito all'interno del Codice stradale italiano.\nCaratteristiche.\nUna strada extraurbana principale rispetta i seguenti requisiti minimi:\nPertanto, rispetto alle autostrade, strade di questo tipo presentano alcune differenze di tipo tecnico (ad esempio la larghezza minima della corsia di emergenza ma non delle corsie di marcia), il colore della segnaletica (sfondo blu anzich\u00e9 verde), il limite di velocit\u00e0 per le autovetture e i motocicli (110\u00a0km/h), i raggi di curvatura, la presenza della corsia di emergenza, la presenza delle colonnine SOS.\nPer il transito su strade extraurbane principali, a differenza delle autostrade, non \u00e8 attualmente previsto il sistema di pedaggio.\nRestrizioni al transito.\nSu una strada extraurbana principale \u00e8 vietato il transito alle seguenti categorie di veicoli:\nQueste restrizioni sono le stesse che valgono lungo le autostrade italiane.\nIl soccorso stradale \u00e8 consentito, come lungo le autostrade, solo alle societ\u00e0 autorizzate.\nInoltre la circolazione di pedoni e animali \u00e8 consentita solamente all'interno delle aree di servizio e delle aree di sosta.\nLimiti di velocit\u00e0.\nSulle strade extraurbane principali, il limite di velocit\u00e0 per le autovetture, i motocicli e gli autocarri di massa a pieno carico non superiore alle 3,5 tonnellate \u00e8 di 110 chilometri orari, salvo diversa indicazione, per gli autobus con massa a pieno carico compresa tra le 3,5 e le 8 tonnellate e per gli autocarri con massa a pieno carico tra le 3,5 e le 12 tonnellate \u00e8 di 80 km/h, per gli autocarri con massa a pieno carico superiore alle 12 tonnellate e per i veicoli trainanti rimorchio \u00e8 di 70 km/h.\nPer altre categorie di autoveicoli, il limite \u00e8 inferiore e dipende dal tipo di veicolo.\nClassificazione amministrativa e segnaletica.\nLe \"strade extraurbane principali\" non seguono una nomenclatura specifica. Infatti possono essere classificate dal punto di vista \"amministrativo\" come \"strade statali\", \"strade regionali\" o \"strade provinciali\".\nPertanto alcune strade statali, regionali o provinciali possono avere tratti classificati tecnicamente come strade extraurbane principali (strada di tipo B) altri come \"strade extraurbane secondarie\" (strada di tipo C) altri ancora come \"strade urbane\" (strade di tipo D e E).\nLungo le strade extraurbane principali lo sfondo della segnaletica stradale (sia dei segnali di indicazione sia ad esempio dei pannelli delle progressive kilometriche) \u00e8 blu non differendo quindi dalla segnaletica installata lungo le strade extraurbane secondarie.\nTipologie di strade omologhe in altri paesi.\nIn altri Stati quelle che in Italia sono le \"strade extraurbane principali\", cio\u00e8 strade a carreggiate separate con due o pi\u00f9 corsie per senso di marcia, senza intersezioni a raso, non classificate come autostrade, sono chiamate in diversi modi. Ad esempio: "}
{"id": "593806", "revid": "767487", "url": "https://it.wikipedia.org/wiki?curid=593806", "title": "Il ragazzo in blu", "text": "Il ragazzo in blu (\"Der Knabe in blau\") \u00e8 un film muto del 1919 diretto da Friedrich Wilhelm Murnau.\nIl film venne distribuito anche con il titolo \"Der Todessmaragd\" (\"Lo smeraldo della morte\").\nIl regista tedesco firma con questo il suo primo lungometraggio.\nTrama.\nLa vedova del produttore Ernst Hofmann ha fornito informazioni sulla trama.\nThomas von Weerth \u00e8 l'ultimo discendente di una ricca famiglia aristocratica che vive in un castello in rovina. Nel maniero c'\u00e8 un quadro, \"Il ragazzo in blu\" che ritrae un antenato, del quale Thomas \u00e8 convinto di essere la reincarnazione. Il giovane del dipinto indossa un raro e misterioso smeraldo che, secondo il vecchio servitore porta disgrazia. Ma lui, grazie a un sogno, riesce a ritrovarlo. Lo attendono pericolosi incontri, incendi, furti, tradimenti e malattie.\nProduzione.\nIl film fu prodotto dalla compagnia Ernst Hofmann-Film e le riprese vennero effettuate nel giugno 1919 negli studi berlinesi della Saturn-Film-Atelier e a Wasserburg Vischering, L\u00fcdinghausen (Vestfalia)."}
{"id": "593807", "revid": "2153076", "url": "https://it.wikipedia.org/wiki?curid=593807", "title": "Breakaway (album Kelly Clarkson)", "text": "Breakaway \u00e8 il secondo album della cantante pop statunitense Kelly Clarkson, pubblicato il 30 novembre 2004 dall'etichetta discografica RCA.\nDall'album sono stati estratti come singoli le canzoni \"Breakaway\", \"Since U Been Gone\", \"Behind These Hazel Eyes\", \"Because of You\" e \"Walk Away\"."}
{"id": "593811", "revid": "2175", "url": "https://it.wikipedia.org/wiki?curid=593811", "title": "Krai", "text": ""}
{"id": "593819", "revid": "30297", "url": "https://it.wikipedia.org/wiki?curid=593819", "title": "Goscinny", "text": ""}
{"id": "593820", "revid": "124376300", "url": "https://it.wikipedia.org/wiki?curid=593820", "title": "Territori della Russia", "text": "I Territori della Russia (in russo: \"kraja\" - \u043a\u0440\u0430\u044f; sing. \"kraj\" - \u043a\u0440\u0430\u0439) costituiscono una suddivisione territoriale di primo livello del Paese, al pari degli altri soggetti federali (repubbliche, oblast', circondari autonomi e citt\u00e0 federali). Sono in tutto 9 e si suddividono a loro volta in distretti (\"rajon\").\nLe oblast', un altro tipo di soggetto federale, sono legalmente identici ai krai e la differenza tra un'entit\u00e0 politica con il nome \"krai\" o \"oblast\" \u00e8 puramente tradizionale, simile ai commonwealth negli Stati Uniti; entrambi sono entit\u00e0 costitutive equivalenti in stato giuridico con rappresentanza nel Consiglio federale. Durante l'era sovietica, le oblast' autonome erano subordinate a repubbliche o krai, ma non a oblast'. Al di fuori della terminologia politica, entrambe le parole hanno un significato generale molto simile (\"regione\" o \"area\" in italiano) e possono spesso essere usate in modo intercambiabile.\nPanoramica.\nOgni krai dispone di un governo locale che detiene l'autorit\u00e0 su un territorio geografico definito, con una legislatura statale, l'Assemblea legislativa, che viene eletta democraticamente. Il governatore \u00e8 la pi\u00f9 alta posizione esecutiva del governo statale in un krai ed \u00e8 nominato direttamente dal Presidente della Federazione. I krai possono essere suddivisi in distretti (\"rajon\"), citt\u00e0 significative e \"okrug\". I krai in precedenza presentavano okrug autonomi fino al 1\u00ba marzo 2008, giorno in cui l'ultimo \"okrug\" autonomo rimasto in un krai fu abolito per formare il territorio della Transbajkalia.\nIl termine krai o deriva dalla parola russa che indica un limite e pu\u00f2 essere tradotto in italiano come \"frontiera \" o \"territorio\". Il krai pi\u00f9 grande per dimensione geografica \u00e8 il territorio di Krasnojarsk con 2 339 700 km\u00b2 e il pi\u00f9 piccolo \u00e8 il territorio di Stavropol' con 66 500 km\u00b2. Il krai pi\u00f9 popoloso \u00e8 il territorio di Krasnodar con 5 404 300 di abitanti (2010) e il meno popoloso \u00e8 il territorio della Kam\u010datka con 322 079 abitanti (2010).\nStoricamente, ai tempi dell'Impero russo, i krai erano enormi divisioni amministrative di primo livello, divise in grandi gubernija (governatorati). A seguito delle numerose riforme dell'amministrazione durante l'era sovietica, i guberniya furono aboliti e i krai furono rimodellati in divisioni pi\u00f9 piccole e pi\u00f9 numerose. Alla fine, i krai e le oblast' divennero quasi del tutto uguali come divisione amministrativa di livello superiore delle Repubbliche socialiste sovietiche (RSS), le entit\u00e0 politiche costituenti l'Unione Sovietica, con l'unica differenza che le oblast' autonome potevano essere subordinate ai krai ma non alle oblast'. I krai erano unicamente presenti nella Repubblica Socialista Federativa Sovietica Russa e avevano scarsa autonomia o poteri. Quando l'Unione Sovietica si dissolse in stati sovrani lungo le linee delle RSS, divennero divisioni amministrative di primo livello della Federazione Russa e ricevettero un maggiore potere devoluto."}
{"id": "593821", "revid": "999533", "url": "https://it.wikipedia.org/wiki?curid=593821", "title": "F3 britannica", "text": "Il campionato di F3 britannica \u00e8 stato uno dei pi\u00f9 antichi e prestigiosi campionati di Formula 3, insieme alla F3 Euro Series. Il campionato britannico \u00e8 sempre stato considerato un passaggio quasi obbligato verso la Formula 1, dal momento che molte scuderie della serie maggiore hanno sede in Gran Bretagna e i giovani piloti possono cos\u00ec essere osservati con maggiore facilit\u00e0.\nIl primo campionato di Formula 3, tenutosi nel Regno Unito nel 1951, \u00e8 stato anche il primo campionato in assoluto di questa categoria dato che la Formula 3 nasce come serie nazionale britannica con motori da 500 cc. di derivazione motociclistica e trasmissione a catena, infatti i motori pi\u00f9 vincenti, agli inizi, furono quelli della Norton Motorcycle Company. Nel 1954 si era evoluto in una serie di livello nazionale ed era stato organizzato dal British Racing e Sport Car Club (BRSCC). La Formula Tre da 500 cc. fu la categoria promozionale pi\u00f9 economica nel Regno Unito e in altri paesi fino al 1959, quando a livello internazionale fu adottata la Formula Junior, anche se nel Regno Unito la Formula 3 continu\u00f2 a disputare campionati fino al 1961, in concorrenza con la Junior. In questo periodo, ci sono stati spesso due o tre campionati contemporaneamente, una serie unica nazionale non si era ancora consolidata. Nel 1964 la FIA sostitu\u00ec la Formula Junior con una nuova Formula 3 con motori da 1000 cc. e ci sono stati due campionati F3 tenuti nel Regno Unito lo stesso anno. Questa non fu l'ultima occasione di due o pi\u00f9 campionati F3 contemporanei: dal 1970 al 1973, ci sono stati tre serie regionali e ci furono normalmente due serie fino al 1978. Nel 1984, la serie ha adottato una classe B per i concorrenti con telai pi\u00f9 datati, che ora \u00e8 conosciuta come la \"National Class\". A partire dal 2011 la \"National Class\" verr\u00e0 rinominata Campionato Rookie. Nel 2011 la Formula Tre nel Regno Unito celebrer\u00e0 il suo 60 \u00b0 anniversario.Pur essendo un campionato nazionale, \u00e8 comunque consentito l'accesso da parte di piloti stranieri; inoltre sono regolarmente presenti in campionato delle trasferte oltre Manica su tracciati utilizzati dalle serie maggiori.\nAlbo d'oro.\nAlbo d'oro 1951-2010 del sito web ufficiale F. 3 britannica"}
{"id": "593826", "revid": "1656773", "url": "https://it.wikipedia.org/wiki?curid=593826", "title": "Baglioni", "text": ""}
{"id": "593827", "revid": "599013", "url": "https://it.wikipedia.org/wiki?curid=593827", "title": "Alberto Marchetti (1920)", "text": "Carriera.\nHa iniziato a giocare nel 1938 al in Serie C diventando subito titolare e mettendosi in luce. Al suo secondo anno in biancorosso ha segnato ben 23 reti in sole 22 partite, dando un grosso contributo alla promozione in Serie B.\nNel primo campionato cadetto ha mantenuto il ruolo di titolare segnando 15 reti, mentre nel secondo si \u00e8 avvicendato con altri giocatori, conquistando alla fine la promozione in Serie A.\nNel 1942-43 \u00e8 stato il capocannoniere della squadra con ben 12 reti in sole 19 partite in massima serie, segnando addirittura una tripletta nella storica partita del 25 aprile 1943 a Torino sul campo della , finita 2-6 per i biancorossi che conquistarono cos\u00ec un'insperata salvezza all'ultima giornata.\nDopo il campionato di guerra del 1944 e quello di assestamento del 1945-46, nel 1946 \u00e8 acquistato per 2 milioni dalla : in viola rimase per tre stagioni in Serie A, ben figurando.\nNel 1949 torn\u00f2 al Vicenza che nel frattempo era stato retrocesso in B e fu titolare nell'attacco biancorosso per tre stagioni. Lasci\u00f2 infine il calcio nel 1954, dopo due anni trascorsi in Serie B nelle file del Marzotto.\nCon la maglia biancorossa ha disputato 251 partite di campionato e segnato 109 gol: \u00e8 il settimo in assoluto di tutti i tempi per presenze e il secondo fra i bomber dietro Pietro Spinato e prima di Bruno Quaresima.\nComplessivamente ha totalizzato 99 presenze e 32 reti in Serie A e 182 presenze e 49 reti in Serie B."}
{"id": "593829", "revid": "124841093", "url": "https://it.wikipedia.org/wiki?curid=593829", "title": "Strada statale 42 del Tonale e della Mendola", "text": "La strada statale 42 del Tonale e della Mendola (SS 42), da Stezzano a Bolzano, o strada provinciale 42 del Tonale e della Mendola (SP ex SS 42), da Treviglio a Bergamo, \u00e8 una strada statale e provinciale italiana di grande comunicazione del Nord Italia che collega la Pianura Padana all'Alto Adige percorrendo quattro valli alpine, la Val Cavallina, la Val Camonica, la Val di Sole e la Val di Non.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto in Trentino-Alto Adige \u00e8 passata dall'ANAS alla provincia autonoma di Trento e alla provincia autonoma di Bolzano. Entrambe hanno lasciato la classificazione e la sigla di statale (SS) alla strada, in quanto il suddetto decreto trasferisce all'amministrazione delle province autonome solo la gestione della strada, mentre la propriet\u00e0 rimane in capo allo Stato. In seguito invece al decreto legislativo n. 112 del 1998, dal 2001, la gestione del tratto Treviglio - Bergamo \u00e8 passata dall'ANAS alla Regione Lombardia, che ha ulteriormente devoluto le competenze alla Provincia di Bergamo.\nTronchi stradali.\nDa Treviglio a Bergamo.\nLa strada statale 42 ha inizio in viale Filagno, nel centro di Treviglio, cittadina della pianura bergamasca attraversata dalla Statale 11 Padana Superiore. Uscita dall'abitato attraverso piazza del Popolo, viale del Partigiano, viale Cesare Battisti, via Torquato Tasso e largo Dante Alighieri, la strada si dirige verso Bergamo con percorso rettilineo, toccando i centri di Arcene e Verdello e ormai giunta a Stezzano incrocia la Tangenziale Sud di Bergamo, in seguito aggira Stezzano attraverso una circonvallazione.\nEntrando in Bergamo, incontra la strada statale 671 della Val Seriana ovvero l'attuale tangenziale.\nQuesto primo tronco ha tutte le caratteristiche di strada di pianura: andamento per la maggior parte rettilineo, poche curve e ad ampio raggio, presenza di numerose rotatorie. La sede stradale ospit\u00f2, fra il 1879 e il 1920 il binario della tranvia Lodi-Treviglio-Bergamo, convertita nel 1925 fino a Stezzano, previa elettrificazione, nella linea 7 della rete tranviaria di Bergamo.\nDa Bergamo a Lovere.\nLa strada esce dalla citt\u00e0 di Bergamo con il nome di Via Borgo Palazzo. Successivamente entra in territorio comunale di Seriate, che rappresenta uno dei principali centri dell'hinterland bergamasco, con il nome di Via Nazionale, arrivando a Grassobbio. In paese ha inizio, sulla destra, la SS 498 diretta a Cremona. Il successivo centro attraversato \u00e8 Albano Sant'Alessandro, a monte del quale si allaccia, mediante uno svincolo, la variante a scorrimento veloce nota come Asse Interurbano che costituisce attualmente la tangenziale di Bergamo.\nA San Paolo d'Argon si imbocca la Val Cavallina, percorsa dal fiume Cherio, il quale rimane per il momento sulla destra rispetto alla direzione che si sta seguendo. Si attraversa poi Trescore Balneario, localit\u00e0 termale, ultimo centro che pu\u00f2 essere considerato di pianura, e successivamente si toccano Entratico, Luzzana, Borgo di Terzo e Vigano San Martino, che sono piccoli paesi immersi nella rigogliosa vegetazione che avvolge le pendici dei monti. Da Casazza, centro principale della valle, si inizia a costeggiare il Lago di Endine percorrendone la sponda occidentale, di cui Spinone al Lago e Endine Gaiano sono i centri principali (l'altra sponda \u00e8 anch'essa percorsa da una strada).\nEndine \u00e8 situato sullo spartiacque che segna il termine della Val Cavallina. Da questo \"valico\" posto a 400 metri sul livello del mare, si inizia la discesa verso il Lago d'Iseo e quindi verso Lovere. Il tratto che dal centro storico di Bergamo conduce all'imbocco della Val Cavallina \u00e8 caratterizzato da insediamenti civili e industriali che si legano l'uno con l'altro senza soluzione di continuit\u00e0, sino a Trescore Balneario, e quindi si tratta di un tronco prevalentemente urbano. Il successivo tratto di strada che percorre la valle \u00e8 invece un po' pi\u00f9 scorrevole, sebbene vi sono attraversamenti di paesi come Casazza o Spinone, tratti urbanizzati come a Endine Gaiano, e in generale con lunghi tratti con limite di 50\u00a0km/h.\nDa Pianico a Edolo.\nPoco prima di Lovere, in localit\u00e0 Ponte della C\u00e0ria, nei pressi del bivio per il paese di Pianico, dal tracciato originario si diparte la variante a scorrimento veloce che serve la bassa e media Valle Camonica. Tale variante ha caratteristiche di superstrada (priva di incroci a raso, provvista di corsie di accelerazione e decelerazione, curve ad ampio raggio, banchina pavimentata); \u00e8 allo stato odierno a carreggiata unica e con limite max di 90\u00a0km/h in alcuni tratti. La nuova variante a scorrimento veloce \u00e8 stata aperta prima tra Rogno e Breno Sud, poi tra Pianico e Lovere Sud; successivamente, con la complessa realizzazione di una galleria di quasi 3\u00a0km, \u00e8 divenuta transitabile fino a Lovere Nord e, qualche tempo dopo, fino a Costa Volpino, compresa la galleria con la curiosa forma ad esse dovuta alla particolare sagoma del monte che si affaccia su Lovere. Alla fine degli anni 90 vennero completati i tratti Breno Sud-Breno Nord e Costa Volpino-Rogno, di cui quest'ultimo inizialmente senza svincoli, che furono aperti successivamente (per ultimo venne lasciato lo svincolo per Brescia, in quanto prevedeva la realizzazione di gallerie di raccordo con le strade esistenti). Il 14 settembre 2005, dopo alcuni anni di ritardo rispetto al previsto, \u00e8 stato inaugurato il tratto Breno-Ceto.\nAd inizio 2009 sono ripresi i lavori riguardo al tratto da Ceto a Berzo Demo, che hanno visto una fase importante venerd\u00ec 18 giugno 2010 con il completamento delle opere di escavazione per la realizzazione della galleria Sellero. Il 6 febbraio 2013 viene aperto al traffico il tratto tra Nadro - Capo di Ponte e Berzo Demo liberando cos\u00ec dal traffico i comuni di Capo di Ponte, Sellero, Cedegolo e Berzo Demo. In futuro, forse, verr\u00e0 realizzato l'ultimo tratto fino ad ovest di Edolo.\nSvincoli.\nIn localit\u00e0 Forno d'Allione (comune di Berzo Demo) confluisce da sinistra la strada statale 294 di Scalve che scende dal Passo del Vivione e quindi dalla laterale Val Paisco.La sede stradale si amplia leggermente e il tracciato assume un andamento tortuoso, alternato a brevi rettilinei. Supera i comuni di Malonno e Sonico, giungendo infine a Edolo, centro principale della valle e crocevia all'imbocco della Valle di Aprica. Proprio nel centro della cittadina si stacca la strada statale 39 dell'Aprica diretta a Tresenda, in Valtellina. La strada per il Tonale invece esce dall'abitato percorrendo una stretta galleria realizzata dall'allora governo del regno Lombardo Veneto nel 1855.\nDa Edolo al Tonale.\nIl tronco montano lombardo della Statale 42 inizia appena usciti dal centro di Edolo. La strada inizia a salire, con due tornanti, sino al bivio per Monno e il Mortirolo. La sede stradale rimane comunque abbastanza larga e agevole.\nSi entra nell'Alta Valcamonica e si attraversano i centri di Incudine, Vezza d'Oglio e Tem\u00f9 in vista del gruppo montuoso dell'Adamello che troneggia a sud. Gli attraversamenti sono inevitabili (non esistono circonvallazioni) e nella stagione turistica possono insorgere rallentamenti a causa del traffico urbano all'interno dei paesi.\nPi\u00f9 avanti si lascia sulla sinistra la nota localit\u00e0 turistica di Ponte di Legno, aggirata con una variante provvista di diversi accessi al centro abitato, dopodich\u00e9 si inizia la salita verso il Passo del Tonale.\nDopo un tornante si stacca, sulla sinistra, una bretella di collegamento con la SS 300 che conduce a Bormio passando per il Passo di Gavia.\nLa sede stradale, seppur di larghezza minore rispetto a come si presenta in fondovalle, si mantiene ugualmente di ampiezza considerevole, trattandosi di un percorso di montagna, e le pendenze non superano il 7%.\nSuperato il limite della vegetazione, a circa 1800 metri di quota, la strada assume andamento meno tortuoso, lascia sulla destra il bivio per gli impianti di risalita del Presena e raggiunge il Passo del Tonale (1889\u00a0m), che rappresenta il punto pi\u00f9 alto della strada.\nIl passo \u00e8 punto di confine tra Lombardia e Trentino e dei comuni di Ponte di Legno e Vermiglio; la strada \u00e8 normalmente transitabile (sul versante occidentale come su quello orientale) tutto l'anno, anche se in inverno possono essere richiesti (e in tal caso \u00e8 apposto un cartello indicatore all'inizio della salita) pneumatici da neve oppure catene. In caso di nevicate particolarmente abbondanti, e per solo brevi periodi di tempo, il versante orientale potrebbe essere chiuso.\nDal Tonale a Bolzano.\nDal valico la strada scende gradualmente in Val di Sole, amministrativamente facente parte della provincia autonoma di Trento. Il primo centro abitato che attraversa \u00e8 Pizzano, frazione di Vermiglio (comune sparso), che si trova a una quota di 1260\u00a0m. Scendendo ancora giunge a Fucine (940\u00a0m), dove si diparte, sulla sinistra, la strada provinciale che serve la Val di Pejo in vista dei ghiacciai del massiccio del Cevedale. A Dimaro (766\u00a0m) si stacca sulla destra, diretta a Madonna di Campiglio, la SS 239 di Campiglio. Pochi chilometri pi\u00f9 avanti si tocca Mal\u00e9, capoluogo storico della Val di Sole, all'imbocco della laterale Val di Rabbi: una variante che corre parzialmente in galleria evita l'attraversamento dell'abitato.\nAl termine della Val di Sole si entra in Val di Non; in localit\u00e0 Ponte di Mostizzolo (593\u00a0m), confluisce sulla destra la SS 43 che la percorre sino all'imbocco, a Mezzolombardo nella valle dell'Adige. La SS 42 invece abbandona il fondovalle, costeggiando le sponde settentrionali del Lago di Santa Giustina e toccando i centri di Cagn\u00f2, Rev\u00f2, Romallo, Cloz e Brez, giungendo a Fondo (988\u00a0m), centro principale della Val di Non insieme a Cles. A Fondo ha inizio la SS 238, che si dirige a Merano dopo aver valicato il Passo delle Palade.\nDa Fondo la strada piega verso sud, in falsopiano, per raggiungere Sarnonico, ove inizia la salita verso il Passo della Mendola (1363\u00a0m), che segna il confine tra le province autonome di Trento e Bolzano.\nLa discesa verso il fondovalle avviene con alcune serie di tornanti e lunghe diagonali a mezza costa che attraversono i punti \"Kesselboden, Kolm, Alte Schottergrube, Matschatsch\", \"Tr\u00f6pfltal\" e \"Kalterer H\u00f6he\"; l'unico centro abitato che si incontra \u00e8 Appiano (411\u00a0m) ormai in vista dell'Adige. Poco prima del ponte sul fiume, svincolo d'innesto con la \"MEBO\", la superstrada Merano-Bolzano, primo tronco della strada statale 38 dello Stelvio, dopodich\u00e9 la strada scavalca l'Adige ed entra in Bolzano (Viale Druso).\nProgetti di ammodernamento.\nLa cosiddetta \"Superstrada della Val Camonica\" \u00e8 la variante a scorrimento veloce della Statale 42 che inizia a Pianico, giunge sino a Forno Allione (comune di Berzo Demo). Il progetto prevede che la variante possa raggiungere Edolo, evitando cos\u00ec per la maggior parte dei veicoli diretti alle localit\u00e0 sciistiche dell'alta valle gli attraversamenti di centri abitati come Malonno.\nLa realizzazione del tratto di variante tra Capo di Ponte e Cedegolo, avente la caratteristica di essere in parte sopraelevata e in parte in galleria, ha subito un rallentamento, legato a un incidente verificatosi il 28 giugno 2005 nel cantiere durante una procedura di collaudo. In quell'occasione si \u00e8 verificato il cedimento di un cavalcavia in cemento armato (la cui costruzione era gi\u00e0 iniziata alcuni anni prima, ma che non era stato ancora completato) mentre veniva percorso da cinque camion carichi con 400 quintali di ghiaia ciascuno, come da prassi. Nel crollo i mezzi si sono ribaltati: uno degli autisti ha perso la vita, gli altri hanno riportato ferite. L'incidente non ha permesso la riapertura del cantiere in tempi brevi, e l'allungamento dei termini di apertura della strada ha scatenato il disappunto degli amministratori locali, che hanno soprannominato il viadotto come \"il ponte della vergogna\".\nIl 27 febbraio 2009 sono stati riaperti i cantieri, nel dicembre 2012 i lavori sono stati conclusi e l'apertura della variante \u00e8 avvenuta il 6 febbraio 2013, al termine del periodo necessario per le opere di collaudo.\nIl 16 novembre 2012 \u00e8 stata inaugurata la variante che da Albano Sant'Alessandro raggiunge il comune di Trescore Balneario in localit\u00e0 Valota. I lavori erano stati consegnati alla ditta appaltante in data 28 febbraio 2011 e il cronoprogramma dell'opera prevedeva l'apertura al traffico entro la fine del 2012. Ad oggi resta ancora da definire il progetto per il secondo lotto della variante in direzione di Entratico."}
{"id": "593832", "revid": "181699", "url": "https://it.wikipedia.org/wiki?curid=593832", "title": "Distretto di Star\u00e1 \u013dubov\u0148a", "text": "Il distretto di Star\u00e1 \u013dubov\u0148a (\"okres Star\u00e1 \u013dubov\u0148a\") \u00e8 un distretto della regione di Pre\u0161ov, nella Slovacchia orientale.\nFino al 1918, il distretto era quasi interamente parte della contea ungherese di Spi\u0161, eccezion fatta per una piccola area nella parte orientale, che formava parte della contea di \u0160ari\u0161.\nSuddivisione amministrativa.\nIl distretto \u00e8 composto da 2 citt\u00e0 e 42 comuni:"}
{"id": "593835", "revid": "287204", "url": "https://it.wikipedia.org/wiki?curid=593835", "title": "Dalla Chiesa", "text": ""}
{"id": "593836", "revid": "181699", "url": "https://it.wikipedia.org/wiki?curid=593836", "title": "Distretto di Stropkov", "text": "Il distretto di Stropkov (\"okres Stropkov\") \u00e8 uno dei 79 distretti della Slovacchia, situato nella regione di Pre\u0161ov (Slovacchia orientale).\nPrima del 1918, il distretto costituiva la maggior parte della contea ungherese di Zempl\u00edn, eccetto l'area del nord-ovest intorno a Dupl\u00edn, Tisinec, Kru\u0161inec, V\u00fd\u0161kovce, Vislava, O\u013e\u0161avka, Gribov e Ko\u017euchovce che formava parte della contea di \u0160ari\u0161.\nSuddivisione amministrativa.\nIl distretto \u00e8 composto da 1 citt\u00e0 e 42 comuni:"}
{"id": "593838", "revid": "287204", "url": "https://it.wikipedia.org/wiki?curid=593838", "title": "Distretto di Stara Lubovna", "text": ""}
{"id": "593839", "revid": "767487", "url": "https://it.wikipedia.org/wiki?curid=593839", "title": "Carl Wernicke", "text": "Carl Wernicke associ\u00f2 un disturbo del linguaggio, un particolare tipo di afasia, ad una lesione della porzione posteriore del giro temporale superiore, detta adesso Area di Wernicke. Con i suoi studi, che si aggiungevano alle precedenti osservazioni di Paul Broca, che aveva associato un differente disturbo linguistico ad una diversa lesione di una porzione dell'emisfero sinistro della corteccia cerebrale, venne assodata la lateralizzazione degli emisferi cerebrali e la differenziazione funzionale delle aree corticali."}
{"id": "593842", "revid": "53433", "url": "https://it.wikipedia.org/wiki?curid=593842", "title": "AdAware", "text": ""}
{"id": "593843", "revid": "599013", "url": "https://it.wikipedia.org/wiki?curid=593843", "title": "Gino Vallesella", "text": "Carriera.\n\u00c8 stato il primo capitano del nel periodo dei pionieri e dei primi campionati italiani della squadra berica.\nPoteva giocare in molte zone del campo, ma fu soprattutto un terzino e, nonostante ci\u00f2, anche rigorista della squadra.\nFece le sue prime apparizioni in prima squadra a 15 anni, nel 1902, disputando varie edizioni del campionato veneto. Al momento dell'esordio del Vicenza nel campionato nazionale nel 1911 era ormai un affermato titolare, ed arriv\u00f2 a giocare la finale nazionale per il titolo con la .\nFra il 1911 e il 1915 gioc\u00f2 66 partite di campionato consecutive, e su 71 gare disputate dal Vicenza in cinque campionati manc\u00f2 a un solo incontro. Il 16 maggio 1910, insieme al suo compagno di squadra nel Vicenza, Ghiselli, gioc\u00f2 nelle file del Bologna F.C. nell'amichevole ai Prati di Caprara contro l'Internazionale (1 a 0 per i milanesi), che aveva appena vinto il Campionato Italiano 1909-10.\nIn una partita del 1913 contro l' riusc\u00ec ad evitare un rigore contro la sua squadra inginocchiandosi davanti all'arbitro che aveva fischiato il fallo lontano dal gioco, giurando solennemente che il rigore era inesistente.\nDopo la Prima guerra mondiale in cui perse la vita il fratello Umberto, anche lui fra le file del Vicenza per un periodo, lasci\u00f2 l'Italia nel 1919, dopo un'ultima partita con i biancorossi, per emigrare in America.\nRientrato in Italia dopo pochi anni, fu nominato presidente onorario del Vicenza."}
{"id": "593846", "revid": "228587", "url": "https://it.wikipedia.org/wiki?curid=593846", "title": "Toronto Maple Leafs", "text": "I Toronto Maple Leafs sono una squadra di hockey su ghiaccio della NHL con sede a Toronto, Ontario, Canada.\nSono membri della Atlantic Division della Eastern Conference della National Hockey League (NHL). Fu una degli Original Six della lega, \u00e8 ufficialmente nota come Toronto Maple Leaf Hockey Club ed \u00e8 posseduta dalla Maple Leaf Sports &amp; Entertainment Ltd. (MLSE). Giocano all'Air Canada Centre (ACC). I Leafs sono ben noti per la lunga ed acerrima rivalit\u00e0 con i Montreal Canadiens, e per la pi\u00f9 recente contrapposizione agli Ottawa Senators. La franchigia ha vinto finora 13 Stanley Cup, 11 come Leafs, una come Toronto St. Patricks, una come Toronto Arenas, tuttavia non vincono la coppa dal 1967, e la mancanza di vittorie nella competizione \u00e8 la pi\u00f9 lunga dell'NHL.\nStoria.\nToronto Arenas e Toronto St. Patricks(1917-1927).\nL'NHL venne fondata nel 1917 a Montr\u00e9al, Canada, da cinque team provenienti dalla NHA: Quebec Bulldogs, Montreal Canadiens, Montreal Wanderers e Ottawa Senators. Sotto la pressione di queste ultime tre societ\u00e0 venne fondato un nuovo team, i Toronto Arenas.\nDopo la vittoria del campionato inaugurale (battuti in finale i Vancouver Millionaires), gli Arenas non ottennero altri successi, e ben presto cambiarono il loro nome in Toronto St. Patricks. Questi ultimi vinsero la Stanley Cup nel 1922, superando, in finale di nuovo i Millionaires per 3-2. Le 5 stagioni successive furono avare di successi, tanto che gli Arenas si qualificarono ai playoff una volta sola, nella stagione 1924-1925, in cui giunsero in finale, dove vennero battuti dai Montreal Canadiens.\nToronto Maple Leafs (1927-1951).\nPer la stagione 1927-1928, la squadra cambia nome in Toronto Maple Leafs, ispirandosi alla foglia d'acero che campeggia sulla bandiera canadese. Tuttavia, il loro primo campionato non \u00e8 dei migliori, terminano al quarto posto nella divisione canadese e non si qualificano ai playoff. Andr\u00e0 meglio nella stagione successiva, in cui arriveranno in post-season e verranno eliminati solo in semifinale dai New York Rangers. Dopo due anni altalenanti, i Leafs riusciranno a cogliere il loro primo successo sotto la nuova denominazione, quando, nella stagione 1931-1932, dopo aver eliminato nei playoff Chicago Blackhawks, Montreal Maroons e New York Rangers, vinceranno la loro seconda Stanley Cup. Le stagioni successive videro i Leafs diventare una forza dominante: per tre anni consecutivi (dal 1932 al 1935) vinsero sempre la Canadian Division, ma furono eliminati due volte in finale (dai Rangers e dai Maroons) ed una volta in semifinale (dai Detroit Red Wings). Nei sei campionati seguenti, invece, ottennero una vittoria della Division (nel 1938) e persero quattro finali, di cui tre consecutive (1936, sempre con i Rangers, e poi nel 1938, 1939 e 1940 con, rispettivamente, Blackhawks, Boston Bruins ed ancora Rangers).\nDopo un'eliminazione in semifinale nel 1941, la squadra di Toronto torn\u00f2 al successo con la vittoria sui Red Wings nella finale di playoff della stagione 1941-1942, che le consegn\u00f2 la terza Stanley Cup. In seguito, dal 1944 al 1951, i Leafs riuscirono a vincere cinque volte la coppa, con tre successi consecutivi tra il 1946 ed il 1949; ad essere battuti in finale furono i Montreal Canadiens (1946-1947) e, per due volte di fila, i Detroit Red Wings. Gli altri due trionfi, datati 1945 e 1951, videro i Leafs contrapposti in finale sempre contro le due squadre suddette.\nUltimi successi (1951-1967).\nIl decennio successivo fu avaro di soddisfazioni: per tornare in finale, infatti, i tifosi dei Leafs dovettero attendere otto anni, con anche tre stagioni senza playoff. La siccit\u00e0 di finali termin\u00f2 nel 1959, quando la squadra di Toronto, nell'ultimo round dei playoff, fu eliminata dai Canadiens, che vinsero anche la finale dell'anno successivo sempre contro i Maple Leafs. Il triennio 1961-1964 invece, vide la Stanley Cup entrare per tre volte nella bacheca della societ\u00e0, con le vittorie su Blackhawks (1961-1962) e Red Wings (1962-1963, in cui risultarono anche primi nella classifica di \"regular season\", e 1963-1964). Dopo due eliminazioni consecutive in semifinale, i Leafs vinsero la loro tredicesima coppa, eliminando i Montreal Canadiens nella finale di playoff della stagione 1966-1967. In seguito, vi fu l'allargamento della lega, che caus\u00f2 l'arrivo di numerose nuove squadre, e questa rimane, ad oggi, l'ultima Stanley Cup vinta dalla squadra.\nSituazione attuale (1967-oggi).\nLa stagione 1967-1968 si concluse con l'incredibile mancata qualificazione dei Leafs, campioni in carica, ai playoff. La squadra, dal 1968 al 2005, non ha pi\u00f9 raggiunto una finale di post-season, raggiungendo in soli quattro casi (1978, 1993, 1994 e 1999) la finale di Conference (nel 1978 era ancora nota con il nome di \"semifinale\"). L'ultima conquista \u00e8 stata la vittoria della Northeast Division nella stagione 1999-2000. Dal 2005 al 2013, i Leafs non si sono mai qualificati ai playoff, terminando questa serie di assenze con il quinto posto in Eastern Conference nella stagione 2012-2013.\nIl 28 gennaio 2006, i Maple Leafs persero l'ottava partita consecutiva: una delle peggiori prestazioni degli ultimi 10 anni. L'allenatore Pat Quinn non fu esonerato pi\u00f9 che altro per evitare polemiche, visto che era stato scelto come allenatore del per i XX Giochi olimpici invernali.\nNonostante un notevole miglioramento di prestazioni verso il finale della stagione i Maple Leafs non riuscirono a qualificarsi per i playoff e Quinn venne licenziato assieme all'allenatore in seconda. L'incarico venne affidato a Paul Maurice, gi\u00e0 coach dei Toronto Marlies e dei Carolina Hurricanes.\nA giugno 2006, i Maple Leafs decidono di rescindere il contratto di Tie Domi, che \u00e8 stato per lungo tempo il beniamino dei tifosi. Oltre a Domi, i Maple leafs decisero di non usufruire dell'opzione di un anno sul contratto del portiereEd Belfour. Comunque, nonostante il cambio di allenatore e l'aggiunta di nuovi giocatori come Pavel Kubina e MIchael Peca, i Maple Leafs non riuscirono a qualificarsi per i playoff nella stagione 2006-07; stessa cosa avvenne anche per la stagione successiva.\nIl 7 maggio 2008, i Leafs decisero di esonerare Paul Maurice e rimpiazzarlo con Ron Wilson allenatore dei San Jose Sharks.\nA marzo 2012 venne nominato allenatore Randy Carlyle, vincitore della Stanley Cup con gli Anaheim Ducks.\nSotto la guida di Carlyle i Maple Leafs riuscirono a ritornare nei playoff, dopo un'assenza di otto anni. Nonostante la buona stagione 2012-13, la squadra non centrer\u00e0 la qualificazione ai playoff l'anno successivo 2013-14.\nNel 2015, con l'arrivo di Brendan Shanahan come presidente, si assiste ad una ristrutturazione generale, Viene sollevato dall'incarico Randy Carlyle e rimpiazzato con il suo assistente Peter Horachek, che verr\u00e0 poi licenziato il 12 aprile. Insieme a lui vennero licenziati gli assistenti Steve Spot, Chris Dennis, Rick St.Croix;il director of player development Jim Hughes, il direttore scout Steve Kasper, insieme a Rob Cowie ed altri 18 osservatori.\nA maggio 2015 viene nominato capo allenatore Mike Babcock e Lou Lamoriello come general manager.\nColori e simboli.\nLa prima divisa, nel 1917, era blu con una \"T\" apposta sopra uno scudo. Nel 1919, con la denominazione di \"Toronto St.Pats\", la divisa cambi\u00f2 colore e divenne verde.\nIl terzo cambio significativo avvenne nel 1927 quando la squadra cambi\u00f2 il nome in quello attuale. Si ritorn\u00f2 alla divisa blu sulla quale venne apposto il nuovo logo. Il logo consisteva in una foglia d'acero a 47 punte con la scritta\"Toronto Maple Leafs\" in bianco. La divisa di casa era blu con strisce su braccia, gambe e spalle. Per le gare in trasferta il colore era bianco con tre strisce su petto, schiena e gambe. Nel 1933-34 si decise che tutte le strisce sulla divisa fossero dello stesso spessore. \nIl design di base di questa divisa rimarr\u00e0 pressoch\u00e9 invariato nei successivi 40 anni.\nIl quarto cambiamento avvenne nell'occasione della stagione 1966-67. I leafs introdussero una foglia d'acero a 11 punte, uguale a quella presente sulla bandiera canadese, per festeggiare il centenario del Canada\nIl 2 febbraio 2016, la squadra ha rivelato il nuovo logo che verr\u00e0 adottato nella stagione successiva in occasione del centenario della franchigia. Il logo presenta una foglia a 31 punte che allude al 1931, anno di apertura del Maple Leafs Gardens e 17 venature per richiamare l'anno di fondazione, appunto il 1917. 13 di queste venature sono posizionate in cima al logo per ricordare le vittorie della Stanley Cup. Il cambio del logo \u00e8 stato accompagnato anche in un cambio di design della divisa, presentato a giugno 2016 in occasione del Draft.\nLa mascotte \u00e8 Carlton the Bear, un orso polare antropomorfo. Il nome ed il numero 60 indossato dalla mascotte derivano dall'indirizzo del Maple Leafs Gardens, che si trova al numero 60 di Carlton Street.\nNumeri ritirati.\nLa politica dei Maple Leafs \u00e8 di ritirare solo numeri di giocatori che hanno apportato un contributo significativo al team, e la cui carriera sia finita a causa di un infortunio durante il periodo trascorso giocando per Toronto.\nSia Barilko (che mor\u00ec in un incidente aereo) che Bailey (costrett\u00f2 al ritiro da un serissimo infortunio alla testa) corrispondono a questi criteri.\nPremi e trofei.\nStanley Cup\nPrince of Wales Trophy\nHart Memorial Trophy\nVezina Trophy\nConn Smythe Trophy\nCalder Trophy\nCalder Memorial Trophy\nFrank J. Selke Trophy\nKing Clancy Memorial Trophy\nLady Byng Memorial Trophy\nJack Adams Award\nLester Patrick Trophy"}
{"id": "593852", "revid": "2166030", "url": "https://it.wikipedia.org/wiki?curid=593852", "title": "Tagma", "text": "Il tagma (plurale tagmata) fu un'unit\u00e0 militare, corrispondente all'odierna definizione di battaglione o reggimento, in uso nell'esercito bizantino, introdotta nell'VIII secolo dal basileus Costantino V come propria guardia personale.\nStoria e ruolo.\nNel suo significato originario, il termine \"tagma\" (\u03c4\u03ac\u03b3\u03bc\u03b1 dal greco \u03c4\u03ac\u03c3\u03c3\u03b5\u03b9\u03bd, \" mettere in ordine\") \u00e8 attestato dal IV secolo in riferimento a un battaglione di fanteria di 200-400 uomini (anche definito\" bandum\"o\" numerus\" in latino,\" arithmos\" in greco), ancora in uso, come grado militare, nella Marina militare greca.\nDal secolo VIII al X.\nProgressivamente il significato del termine si restrinse fino a comprendere le sole truppe di fanteria professionali, spesso mercenarie, di stanza, come guarnigione, a Costantinopoli, dentro e fuori le mura il cui scopo del resto poteva essere assimilato a quello della Guardia pretoriana nella Roma imperiale.\nNel VII secolo, a seguito della riforma dei Themi, i sovrani decisero di ridurre il numero degli effettivi dell'esercito di stanza nella capitale per fare maggiore affidamento sui Themi dell'Anatolia ma tale scelta si dimostr\u00f2 controproducente dato che le nuove unit\u00e0, affidate ad ufficiali locali, sovente si ribellarono agli imperatori: in soli 60 anni il Thema dell'Opsikon, il pi\u00f9 vicino a Costantinopoli, fu coinvolto in cinque ammutinamenti dei quali il pi\u00f9 importante fu l'usurpazione del suo comandante, Artavasde, contro il legittimo sovrano Costantino V Isaurico avvenuta nel biennio 741-743.\nRipresosi il trono ed eliminato l'usurpatore, Costantino V (regno 741-775) riform\u00f2 le unit\u00e0 della Guardia imperiale di Costantinopoli ed istitu\u00ec un nucleo di soldati professionali e fedeli, i \"tagmata\", appunto, allo scopo di fornire difesa contro rivolte provinciali e come supporto dell'autorit\u00e0 imperiale nei conflitti religiosi in merito all'Iconoclastia intrapresa dall'imperatore in continuazione alle politiche paterne.\nIn un primo momento I \"tagmata\" furono concepiti come unit\u00e0 permanenti di cavalleria pesante, per sfruttare il vantaggio di una maggiore mobiltit\u00e0 rispetto alla fanteria fornita dai Themi e, durante la fase difensiva dell'impero, tra l'VIII e il IX secolo, il loro ruolo fu quello di truppe di riserva e di presidio, insieme alla fanteria locale, della Tracia e Bitinia, le regioni pi\u00f9 vicine alla capitale.\nPer via del ruolo, ben presto gli incarichi di comando divennero particolarmente ambiti dato che avrebbero potuto comportare per un giovane ufficiale dell'aristocrazia o della burocrazia urbana la possibilit\u00e0 di attirarsi i favori dell'imperatore e una fulgida carriera nei pi\u00f9 importanti Thema dell'Asia Minore anche se fu essenziale l'apporto dato dalle popolazioni anatoliche le quali, grazie anche ad un alto grado di mobilit\u00e0 sociale, anche se spesso di umili origini, in brece tempo monopolizzarono le alte cariche militari e finirono per contrapporsi alla burocrazia civile della capitale per influenza sullo stato.\nNel loro periodo di massimo splendore, tra i secoli IX e X, si annoveravano quattro \"tagmata\" corretta (\"\u03c4\u1f70 \u03b4 \u03c4\u03ac\u03b3\u03bc\u03b1\u03c4\u03b1\"):\nAi Tagmata furono aggregati:\nInfine troviamo l' Hetaireia (Gr. \u1f19\u03c4\u03b1\u03b9\u03c1\u03b5\u03af\u03b1, \" i compagni\"), corpo di cavalleria pesante, mercenario, di stanza presso le frontiere orientali ed in Anatolia; orni reparto in cui il corpo era suddiviso era sotto il controllo di un rispettivo\" Hetaireiarch\u0113s\".\nEffettivi e organizzazione.\nData l'imprecisione delle fonti contemporanee, \u00e8 oggetto di vivace discussione l'esatta dimensione e la composizione dei \"Tagmata\" anche se in alcuni elenchi arabi e presso i testi dei geografi arabi Ibn Khurd\u0101dhbah e Qud\u0101mah troviamo una stima finale di 24.000, dato considerato da alcuni studiosi quali John Bagnell Bury e John Haldon come eccessivamente elevato e rivisto per un dato finale di 1.000-1.500 uomini ad unit\u00e0.\nAltri, invece, come Warren Treadgold e (in parte) Friedhelm Winkelmann, accettano le stime poste dalle fonti contemporanee, e correlandole con gli elenchi del \" Kl\u0113torologion\", definirono una stima media di 4.000 soldati per ogni \"tagma\" (compreso l\"'Optimatoi\" e il \"Noumeroi\").\nPer quanto concerne la gerarchia e la struttura di comando, ogni unit\u00e0 era sottoposta ad un ufficiale, il \" domestikos\", tranne per il corpo dei Vigla, in cui la figura del \"domestikos\" era sostituita dal \"droungarios\".\nL'ufficiale comandante era a sua volta assistito da due luogotenenti, chiamati\" topoteretes\" (. Gr. \u03c4\u03bf\u03c0\u03bf\u03c4\u03b7\u03c1\u03b7\u03c4\u03ae\u03c2, lit \"segnaposto\", \"luogotenente\"), ciascuno dei quali comandava una met\u00e0 del gruppo e, a differenza dei Themata, mancano i livelli permanenti di comando intermedi, i \"tourmarchai\", altrimenti definiti \"Chiliarchi\" o \" oi pentakosiarchai\" fino a quando Leone VI introdusse la figura del \"droungarios\".\nOgni \"Tagmata\" era suddiviso in \"Bandon\" o Bande ognuna delle quali comandata da un \"Komes\" (\"conte\"), chiamato\" skrib\u014dn\" negli\" Exkoubitores\" e \"tribounos\" nei \"Noumeroi\" ed ogni Banda a sua volta era composta da diverse compagnie, con a capo un \"kentarchos\", o\" drakonarios\" (\"draconarius\") per i \"Exkoubitores\", e\" vikarios\" (\"vicario\") per i \"Noumeroi\".\nProgressivamente il \"domestikos t\u014dn Schol\u014dn\", comandante del reggimento delle \"Scholai\" assunse sempre maggiore importanza fino a divenire alla fine del X secolo, di fatto, l'ufficiale di grado pi\u00f9 alto dell'intero esercito; la seguente tabella illustra la struttura delle Scholai nel IX secolo:\nEsercito professionale: X-XI secolo.\nA seguito delle campagne di riconquista del X secolo, il \"tagamta\" fu spesso impiegato nei compiti di conquista e presidio delle nuove province e come conseguenza delle nuove esigenze militari vide aumentati i propri effettivi: Michele II (r. 820-829), istitu\u00ec i \" Tessarakontarioi\", un'unit\u00e0 speciale di fanteria di marina, il cui nome deriv\u00f2 dall'elevata paga di 40 \"nomismata\", Giovanni I Zimisce (r. 969-976) istitu\u00ec gli \" Athanatoi\" (dal Gr \u1f08\u03b8\u03ac\u03bd\u03b1\u03c4\u03bf\u03b9, \"Immortali\"), un corpo di cavalleria pesante catafratta, ulteriormente rafforzati da Michele VII Ducas(r. 1071-1078).\nInoltre, Giovanni Zimisce istitu\u00ec gli \"Stratelatai\", anch'essi un reparto di catrafatti, e i \" Satrapai\", che per\u00f2 ebbero breve vita, gli ultimi sovrani della dinastia dei Macedoni istituirono, nel 1040 ca, i \"Megathymoi\" e gli \"Archontopoulai\" e Alessio I i \" Vestiaritai\" di Alessio I; molte di queste unit\u00e0 di nuova costituzione furono accomunate da una forte presenza di mercenari stranieri, che divenne ancor pi\u00f9 rilevante nei \"Maniakalatai\", comandati Giorgio Maniace nelle sue campagne in Italia, e composte da soldati franchi o normanni fino alla Guardia variaga (gr. \u03a4\u03ac\u03b3\u03bc\u03b1 \u03c4\u1ff6\u03bd \u0392\u03b1\u03c1\u03b1\u03b3\u03b3\u03af\u03c9\u03bd), istituita da Basilio II (r. 976-1025) nel 988 e composta da 6.000 mercenari di origine normanna.\nIl regno di Basilio II, vide anche l'inizio di una profonda trasformazione del sistema militare bizantino: Infatti, alla met\u00e0 del X secolo, la diminuzione degli effettivi della fanteria dei temi, duovuta ad un fenomeno di impoverimento dei contadini anatolici e le nuove esigenze difensive ed offensive presso i confini orientali, indussero i sovrani alla costituzione di forze prermanenti provinciali sul modello dei \"tagmata\" imperiali.\nInfatti, tutte le conquiste bizantine in Oriente, furono garantite attraverso la creazione di una catena di \"themata\" i cui distaccamenti di fanteria professionale operavano raggruppati in reparti pi\u00f9 grandi sotto il comando di i\" doux\" o\" katepan\u014d\" ma, se questa strategia poteva dare i suoi frutti contro minacce di piccola scala, non avrebbe mai potuto respingere un attacco in forze.\nA tale problema si aggiunse quello del declino dei \"Themata\" douvuto ad un progressivo depauperamento della piccola propriet\u00e0 terriera, principale fornitrice di reclute per le milizie, cosa che indusse i sovrani a fare sempre pi\u00f9 ricorso ad uniut\u00e0 permanenti indigene o mercenarie, pi\u00f9 professionali e con il vantaggio di essere maggiormente affidabili rispetto alle milizie locali, estremamente legate alla nobilt\u00e0 del territorio di appartenenza. e, per tali ragioni, furono incrementati gli effettivi di ogni singola unit\u00e0: probabilmente, infatti, il numero dei soldati oscillava dai 400 o 500, tipici dei reparti mercenari stranieri, agli oltre 1.000 delle unit\u00e0 pi\u00f9 grandi.\nCi\u00f2 comport\u00f2, nell'XI secolo, la scomparsa della distinzione tra le milizie provinciali dei \"Themi\" e le unit\u00e0 professionali ed il termine Tgma prese ad indicare indistintamente ogni unit\u00e0 dell'armata imperiale; le sconfitte subite da Bisanzio nella seconda met\u00e0 dell'XI secolo, tra i quali Manzicerta, sottrassero allo stato territori e risorse e, fatta eccezione per la Guardia Variaga, i \" Vestiaritai\", l\"' Hetaireia\", i \" Vardariotai\" e le unit\u00e0 delle \"Scholai\", altre uinit\u00e0 furono progressivamente abbandonate e ai principi del XII secolo il termine Tagmata assunse definitivamente il significato indistinto di reparto militare."}
{"id": "593863", "revid": "1543377", "url": "https://it.wikipedia.org/wiki?curid=593863", "title": "Artrite reumatoide", "text": "L'artrite reumatoide (AR) \u00e8 una poliartrite infiammatoria cronica, anchilosante e progressiva a patogenesi autoimmunitaria e di eziologia sconosciuta, principalmente a carico delle articolazioni sinoviali. Pu\u00f2 provocare deformazione e dolore che possono portare fino alla perdita della funzionalit\u00e0 articolare.\nLa condizione pu\u00f2 presentare anche segni e sintomi in organi diversi. Si differenzia dall'osteoartrosi perch\u00e9 interessa inizialmente la membrana sinoviale e non la cartilagine, colpisce con meno frequenza e in et\u00e0 pi\u00f9 giovane rispetto all'osteoartrosi; sono pi\u00f9 colpite le donne (rapporto 3:1). Interessa l'1-2% della popolazione e il numero dei casi aumenta con l'et\u00e0, infatti \u00e8 colpito il 5% delle donne oltre i 55 anni. L'esordio si osserva prevalentemente al termine della adolescenza o tra 4\u00ba e 5\u00ba decennio di vita; un secondo picco si osserva tra i 60 e 70 anni. Una variante precoce dell'AR \u00e8 costituita dall'artrite reumatoide dell'infanzia.\n\u00c8 la pi\u00f9 diffusa patologia sistemica di origine autoimmune, che al 2016 affliggeva fra lo 0,5 e l'1 percento della popolazione mondiale adulta. La causa di insorgenza non \u00e8 completamente nota. Vi \u00e8 una risposta infiammatoria della sinovia con rigonfiamento delle cellule sinoviali, eccesso di liquido sinoviale e sviluppo di tessuto fibroso nella sinovia. Colpisce anche l'osso sottostante e la cartilagine, con assottigliamento e distruzione. La condizione pu\u00f2 anche manifestarsi con infiammazioni diffuse nei polmoni, nel pericardio, nella pleura, nella sclera dell'occhio e con lesioni nodulari diffuse nel tessuto sottocutaneo. La diagnosi viene principalmente fatta sulla base dei sintomi e con la radiografia. La radiografia, tuttavia, pone in evidenza le lesioni tipiche della malattia a uno stadio gi\u00e0 avanzato e non \u00e8 un esame indicato per porre diagnosi precoce come pu\u00f2 essere invece la risonanza magnetica. L'analisi del liquido sinoviale pu\u00f2 contribuire alla diagnosi differenziale.\nIl trattamento comprende sia la prescrizione di farmaci sia altre misure al fine di controllare l'infiammazione articolare e prevenire il danno articolare e la conseguente disabilit\u00e0. Il trattamento non farmacologico consiste nella terapia fisica, nella terapia occupazionale e cambiamenti nell'alimentazione. Farmaci antidolorifici e antinfiammatori, tra cui gli steroidi, sopprimono i sintomi ma non fermano la progressione della condizione. Farmaci antireumatici modificanti la malattia (DMARD) possono rallentare o arrestare la progressione della malattia. Il ricorso a tecniche di medicina alternativa non \u00e8 avvalorato da alcuna prova scientifica.\nStoria.\nUn testo del 123 fu il primo a descrivere dei sintomi molto simili a quelli riscontrabili nella condizione ma le prime tracce dell'artrite che si sono trovate sui resti umani risalgono almeno fino al 4500 a.C. Molti reperti sono stati trovati in resti scheletrici dei nativi americani del Tennessee.\n\u00c8 stata notata un'anomalia nello studio delle ossa ritrovate nel sito nel Tennessee: esse non mostrano segni di tubercolosi nonostante la malattia avesse una elevata prevalenza in quel momento nelle Americhe. Jim Mobley ha scoperto che l'andamento storico delle epidemie di tubercolosi era accompagnato da un aumento del numero di casi di artrite reumatoide per un paio di generazioni successive. Mobley attribu\u00ec ci\u00f2 alla pressione selettiva causata dalla tubercolosi. Il sistema immunitario diventava ipervigilante per prevenire la tubercolosi al costo di un aumento del rischio di andare incontro a una malattia autoimmune come l'artrite reumatoide.\nIn Europa la condizione \u00e8 apparsa molto raramente prima del XVII secolo.\n\u00c8 stata avanzata la teoria che alcune opere di Pieter Paul Rubens possano rappresentare gli effetti della artrite reumatoide. Nei suoi dipinti pi\u00f9 tardi, l'aumentata rappresentazione delle deformit\u00e0 delle mani, a parere di alcuni medici, pu\u00f2 essere coerente con i sintomi della malattia. In molti dipinti del XVI secolo sembra che i segni della condizione siano stati rappresentati. Tuttavia, tra gli storici dell'arte \u00e8 riconosciuta la tendenza di dipingere, tra il XVI e il XVII secolo, le mani secondo alcune convenzioni che le ritraevano deformate e stilizzate. Ci\u00f2 \u00e8 pi\u00f9 evidente nella pittura manierista dove era abitudine mostrare la mano destra di Cristo in una postura deforme. Queste convenzioni possono essere facilmente interpretate come rappresentazioni della malattia.\nLa prima descrizione riconosciuta dell'artrite reumatoide \u00e8 stata data nel 1800 dal medico francese Agostino Jacob Landr\u00e9-Beauvais (1772-1840). Il nome \"artrite reumatoide\" \u00e8 stato invece coniato nel 1859 dal reumatologo britannico Alfred Baring Garrod.\nNella storia, i trattamenti per l'artrite reumatoide hanno incluso: riposo, applicazione di ghiaccio, compressione ed elevazione, una dieta basata su mele e noce moscata, qualche esercizio, ortiche, veleno d'api, braccialetti di rame, estrazioni di denti, digiuno, miele, vitamine, insulina, magneti e la terapia elettroconvulsivante. La maggior parte di essi non hanno portato ad alcun effetto positivo o al limite qualche miglioramento lieve e transitorio. Nel 1999 la \"Food and Drug Administration\" approv\u00f2 l'utilizzo della colonna Prosorba, un dispositivo in grado di filtrare il sangue rimuovendo gli anticorpi infiammatori (IgG). Tuttavia il suo utilizzo \u00e8 stato interrotto universalmente alla fine del 2006.\nEpidemiologia.\nL'artrite reumatoide colpisce tra lo 0,5 e l'1% degli adulti nel mondo sviluppato. Tra 5 e 50 individui su 100.000 sviluppano la malattia ogni anno. Nel 2010 ci\u00f2 si \u00e8 tradotto in circa 49.000 decessi nel mondo.\nAlcuni gruppi di nativi americani hanno tassi di prevalenza pi\u00f9 elevati (5-6%) mentre gli originari della regione caraibica hanno tassi di prevalenza pi\u00f9 bassi.\nPi\u00f9 comunemente la malattia esordisce tra i 40 e i 50 anni di et\u00e0, mentre negli uomini un po' pi\u00f9 tardi. L'artrite reumatoide \u00e8 una malattia cronica, anche se pu\u00f2 verificarsi, seppur raramente, una remissione spontanea.\nEziologia.\nNon si conosce la causa certa, ma sicuramente c'\u00e8 un'influenza genetica (associazione con antigeni del complesso MHC-II e in particolare HLA-DR1 e HLA-DR4). In realt\u00e0 \u00e8 presente una sequenza genica all'interno dell'HLA DR4 e DR1, responsabile della suscettibilit\u00e0 alla malattia o perlomeno associata alla gravit\u00e0 di questa, che codifica per la parte mediana della sponda dell'alfa elica del MHC di classe II, cio\u00e8 quella zona che di solito \u00e8 in grado di accogliere il peptide antigenico e che viene interessato dal riconoscimento del T-cell receptor.\n\u00c8 importante anche la positivit\u00e0 per circa l'80% dei pazienti del fattore reumatoide FR, dimostrabile in laboratorio con la determinazione dei fattori reumatoidi sia col metodo al lattice sia su emazie di montone secondo la tecnica di Waaler&amp;Rose modificata. Ambedue misurano anticorpi di tipo IgM anche se possono essere presenti anticorpi di tipo IgA e IgG. \u00c8 un IgM un anticorpo che ha sub\u00ecto maturazione per affinit\u00e0 al contatto con il suo antigene, non \u00e8 quindi un IgM germline. Pi\u00f9 recentemente \u00e8 stato scoperto anche un secondo marcatore diagnostico, cio\u00e8 l'anticorpo anti-peptidi ciclici citrullinati, che sembra poter avere un ruolo anche nella diagnosi precoce, pi\u00f9 specifico del precedente.\nForse nella malattia \u00e8 implicato un coinvolgimento del Virus di Epstein-Barr o il micobatterio della TBC, anche se da vari studi non \u00e8 mai stato possibile isolare dalla membrana sinoviale o dal liquido sinoviale alcun microrganismo, n\u00e9 si \u00e8 mai riusciti a trasmettere sperimentalmente la malattia da un animale a un altro. Tuttavia ci\u00f2 non elimina la possibilit\u00e0 che sia un microrganismo a far scaturire la reazione infiammatoria/immunitaria, ma che esso sia presente solo per un periodo limitato di tempo. Si ipotizza che pure i superantigeni possano essere coinvolti, mentre gli autoantigeni (collagene, proteoglicani, fattore reumatoide e proteine citrullinate) probabilmente svolgono un ruolo nella cronicizzazione del processo.\nPatogenesi.\nLa membrana sinoviale \u00e8 una membrana di origine mesenchimiale formata da sinoviociti di tipo 1 (macrofagici) e di tipo 2 (fibrinoide) che nella malattia va incontro a iperplasia e ipertrofia. Cresce in spessore (normalmente \u00e8 costituita da 2 o al massimo 3 strati di cellule che nella malattia diventano 7 o pi\u00f9) e si forma cos\u00ec il panno sinoviale che comincia a erodere perifericamente l'osso non coperto da cartilagine (bare bone, \"osso nudo\"). Contemporaneamente i granulociti si spostano nel liquido sinoviale e linfociti T, B e plasmacellule a livello della membrana sinoviale formano un tessuto simil linfonodale. Le cellule del panno sinoviale assumono un aspetto simil-neoplastico, ovvero non risentono dell'inibizione da contatto.\nSegni e sintomi.\nQuesti sintomi sono correlati al ritmo biologico circadiano. Infatti, nei soggetti sani il livello pro-infiammatorio di citochine (come ad esempio il TNF-alfa e l'interleuchina IL-6) aumenta durante la notte per raggiungere il picco al mattino presto. Inoltre, le citochine attivano l'asse ipotalamo-ipofisi-surrene, inducendo cambiamenti metabolici tipici delle condizioni infiammatorie croniche dell'artrite reumatoide. Pertanto, fenomeni come la rigidit\u00e0, il dolore e la tumefazione calda variano durante il giorno, manifestandosi maggiormente durante le prime ore del mattino.\nL'infiammazione pu\u00f2 colpire anche i tendini e allora si avranno manifestazioni cliniche diverse: \"dito a collo di cigno\" con iperestensione della articolazione interfalangea prossimale (IFP) e flessione della articolazione interfalangea distale(IFD); \"dito a bottone in occhiello\" o a \"en boutonni\u00e8re\", con flessione IFP e iperestensione della IFD; oppure \"dito a martello\" con una lesione del tendine estensorio che pu\u00f2 determinare flessione fissa della falange distale. Caratteristica infine \u00e8 la cisti di Baker a livello del cavo popliteo che pu\u00f2 rompersi creando un ematoma.\nLa malattia \u00e8 sistemica quindi pu\u00f2 coinvolgere anche altri organi e apparati. Tipici sono i noduli reumatoidi, superficiali o profondi, che possono formarsi anche a livello polmonare. Ci pu\u00f2 essere fibrosi polmonare, pleurite e pleuropericardite. A livello cardiaco inoltre ci pu\u00f2 essere un'accelerazione dell'aterosclerosi delle coronarie. A livello oculare si pu\u00f2 avere xeroftalmia, uveiti e scleriti. Diverse sono le patologie iatrogene mentre le complicanze dell'AR sono l'amiloidosi e l'osteoporosi.\nInoltre si ha un aumento della VES, PCR, febbre e malessere generale.\nEsistono quattro varianti cliniche:\nDiagnosi.\nEsami di laboratorio e strumentali.\nSolitamente vengono effettuate delle radiografie delle mani e dei piedi come primo esame. Nelle prime fasi della malattia potrebbero non essere visibili riscontri, ma quando essa progredisce la radiografia pu\u00f2 dimostrare osteopenia iuxta-articolare, gonfiore dei tessuti molli e perdita di spazio articolare. A uno stadio avanzato vi pu\u00f2 essere erosione ossea e sublussazione. Radiografie di altre articolazioni possono essere effettuate se i sintomi di dolore o gonfiore si verificano anche in quelle articolazioni.\nAltre tecniche di imaging biomedico, quali la risonanza magnetica e l'ecografia sono anch'esse utilizzate nella diagnosi della condizione.\nNell'ecografia i progressi tecnologici hanno migliorato la qualit\u00e0 diagnostica di tale esame. Trasduttori ad alta frequenza (10 MHz o superiore) permettono una risoluzione spaziale elevata delle immagini potendo arrivare a visualizzare il 20% in pi\u00f9 delle erosioni ossee rispetto alla radiografia convenzionale. Inoltre, l'ecografia a color Doppler e power Doppler sono in grado di mostrare i segni vascolari della sinovite attiva a seconda del grado di infiammazione. Ci\u00f2 \u00e8 importante poich\u00e9 nelle prime fasi dell'artrite reumatoide la sinovia \u00e8 la parte principalmente influenzata e la sinovite sembra essere il migliore indicatore predittivo di un possibile futuro danno articolare.\nQuando l'artrite reumatoide viene clinicamente sospettata, un test per la presenza di fattore reumatoide (un anticorpo non specifico) pu\u00f2 essere richiesto. Un risultato negativo, tuttavia, non esclude la condizione, piuttosto, l'artrite \u00e8 chiamata sieronegativa; questo caso si riscontra nel circa il 15% delle persone con artrite reumatoide. Nel corso del primo anno di malattia, il fattore reumatoide \u00e8 pi\u00f9 probabile che risulti negativo per poi, per alcuni pazienti, passare a positivo nel corso del tempo. La presenza del fattore reumatoide pu\u00f2 essere riscontrato anche in altre malattie, ad esempio nella sindrome di Sj\u00f6gren, nell'epatite C, nel lupus eritematoso sistemico, nelle infezioni croniche e in circa il 10% della popolazione sana, quindi il test non \u00e8 considerato molto specifico.\nA causa di questa bassa specificit\u00e0, sono stati sviluppati nuovi test sierologici, come il test per la presenza di anticorpi anti-proteine citrullinate. Tuttavia, come nel test del fattore reumatoide, questi test sono positivi solo in una percentuale (67%) di tutti i casi di artrite reumatoide ma raramente sono positivi se la condizione non \u00e8 presente, dando una specificit\u00e0 del 95% circa.\nDiagnosi precoce.\n\u00c8 importante una diagnosi precoce perch\u00e9 proprio nei primi mesi di malattia si osserva l'insorgenza di danni sostanziali e irreversibili. Inoltre nei primi due anni di malattia successivi alla diagnosi, i danni risultano particolarmente severi. La compromissione delle articolazioni comporta una limitazione della mobilit\u00e0 che pu\u00f2 sfociare in invalidit\u00e0 e successiva morte prematura. La diagnosi precoce inoltre permette un efficace e precoce trattamento farmacologico.\nCriterio clinico (ACR 1987): \u00e8 necessaria la presenza di almeno quattro dei seguenti criteri per poter formulare una diagnosi di probabilit\u00e0 di artrite reumatoide:\nI test pi\u00f9 utili per la diagnosi di artrite reumatoide sono anticorpi anti citrullina (CCP), Fattore reumatoide, Ves, PCR. La ricerca degli anticorpi anticitrullina ha una elevatissima specificit\u00e0 diagnostica.\nCorrelazioni.\nAltre manifestazioni non patognomoniche dell'AR sono:\nDiagnosi differenziale.\nMolte altre condizioni mediche possono assomigliare all'artrite reumatoide e solitamente \u00e8 necessario distinguerle da essa al momento della diagnosi:\nCause pi\u00f9 rare che in genere si comportano in modo diverso, ma possono causare dolori articolari:\nStadiazione.\nLo stato della malattia pu\u00f2 essere identificato analizzando il tipo di lesioni sul paziente:\nIl decorso \u00e8 assai vario e caratterizzato generalmente da fasi di esacerbazione e remissione. Esistono forme pi\u00f9 lievi che rispondono bene alla terapia e forme gravi che decorrono senza fasi di remissione, portando a quadri gravi di anchilosi e impotenza funzionale; in molti casi la malattia \u00e8 grave non perch\u00e9 metta in pericolo la vita ma perch\u00e9, impedendo il corretto uso degli arti e soprattutto delle mani, \u00e8 assai invalidante. Chi ne \u00e8 colpito pu\u00f2 trovare difficolt\u00e0 non soltanto nell'attivit\u00e0 lavorativa ma anche nella cura della propria persona. Tra i fattori prognostici pi\u00f9 sfavorevoli vi sono: gli alti titoli di FR, la presenza di noduli o danni vasculitici nonch\u00e9 la scarsa risposta alla terapia.\nTrattamento.\nIl trattamento \u00e8 a base farmacologica soprattutto nello stadio 1. Vengono somministrati farmaci ad azione sistemica e farmaci ad azione locale; i primi vengono ulteriormente distinti in farmaci sintomatici (FANS e corticosteroidi) e farmaci antireumatici modificanti la malattia.\n\u00c8 possibile anche usare la fisioterapia per alleviare gli effetti negli stadi avanzati tramite tutori, mentre la chirurgia (sinoviectomia) e la radiosinoviortesi sono invece utili per rimuovere il panno sinoviale troppo esuberante. \u00c8 possibile inoltre praticare nei casi pi\u00f9 avanzati interventi di artroprotesi, che restituisce la piena funzionalit\u00e0 articolare o un'artrodesi che risolve il problema algico.\nTrattamento farmacologico.\nI farmaci antireumatici modificanti la malattia vengono scelti in base allo stadio di malattia:\nQuesti ultimi, a causa dei costi molto elevati, vengono utilizzati limitatamente ai casi non responsivi al trattamento con methotrexate e quando si siano escluse infezioni importanti, l'insufficienza cardiaca e neoplasie.\nNel 2006 alcuni studi coordinati da David Blake del Royal National Hospital for Rheumatic Diseases hanno riscontrato che alcune persone affette da artrite reumatoide avevano avuto sollievo dal consumo di cannabis acquistata illegalmente, perci\u00f2 hanno sperimentato un farmaco chiamato Sativex (un estratto della cannabis contenente tetraidrocannabinolo e cannabidiolo) su 58 pazienti mediante spray nasale. Il risultato \u00e8 stato che il Sativex ha portato miglioramenti nel dolore durante il movimento, a riposo, un miglioramento della qualit\u00e0 del sonno e gli effetti collaterali sono di entit\u00e0 lieve. Questi studi hanno mostrato un significativo effetto analgesico con soppressione dell'attivit\u00e0 della malattia.\nPrognosi.\nIl decorso della malattia varia notevolmente da caso a caso. Alcuni pazienti presentano sintomi lievi a breve termine, ma nella maggior parte di essi la malattia progredisce per tutta la vita. Circa il 20%-30% dei casi svilupper\u00e0 noduli sottocutanei (noti come noduli reumatoidi).\nI fattori prognostici negativi includono:\nMortalit\u00e0.\nUno studio del 2006, sostiene che l'artrite reumatoide riduca la durata della vita delle persone da circa 3 a 12 anni. Risposte positive alla terapia possono indicare una prognosi migliore. Uno studio del 2005 della \"Mayo Clinic\" ha osservato che gli affetti da tale condizione hanno un rischio raddoppiato di incorrere in malattie cardiache indipendente da altri fattori di rischio come il diabete, l'abuso di alcol, colesterolo elevato, pressione arteriosa e un indice di massa corporea elevati. Il meccanismo attraverso il quale l'artrite reumatoide causa questo aumento del rischio rimane sconosciuto; la presenza di una infiammazione cronica \u00e8 stata proposta come un fattore, almeno in parte, responsabile. \u00c8 possibile che il ricorso a nuove terapie farmacologiche biologiche estenda la durata della vita delle persone con artrite reumatoide e riduca il rischio la progressione dell'aterosclerosi. Ci\u00f2, tuttavia, si fonda su studi epidemiologici e dunque l'affermazione rimane ancora ipotetica."}
{"id": "593866", "revid": "1318658", "url": "https://it.wikipedia.org/wiki?curid=593866", "title": "Arrondissement di Ch\u00e2tellerault", "text": "L\"arrondissement\" di Ch\u00e2tellerault \u00e8 una suddivisione amministrativa francese, situata nel dipartimento della Vienne e nella regione della Nuova Aquitania.\nComposizione.\nL\"arrondissement\" di Ch\u00e2tellerault raggruppa 96 comuni in 12 cantoni:"}
{"id": "593867", "revid": "1776051", "url": "https://it.wikipedia.org/wiki?curid=593867", "title": "Always the Pretenders", "text": "Always the Pretenders \u00e8 il singolo degli Europe pubblicato l'11 ottobre 2006, che anticipa l'uscita del settimo album Secret Society.\nIl disco.\nLa traccia \u00e8 stata scritta dal cantante Joey Tempest e dal bassista John Lev\u00e9n. Joey ha avuto l'ispirazione da una chiamata ricevuta l'11 settembre del 2001.\nLa canzone si rivela una traccia molto dura, anche se conserva una certa sonorit\u00e0 che contraddistingue il gruppo svedese, il quale gi\u00e0 dal precedente lavoro ha abbandonato il glam metal per una produzione pi\u00f9 heavy che trova conferma in questa produzione.\nIl MAXI-CD ha due versioni di \"Always the Pretenders\", e due tracce live: \"Flames\" dal precedente album e \"Superstitious\", dall'album \"Out of This World\". Il singolo s\u00ec \u00e8 piazzato subito alla seconda posizione nelle classifiche svedesi, ma ha avuto un veloce declino a causa del video della canzone che \u00e8 stato mostrato solamente il 23 novembre sul sito ufficiale.\n\"Always the Pretenders\" \u00e8 il primo singolo che mostra il nuovo logo della band."}
{"id": "593869", "revid": "1318658", "url": "https://it.wikipedia.org/wiki?curid=593869", "title": "Arrondissement di Poitiers", "text": "L\"arrondissement\" di Poitiers \u00e8 una suddivisione amministrativa francese, situata nel dipartimento della Vienne e nella regione della Nuova Aquitania.\nComposizione.\nL\"arrondissement\" di Poitiers raggruppa 87 comuni in 15 cantoni:"}
{"id": "593888", "revid": "13102", "url": "https://it.wikipedia.org/wiki?curid=593888", "title": "Miliario", "text": ""}
{"id": "593889", "revid": "10473", "url": "https://it.wikipedia.org/wiki?curid=593889", "title": "Bastimento", "text": ""}
{"id": "593890", "revid": "287204", "url": "https://it.wikipedia.org/wiki?curid=593890", "title": "An Spid\u00e9al", "text": "An Spid\u00e9al (lingua inglese: \"Spiddal\") \u00e8 un piccolo villaggio della Contea di Galway, nella Repubblica d'Irlanda.\nFa parte della Gaeltacht del Connemara, dove si parla la lingua gaelica irlandese come prima lingua."}
{"id": "593903", "revid": "122619539", "url": "https://it.wikipedia.org/wiki?curid=593903", "title": "Robert Duncan McNeill", "text": "Biografia.\nMcNeill \u00e8 nato nella Carolina del Nord, ma ha trascorso la sua infanzia a Washington e quindi ad Atlanta, in Georgia.\nDopo il diploma si \u00e8 trasferito a New York, dove ha studiato recitazione e dove ha ottenuto il ruolo di Charlie Brent \"La valle dei pini\" (All My Children). In seguito ha girato diversi film e serie televisive.\nHa inoltre recitato a teatro nel \"Romeo e Giulietta\" di William Shakespeare nel ruolo di Romeo e nel 1988 interpreta Jack nel tour statunitense di \"Into the Woods\".\nHa diretto vari lungometraggi, nonch\u00e9 quattro episodi di ' (\"Anima e corpo; Qualcuno che vegli su di me; Unito\" e \"Terra sacra\"), quattro episodi di ' (\"Conto alla rovescia; Il crepuscolo del tempo; Il recupero\" e \"Guerra temporale\") e sette episodi di \"Dawson's Creek\".\nHa recitato nell'episodio \"Il primo dovere\" (\"The First Duty\") (1992) nella serie \"\" nel ruolo del cadetto dell'accademia stellare Nicholas Locarno.\n\u00c8 sposato con Carol Seder, da cui ha avuto tre figli: Taylor (11 giugno 1990), Kyle (12 aprile 1994), Carter Jay (21 gennaio 1998), e attualmente vive a Los Angeles."}
{"id": "593904", "revid": "77358", "url": "https://it.wikipedia.org/wiki?curid=593904", "title": "High Definition", "text": ""}
{"id": "593908", "revid": "125629862", "url": "https://it.wikipedia.org/wiki?curid=593908", "title": "Cesare Barbetti", "text": "Biografia.\nFiglio di attori, nasce su una nave ancorata a Palermo, nel settembre del 1930. Esordisce al cinema a soli quattro anni nel film \"Il cappello a tre punte\" di Mario Camerini, dove interpreta il figlio del governatore. Tra il 1935 e il 1945 ha una carriera importante di attore bambino, culminata nell'interpretazione del personaggio di \"Marco\" nel film \"Dagli Appennini alle Ande\" (1943).\nSuccessivamente, verso la met\u00e0 degli anni cinquanta si dedica al doppiaggio, entrando a far parte della C.D.C. (Cooperativa Doppiatori Cinematografici), la pi\u00f9 famosa societ\u00e0 di doppiaggio d'Italia. Qui diventer\u00e0 uno dei massimi esponenti del doppiaggio italiano, pur continuando con una certa frequenza anche la carriera di attore televisivo.\nNel campo del doppiaggio, \u00e8 noto soprattutto per essere stato il doppiatore ufficiale di Robert Redford, nonch\u00e9 per aver prestato la propria voce a Robert Duvall, Steve McQueen, Warren Beatty, Kevin Kline, Dean Jones, Dick Van Dyke e Steve Martin in alcune significative interpretazioni, Roger Moore nella serie \"Attenti a quei due\" e nel film \"I 4 dell'Oca selvaggia\", William Shatner in \"Boston Legal\", David Soul nel ruolo del sergente Ken Hutch in \"Starsky &amp; Hutch\", Guy Williams in \"Zorro\", Jim Hutton nel telefilm \"Ellery Queen\" e Jon Voight in \"\", \"Anaconda\" e \"Heat - La sfida\".\nTra gli altri attori doppiati vi sono Anthony Hopkins in \"The Elephant Man\", \"Il Bounty\" e \"Dracula di Bram Stoker\", Jack Nicholson in \"Chinatown\", Michael Caine in \"Fuga per la vittoria\", Ray Liotta in \"Quei bravi ragazzi\", Martin Sheen, Rutger Hauer, Christopher Walken, Jacques Perrin, Paul Newman, Jack Lemmon, Bruce Lee, William Hurt e Arnold Schwarzenegger.\nMorte.\n\u00c8 morto il 13 settembre 2006, a 75 anni, a causa di complicazioni cerebrali derivanti da un incidente stradale avuto due mesi prima, mentre si stava dirigendo a Carrara per ritirare il Leggio d'oro alla carriera. Riposa presso il Cimitero Flaminio."}
{"id": "593913", "revid": "547034", "url": "https://it.wikipedia.org/wiki?curid=593913", "title": "Classe Invincible (portaerei)", "text": "La classe Invincible era una tipologia di portaerei CVS in servizio con la Royal Navy britannica.\nLe tre navi di questa classe furono ufficialmente considerate \"incrociatori tuttoponte\" per aggirare la decisione politica di eliminare le portaerei convenzionali dalla Royal Navy, ma in realt\u00e0 erano portaerei a tutti gli effetti. Esse hanno avuto una grande utilit\u00e0 in servizio, soprattutto la prima della classe, impiegata nella guerra delle Falklands.\nSviluppo.\nIl progetto della classe \"Invincible\" fu mirato a creare delle portaelicotteri, molto similari alla portaelicotteri italiana \"Vittorio Veneto\". In seguito si opt\u00f2 per una nave che sostituisse la vecchia \"Ark Royal\" (R09) che quindi dovesse avere una stazza molto elevata, circa 60000 tonnellate. In seguito con l'avvento della tecnologia STOVL il progetto cambi\u00f2 nuovamente e si ebbe la versione finale che poi divenne definitiva.\nGuerra delle Falkland.\nNella guerra delle Falkland venne impiegata solo la \"Invincible\". La nave fu importantissima per la guerra e diede la svolta grazie al suo supporto aereo. In un bollettino militare arriv\u00f2 addirittura una notizia di un suo affondamento, in seguito smentito. Durante la guerra le perdite della \"Invincible\" ammontarono a tre Sea Harrier e circa 50 uomini."}
{"id": "593918", "revid": "2091899", "url": "https://it.wikipedia.org/wiki?curid=593918", "title": "Classe Clemenceau", "text": "Le portaerei della Classe Clemenceau sono state le prime unit\u00e0 di questo tipo ad essere state costruite dai francesi dopo la seconda guerra mondiale.\nStoria.\nLa classe era composta da due unit\u00e0, ' e ', che sono state, a partire dagli anni sessanta, le principali forze della marina francese, con il loro dislocamento di circa 33.000 tonnellate a pieno carico e la capacit\u00e0 di far operare aerei convenzionali ed elicotteri.\nLa ' e la ' avrebbero dovuto essere i primi due esemplari di una classe di sei portaerei, ma alla fine se ne riuscirono a costruire solo due. Il progetto elaborato dallo stato maggiore generale navale nel 1949 prevedeva 4 portaerei da 20.000 tonnellate con l'idea di averne almeno due sempre operative. Nella riunione del 22 agosto 1949, il Consiglio supremo della Marina fu ancora pi\u00f9 ambizioso: il progetto di squadra navale prevedeva sei portaerei di squadra. Il 15 luglio 1952, il programma prevedeva ancora 5 portaerei di cui 2 per l'Unione francese (non disponibili per la NATO). Secondo la RCM 12, il documento finale della Conferenza di Lisbona del 1952, la Francia doveva mettere a disposizione della NATO in caso di guerra una portaerei il giorno J (giorno di inizio delle ostilit\u00e0), due il giorno J+30, tre il giorno J+180. Ma dal 1953, la Marina dovette ammettere che avrebbe potuto ordinare solo tre portaerei. La PA 54 , iscritta al bilancio del 1953, venne varata nel novembre 1955, mentre la PA 55 venne iscritta nel bilancio del 1955. La terza della serie, la PA 58 \"Verdun\" doveva essere iscritta nel bilancio nel 1958, ma il progetto fu cancellato.\nLa ' fu ordinata ai cantieri navali di Brest nel maggio del 1954, mentre la ' inizi\u00f2 ad essere costruita a Saint-Nazaire (Chantiers de l'Atlantique), ma fu poi completata a Brest. Hanno subito varie modifiche nel corso della loro carriera.\nLa ' ha servito nell'Oceano Pacifico, al largo delle coste del Libano e ha preso parte alla prima Guerra del Golfo nel 1991. Negli ultimi anni della sua carriera \u00e8 stata utilizzata pi\u00f9 che altro come portaelicotteri. \u00c8 stata disarmata nel 1997 e sostituita dalla portaerei ' a propulsione nucleare, ma la sua demolizione, ritardata per molti anni, \u00e8 iniziata solo nel 2009 e si rivela un compito difficile in quanto \u00e8 stata costruita con materiali tossici come l'amianto. La sorella ' \u00e8 stata invece venduta al Brasile (\u00e8 diventata ') e dovrebbe essere sostituita dalla per permettere alla Marine nationale di disporre di una seconda portaerei.\nPortano i nomi rispettivamente di \"Georges Clemenceau\" (giornalista e 2 volte presidente del Consiglio) e di \"Ferdinand Foch\" (generale francese, Maresciallo di Francia e accademico di Francia)."}
{"id": "593920", "revid": "599013", "url": "https://it.wikipedia.org/wiki?curid=593920", "title": "Hc", "text": ""}
{"id": "593923", "revid": "92723", "url": "https://it.wikipedia.org/wiki?curid=593923", "title": "Pr\u00edncipe de Asturias (R-11)", "text": "La nave portaerei \"Pr\u00edncipe de Asturias\" (R-11) \u00e8 stata una portaeromobili a propulsione convenzionale, ammiraglia dell'\"Armada Espa\u00f1ola\", fino alla sua dismissione, ed era la nave pi\u00f9 grande della flotta spagnola fino al 2010, quando \u00e8 stata superata dalla Landing Helicopter Dock da 27.000 t; \u00e8 stata la seconda nave pi\u00f9 grande per tonnellaggio superando anche le Landing Platform Dock della classe Galicia da 13.000 t.\nCostruzione.\nUnica della sua classe, \u00e8 stata costruita con criteri derivati dalle imbarcazioni commerciali. Essa non aveva una velocit\u00e0 molto elevata (27 nodi) n\u00e9 una struttura particolarmente robusta (praticamente lo standard era quello mercantile), tanto meno un armamento pesante (4 CIWS Meroka), ma \u00e8 stata realizzata cos\u00ec per ottenere uno scafo che fosse sufficientemente economico da avere grande capacit\u00e0 di trasporto di aerei senza spese eccessive per la sua realizzazione. Praticamente era la riedizione del concetto di \"portaerei di scorta\" del periodo bellico, avendo abbandonato l'idea di costruire una portaerei \"classica\" a causa del suo costo e decidendo di scegliere il concetto americano di Sea Control Ship (SCS), che per\u00f2 a met\u00e0 degli anni '70 era stato abbandonato dalla stessa US Navy. Poteva imbarcare fino a 29 tra aviogetti Matador AV-8B+ ed elicotteri. Aveva una lunghezza di 196 metri, e un dislocamento di circa 17.200 tonnellate a pieno carico.\nLa HTMS Chakri Naruebet, portaerei in servizio con la Reale Marina Militare Thailandese, \u00e8 stata costruita negli stessi cantieri Bazan con un progetto similare.\nLa nave doveva essere originariamente battezzata \"Almirante Carrero\", ma opportunit\u00e0 politiche fecero decadere questa scelta; successivamente si pens\u00f2 a nomi come \"Lepanto\" ed \"Espa\u00f1a\", ed infine, ad una sola settimana dal varo, al nome attuale, utilizzato varie volte nella storia della marineria militare spagnola.\nNel settembre 2010 \u00e8 diventata operativa un'unit\u00e0 da assalto anfibio con capacit\u00e0 portaerei, la Juan Carlos I, dalla quale possono operare gli stessi mezzi aerei che hanno operato sulla Principe de Asturias.\nNel novembre 2012 si decise di dismettere la nave, la cerimonia di dismissione avvenne il 6 febbraio 2013.\nL'unit\u00e0 fu venduta ad un consorzio spagnolo-turco nel 2016 e demolita ad Aliaga nel 2017.\nDal 10 al 21 dicembre 1994, nell'ambito delle operazioni UNPROFOR, \u00e8 stata la nave comando del \"Grupo Naval Operativo 81-01\" in Adriatico.\nOperativamente, insieme alle sue unit\u00e0 di scorta formava il \"GRUPO DE PROYECCION DE LA FLOTA (GRUFLOT)\", gruppo di proiezione aeronavale normalmente al comando di un contrammiraglio (COMGRUFLOT), e in presenza di navi da assalto anfibio operava da piattaforma di comando tattico per le operazioni di sbarco. Essa stessa era in grado di ospitare una compagnia di fanteria di marina, avendo quindi proprie capacit\u00e0 operative anfibie che avrebbe esercitato attraverso i propri elicotteri da trasporto.\nGruppo aereo.\nIl suo gruppo aereo imbarcato comprendeva fino a 29 mezzi aerei, tra i quali i caccia STOVL AV-8 Harrier II e AV-8B Harrier II Plus, un mix di elicotteri Sikorsky Sea King SH-3H, Agusta AB-212 e due Sikorsky SH-3 AEW. La rampa (ski-jump) anteriore per il decollo degli aerei con un maggior carico utile era di 12\u00b0 e 46,5 m di lunghezza contro il resto del ponte di volo di 173 m."}
{"id": "593925", "revid": "5456", "url": "https://it.wikipedia.org/wiki?curid=593925", "title": "Artrite Reumatoide", "text": ""}
{"id": "593928", "revid": "125269795", "url": "https://it.wikipedia.org/wiki?curid=593928", "title": "Kayo Dot", "text": "I Kayo Dot sono una band di avant-garde rock fondata nel 2003 da Toby Driver. Hanno pubblicato il loro primo album nello stesso anno sulla \"label\" di John Zorn, la Tzadik.\nLa musica dei Kayo Dot \u00e8 a cavallo fra diversi generi, quali metal, post-rock, progressive rock, jazz, avant-garde, musica classica e musica da camera. Le loro canzoni presentano strutture e composizioni complesse (realizzate tutte dal cantante e frontman Toby Driver. Sono molto pi\u00f9 lunghe delle tipiche canzoni rock; spesso durano dagli 8 ai 15 minuti.\nI Kayo Dot integrano potentemente elementi di composizione avanguardista, ma con chitarre e voci di stile pi\u00f9 simile a generi come rock e metal. Con un'impostazione severa nella forma ma malleabile nell'esecuzione, i Kayo Dot usano una vasta gamma di strumentazione per creare una convergenza pressoch\u00e9 spirituale di caos e calma, violenza e delicatezza."}
{"id": "593931", "revid": "339392", "url": "https://it.wikipedia.org/wiki?curid=593931", "title": "Bela Guttman", "text": ""}
{"id": "593933", "revid": "287204", "url": "https://it.wikipedia.org/wiki?curid=593933", "title": "Distretto di Hlohovec", "text": "Il distretto di Hlohovec (in slovacco: \"okres Hlohovec\") \u00e8 uno dei 79 distretti della Slovacchia, situato nella regione di Trnava (Slovacchia occidentale).\nFino al 1918, il distretto ha fatto parte della contea ungherese di Nitra.\nSuddivisione amministrativa.\nIl distretto \u00e8 composto da 2 citt\u00e0 e 22 comuni:"}
{"id": "593935", "revid": "547034", "url": "https://it.wikipedia.org/wiki?curid=593935", "title": "Classe Essex (portaerei)", "text": "La classe Essex, una versione ingrandita della classe Yorktown, ha rappresentato la pi\u00f9 importante classe di portaerei statunitensi della seconda parte della seconda guerra mondiale. Della classe Essex fa parte la sottoclasse \"Ticonderoga\", talvolta considerata classe a s\u00e9. Esse erano grandi bastimenti da circa 270 metri e 40.000 tonnellate.\nCostruzione.\nCon una dotazione standard di 91 aerei, con 90 cannoni antiaerei con calibri compresi tra il 20 e il 127\u00a0mm, con un'eccellente autonomia e grande quantit\u00e0 di carburante avio, esse hanno avuto grande successo. Il loro principale punto debole era il ponte di volo, costruito solo da 20\u00a0cm di legno, assolutamente non corazzato, per ridurre i pesi in alto, ma questa capacit\u00e0 di ospitare un gran numero di aerei grazie alle dimensioni conseguenti le rendeva vulnerabili in caso di bombardamenti o attacchi kamikaze. Le navi vennero costruite in due tipologie che differivano per 5 metri di lunghezza dello scafo. Le navi cosiddette \"long hull\" (\"a scafo lungo\") formano la sottoclasse \"Ticonderoga\" dal nome della prima unit\u00e0 costruita. Originariamente le unit\u00e0 di questa classe non erano dotate di ponte di volo angolato, che fu aggiunto in un secondo tempo, tranne che per la USS \"Lake Champlain\".\nStoria.\nLa capoclasse \"Essex\" fu varata nell'aprile del 1942 ed entr\u00f2 in servizio nello stesso anno. Partecip\u00f2 a vari attacchi alle isole di Marcus e Wake, alle Isole Gilbert e Kwajalein; attacchi a Truk e alle Isole Marianne Settentrionali, Saipan, Guam, Tinian, Palau e alla battaglia del Mare delle Filippine; attacchi a Luzon, alla costa cinese, le Isole Ryukyu, Iwo Jima, Okinawa e al Giappone.\nNel novembre del 1944 fu colpita da un kamikaze a Leyte e di nuovo nell'aprile del 1945 al largo di Okinawa, ma riusc\u00ec a sopravvivere ad entrambi gli attacchi.\nProgrammi di modernizzazione.\nSCB-27.\nDopo la fine della guerra, nel 1949, una consistente parte della classe venne sottoposta al programma di modernizzazione SCB-27, che metteva la nave in condizione di far operare aerei a reazione, e consisteva di un rinforzo alla struttura del ponte di volo, di un restringimento dell'isola, della creazione di rifugi blindati per i componenti dell'equipaggio che lavoravano sul ponte di volo, di stanze di riposo per gli equipaggi aerei in prontezza operativa e dell'adozione di catapulte di tipo diverso in base allo standard. Quasi tutta l'artiglieria venne sbarcata lasciando solo impianti singoli agli angoli del ponte e gli impianti Bofors da 40mm sostituiti con installazioni binate da 3\". Infatti il programma SCB-27 prevedeva i differenti standard A (catapulte idrauliche H8, le pi\u00f9 potenti disponibili negli anni quaranta), B e C (quest'ultimo comprendeva tra l'altro l'installazione di catapulte a vapore e la costruzione di depositi per lo stoccaggio di armi nucleari). La nave venne sottoposta a lavori per circa due anni in questa fase. In seguito le navi vennero riclassificate come CVA (Carrier Vessel Attack - portaerei d'attacco).\nSCB-125.\nDopo la guerra di Corea, la \"Essex\" fu una delle 15 portaerei della sua classe ad essere sottoposta al programma di modernizzazione SCB-125, che comport\u00f2 lavori della durata di circa 7/8 mesi. In questa fase le navi furono dotate di ponte di volo angolato e di un nuovo \"hurricane bow\", la cosiddetta \"prua da uragano\" che ne migliorava la tenuta al mare, e l'ascensore anteriore venne spostato dalla posizione centrale a quella laterale che a tutt'oggi \u00e8 uno standard sulle navi portaerei. Tutte le navi furono sottoposte ai lavori di modernizzazione tranne una sola unit\u00e0, la USS \"Lake Champlain\" (CV/CVA/CVS-39), che divenne cos\u00ec l'unica nave in servizio a non essere dotata di ponte di volo angolato.\nImpiego operativo.\nDal 1966 vennero riconvertite al ruolo di nave antisommergibili (CVS), e in quest'ottica dotate di sonar a lungo raggio SQS-23. Durante la loro vita, ventidue navi sulle ventiquattro varate furono estensivamente impiegate in servizio attivo.\nAltra unit\u00e0 celebre di questa classe \u00e8 la USS Wasp.\nAlcune unit\u00e0, come la USS Oriskany, parteciparono alla guerra di Corea."}
{"id": "593936", "revid": "287204", "url": "https://it.wikipedia.org/wiki?curid=593936", "title": "Classe Midway", "text": "La classe Midway \u00e8 una classe di portaerei della United States Navy, entrate in servizio al termine della seconda guerra mondiale e ritirate nei primi anni '90.\nLe tre portaerei di questa classe, la \"Midway\", la \"F. D. Roosevelt\" e la \"Coral Sea\", furono impostate durante la seconda guerra mondiale, ma non fecero in tempo a partecipare alle operazioni militari contro il Giappone. Furono le portaerei di maggior dislocamento costruite in quegli anni. Il progetto rispondeva a specifiche che richiedevano di coniugare il concetto americano di portaerei dalle grandi capacit\u00e0 offensive con il concetto inglese che privilegiava la corazzatura del ponte di volo e delle strutture, necessaria per ridurre i danni in caso di colpi, a scapito del numero di aerei imbarcati. Il dislocamento sal\u00ec cos\u00ec a oltre 45.000 tonnellate, molto alto per gli standard dell'epoca. Le grandi dimensioni per\u00f2 ben si prestarono alle modifiche che si resero necessarie nei decenni successivi per consentire di imbarcare i nuovi aerei a reazione. Ammodernate e parzialmente ricostruite pi\u00f9 volte, rimasero in servizio rispettivamente sino al 1977 la \"F.D. Roosevelt\", sino al 1990 la \"Coral Sea\" e sino al 1992 la \"Midway\"."}
{"id": "593937", "revid": "745179", "url": "https://it.wikipedia.org/wiki?curid=593937", "title": "Modalit\u00e0 demo", "text": ""}
{"id": "593938", "revid": "745179", "url": "https://it.wikipedia.org/wiki?curid=593938", "title": "Gioco demo", "text": ""}
{"id": "593940", "revid": "745179", "url": "https://it.wikipedia.org/wiki?curid=593940", "title": "Versione demo", "text": ""}
{"id": "593941", "revid": "56620", "url": "https://it.wikipedia.org/wiki?curid=593941", "title": "Rizzoli Editore", "text": ""}
{"id": "593942", "revid": "125985267", "url": "https://it.wikipedia.org/wiki?curid=593942", "title": "Radio Ciroma", "text": "Radio Ciroma \u00e8 una emittente radiofonica comunitaria di Cosenza nata alla fine degli anni ottanta. Radio Ciroma 105.7 fm \u00e8 oggi, insieme a Radio Onda Rossa di Roma, Radio Onda d'Urto di Brescia e Radio 2000 Blackout di Torino, l'unica radio libera, totalmente autogestita e autofinanziata, non commerciale presente nell'etere e nel panorama radiofonico italiano.\nStoria della radio.\nRadio Ciroma nasce il 14 Febbraio del 1990, nel centro storico di Cosenza dall'iniziativa di un gruppo informale di ultras, artisti, attivisti politici, ed ex-militanti della sinistra extraparlamentare cosentina (tra gli altri il suo fondatore e ideatore Franco Piperno). Si differenzia per alcune scelte strutturali che verranno adottate negli oltre 30 anni di attivit\u00e0 della radio (che ne fanno una delle radio indipendenti pi\u00f9 longeve del Sud Italia), tra cui l'assenza di pubblicit\u00e0, la volont\u00e0 di non trasmettere musica commerciale, la preferenza data ai canali alternativi e indipendenti di informazione e controinformazione, di distribuzione musicale, di comunicazione sociale.\nLa radio, costituitasi in associazione culturale no-profit, ha svolto una conseguente attivit\u00e0 sociale sul territorio cosentino. Tra le iniziative pi\u00f9 significative c'\u00e8 il \"Rock Raduno\" al Castello Svevo di Cosenza, manifestazione dedicata alle esperienze musicali locali.\nNel 2007 Radio Ciroma intraprende anche la strada dell'editoria in collaborazione con la casa editrice cosentina \"Edizioni Erranti\", pubblicando vari volumi.\nNel corso degli anni Radio Ciroma ha organizzato numerosi concerti nella citt\u00e0 di Cosenza. Tra i tanti nomi ospiti dei live ciromisti: The Adolescents, Brunori Sas, Casino Royale, 99 Posse, Diaframma, Assalti Frontali, Il Genio, DiMartino, Bob Corn, Small Jackets, OJM, The Bone Machine, The Gentlemen's Agreement, e tanti altri. Nel maggio 2011 anche i Verdena suonano per la prima volta a Cosenza, ospiti della radio insieme con i cosentini Miss Fraulein ed il cantautore sardo Iosonouncane, all'interno dell'\"Entro alla seconda Music Fest\", evento organizzato in collaborazione con l'agenzia di comunicazione romana Sporco Impossibile.\nRadio GAP.\nNel 2001, insieme ad altre sei radio italiane, Radio Black Out di Torino, Radio Citt\u00e0 103, Radio Fujiko e Radio K Centrale di Bologna, Radio Onda d'urto di Brescia, Radio Onda Rossa di Roma, e all'Agenzia AMISnet, ha dato vita al network Radio Gap (Global Audio Project), nato per raccontare i fatti del G8 di Genova a luglio di quell'anno e che ha proseguito con le mobilitazioni degli anni successivi."}
{"id": "593943", "revid": "547034", "url": "https://it.wikipedia.org/wiki?curid=593943", "title": "Serverless", "text": "Con il termine serverless (dall'inglese senza server) si intende un modello di esecuzione cloud dove il provider del servizio cloud alloca le risorse della macchina appena queste vengono richieste.\nQuando un app non \u00e8 in uso, nessuna risorsa viene consumata e il prezzo \u00e8 basato solo sulle risorse utilizzate.\nIl termine serverless \u00e8 fuorviante perch\u00e9 sono comunque utilizzati dei server in cloud, ma questi vengono astratti ai programmatori, che non devono pi\u00f9 occuparsi di mantenimento o configurazione.\nNon bisogna confondere serverless con sistemi informatici che non richiedono un server per funzionare, tipo il Peer-to-peer"}
{"id": "593944", "revid": "767487", "url": "https://it.wikipedia.org/wiki?curid=593944", "title": "Distretto di Galanta", "text": "Il distretto di Galanta (in slovacco: \"okres Galanta\") \u00e8 un distretto della regione di Trnava, nella Slovacchia occidentale.\nFino al 1918, la maggior parte del territorio del distretto faceva parte della contea ungherese di Bratislava, eccetto una piccola area a est, che faceva parte della contea di Nitra.\nSuddivisione amministrativa.\nIl distretto \u00e8 composto da 3 citt\u00e0 e 33 comuni:"}
{"id": "593948", "revid": "466539", "url": "https://it.wikipedia.org/wiki?curid=593948", "title": "My Name Is Earl", "text": "My Name Is Earl \u00e8 una serie televisiva statunitense creata da Greg Garcia e prodotta dalla 20th Century Fox dal 2005 al 2009.\nTrama.\nEarl J. Hickey \u00e8 un trentenne fannullone che conduce una vita disordinata e sregolata, dedito a piccoli furti e crimini, assieme alla moglie Joy, ai suoi due figli legittimi ma non biologici, Earl Jr. e Dodge, e all'inseparabile fratello Randy. La sua vita cambia radicalmente quando una mattina vince 100\u00a0000 dollari grazie a un biglietto del gratta e vinci. Mentre gioisce per la vincita viene investito da un'automobile, perdendo cos\u00ec il tagliando vincente e finendo all'ospedale. Dopo l'incidente, Earl perde anche la moglie, che con l'inganno gli fa firmare il foglio del divorzio, e la casa, occupata ora da Darnell detto \"Gamberone\", amante, padre del secondo figlio di Joy e poi anche marito di lei.\nDurante la degenza Earl viene a conoscenza del Karma, il principio secondo cui per ogni azione che si compie ne ritornerebbe indietro un'altra dello stesso tipo. L'uomo comincia a riflettere sulla vita e sulla sua condotta, arrivando a concludere che le numerose cattive azioni sono la causa del suo malessere, decidendo perci\u00f2 di rimediare: stila una lista di tutte le cattiverie commesse fin l\u00ec, cercando di rimediare a una a una a tutte le sue colpe per poter cos\u00ec vivere finalmente una vita tranquilla e pulita.\nNel motel dove si trasferisce a vivere insieme a suo fratello Randy, Earl incontra Catalina, una giovane immigrata clandestina messicana addetta alle pulizie, che stringe subito una forte amicizia con i due fratelli promettendo di aiutarli nel loro compito. Dopo aver eliminato il suo primo punto dall'elenco, Earl ritrova sotto la sua scarpa destra il gratta e vinci smarrito dopo essere stato investito; grazie alla vincita Earl pu\u00f2 quindi dedicarsi a tempo pieno alla cancellazione dei numerosi punti contenuti nella sua lista.\nEpisodi.\nNegli Stati Uniti \"My Name Is Earl\" \u00e8 stata trasmessa in prima visione da NBC. In Italia la messa in onda televisiva della serie, trasmessa da Italia 1, \u00e8 sempre stata molto travagliata. La prima stagione partita il 18 settembre 2006, venne interrotta bruscamente due mesi pi\u00f9 tardi e gli ultimi episodi furono trasmessi a intervalli di tempo, con una programmazione irregolare e discontinua. Dopo una lunghissima pausa il telefilm \u00e8 tornato in onda in prima visione con la trasmissione della seconda stagione, iniziata il 9 giugno 2009 e interrotta improvvisamente dopo i primi 11 episodi il 25 agosto. La messa in onda \u00e8 poi ripresa di nuovo un anno dopo e cio\u00e8 il 3 giugno del 2010 fino al 1\u00ba luglio. Gli episodi della terza stagione sono cominciati il 17 novembre 2010, seguiti da quelli della quarta dal 17 dicembre al 26 gennaio 2011.\nProduzione.\nDopo quattro stagioni di buon successo, con una media di 4.500.000 spettatori, il 19 maggio 2009 la NBC ha cancellato la serie; dopo una paventata possibilit\u00e0 in cui la Fox, di propriet\u00e0 della 20th Century Fox che produce lo show, o che il canale via cavo TBS recuperassero la serie per una quinta stagione, l'attore Ethan Suplee ha comunicato, a fine maggio, tramite la sua pagina Twitter, che la serie era stata ufficialmente cancellata. La notizia ha lasciato sgomento Greg Garcia, il creatore della serie, che non si aspettava minimamente la cancellazione, e che cos\u00ec non ha avuto modo di dare un epilogo allo show.\nTuttavia, nella nuova serie creata da Greg Garcia nel 2010, \"Aiutami Hope!\", la storia di Earl Hickey viene menzionata come facente parte di un universo narrativo condiviso, e conclusa prima dell'inizio delle vicende della stessa: infatti \u00e8 possibile ascoltare, nel primo episodio, un giornalista televisivo raccontare la notizia di un uomo che \u00e8 riuscito a rimediare a una lista di torti da questi commessi in passato, dichiarando che \"nessuno potrebbe mai credere a come \u00e8 andata a finire\", prima che la televisione venga spenta; \u00e8 ovvio il riferimento a Earl e alla sua lista, nonch\u00e9 all'improvvisa cancellazione di \"My Name Is Earl\". Nonostante la fine improvvisa di \"My Name Is Earl\", sempre attraverso la visione di \"Aiutami Hope!\", si pu\u00f2 capire che Earl \u00e8 riuscito a finire completamente la lista, dato che lo stesso giornalista dice anche che Earl \u00e8 riuscito a completarla.\nAmbientazione.\nNon si sa esattamente dove si trovi Camden County, la cittadina in cui \u00e8 ambientata la serie. Nell'episodio \"Il professore\" della prima stagione viene detto che si trovi nel Maryland. Invece nell'episodio \"Inside Probe\" viene detto che si trova nel New Jersey. Le riprese della serie sono state effettuate a Lake Balboa, una citt\u00e0 della San Fernando Valley, nella California meridionale.\nTrasmissione internazionale.\nQuesti sono i titoli della serie usati in altri stati:\nEdizioni home video.\nLe edizioni in DVD della serie televisiva sono distribuite dalla 20th Century Fox Television."}
{"id": "593952", "revid": "1543377", "url": "https://it.wikipedia.org/wiki?curid=593952", "title": "Gai Maito", "text": ", soprannominato , \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto.\n\u00c8 il capitano del team composto da Neji Hyuga, Tenten e Rock Lee e si considera il rivale di Kakashi Hatake. \u00c8 uno dei personaggi che rappresentano la parte \"comica\" di Naruto in alcune occasioni, sebbene le vicende del personaggio siano ricche di insegnamenti, di valori umani e di parti drammatiche. Il personaggio appare in altri media, compresi tutti i videogiochi, OAV e anche in alcune linee di merchandise. Il suo nome pu\u00f2 essere traslitterato anche in senso anglofono come Might Guy; tale trascrizione \u00e8 stata usata in alcune edizioni estere.\nIl personaggio.\nCreazione e aspetto.\nInsieme al suo allievo prediletto Rock Lee, il personaggio di Gai trae ispirazione dalla leggenda delle arti marziali Bruce Lee: ci sono infatti molti punti in comune tra Bruce Lee e Gai come il nunchaku, un'arma che Bruce usava correntemente nei suoi film portandolo sul grande schermo per la prima volta in \"Dalla Cina con furore\". Durante la creazione di Gai, Kishimoto si \u00e8 ispirato agli insegnanti di educazione fisica presenti nelle scuole giovanili. Come mostrato nel secondo ufficiale databook di Naruto (Hiden: T\u014d no Sho) la traslitterazione ufficiale del suo nome sarebbe dovuta essere Guy esattamente come \"giovane\" in inglese poi cambiata, dopo pochi numeri, in Gai. Questo nome \u00e8 stato mantenuto, poi, nella versione inglese dell'anime.\nL'aspetto di Gai \u00e8 alquanto stravagante e buffo: \u00e8 conosciuto per le sue spesse sopracciglia, la sua lucente capigliatura a scodella e un incredibile zelo. Ha un'altezza di 185cm e un peso di 77kg. Tutti questi elementi lo rendono particolarmente poco attraente e sgargiante ma Gai non se ne vergogna, anzi ne va addirittura fiero. A causa della sua tuta da combattimento verde \u00e8 soprannominato la : secondo il ninja essa \u00e8 particolarmente comoda nei combattimenti e rende i movimenti molto pi\u00f9 liberi, garantendo inoltre un'ottima traspirazione essendo dotata di propriet\u00e0 eccezionali contro l'umidit\u00e0 (la definisce addirittura \"l'indumento perfetto per l'atleta perfetto\"). Gai regala questa tuta a Rock Lee, che \u00e8 l'unico ad indossarla, a Naruto, che la indossa in alcune occasioni, a Neji e a Tenten, che per\u00f2 non ne faranno mai uso considerandola molto ridicola. Gai indossa inoltre delle cavigliere arancioni, sotto le quali porta dei pesi pesantissimi.\nPersonalit\u00e0.\nGai ricalca lo stereotipo classico del personaggio esperto nell'uso delle arti marziali: oltre a parlare sempre in modo molto formale, anche con gli amici, dimostra rispetto per tutti i nemici che affronta, non abbandonandosi mai a commenti sarcastici su di loro; \u00e8 inoltre estremamente rispettoso delle leggi e dei regolamenti. Il suo allievo Lee ha una vera e propria venerazione per lui: il rapporto che lo lega all'allievo \u00e8 dovuto anche al fatto che Gai \u00e8 stata la prima persona a credere in Lee, aiutandolo nel suo allenamento. Tale legame \u00e8 cos\u00ec forte che quando Rock Lee ha paura di fare l'intervento per poter tornare a combattere, Gai gli promette che se fosse morto durante l'operazione, anche lui sarebbe morto insieme a lui.\nSolitamente lo si vede scommettere con s\u00e9 stesso di compiere un determinato allenamento e, se non dovesse riuscirci, di farne un altro pi\u00f9 duro. Gai si sente il rivale di Kakashi Hatake e lo sfida spesso e volentieri, nonostante questi non abbia alcuna voglia di affrontare le prove imposte dall'amico: cerca infatti di evitarle ignorandolo o semplicemente rifiutandosi di partecipare. Finora le sfide tra i due sono 101 (50 vinte da Gai e 51 da Kakashi): le prove scelte da Kakashi sono sempre banali e veloci da fare, tra queste vi \u00e8 la morra cinese e la corsa; Gai va invece molto orgoglioso di ognuna di queste vittorie. Ha inoltre una memoria molto breve: ad esempio combatte per tre volte contro Kisame senza ricordarsi il nome dell'avversario. Soffre inoltre di mal di mare. Tutto quello in cui crede gli \u00e8 stato trasmesso dal padre: tra questi insegnamenti c'\u00e8 anche uno dei pi\u00f9 importanti per Gai, cio\u00e8 \"Lottare per quello in cui si crede \u00e8 di per s\u00e9 una grande vittoria\" e anche \"Non \u00e8 importante riuscire a fare una cosa, ci\u00f2 che conta \u00e8 credere fermamente di potercela fare.\"\nGai presenta numerosi aspetti parodistici presenti negli anime e nei manga dedicati alle arti marziali. Sotto quest'ottica sono ben comprensibili le scene in cui Gai esalta le virt\u00f9 della giovent\u00f9 con le classiche \"fiamme nelle pupille\", quando conforta il suo allievo dopo averlo rimproverato (con alle spalle la classica immagine di onde che si frangono sulla scogliera), la \"posa da figo\" (braccio teso in avanti, occhiolino, mano chiusa ad eccezione del pollice e sorriso a trentadue denti con tanto di stellina), gli assurdi allenamenti a cui maestro e allievo si sottopongono (portare pesi alle caviglie), atteggiamenti e modi di fare verso cui Kakashi stesso si dispera, dicendo che Gai \u00e8 sin troppo antiquato.\nStoria.\nGai \u00e8 il figlio di Dai Maito, conosciuto come '\"Eterno Genin\" e che per questo era spesso preso in giro dai Jonin o da altri ninja di grado superiore al suo poich\u00e9 era ritenuto debole nonch\u00e9 un buono a nulla. Ciononostante Dai diede a suo figlio tante lezioni di vita, inducendolo sempre a una perenne positivit\u00e0 anche quando questo veniva preso in giro o schernito.\nAl suo primo esame per diventare Chunin, Gai era in squadra con Ebisu e Genma Shiranui. Durante la seconda parte di esame, si scontr\u00f2 insieme ai suoi compagni con il team Minato di Kakashi Hatake, Obito Uchiha e Rin Nohara, sconfiggendo facilmente Obito. Nella terza parte di esame, sconfisse nuovamente Obito, dopo avergli fatto una \"nice guy pose\"; tuttavia, nell'ultima parte Gai venne battuto da Kakashi, che da quel momento consider\u00f2 suo rivale.\nDurante la terza guerra ninja, Gai e il suo team vennero attaccati dai sette spadaccini della nebbia e riuscirono a salvarsi grazie al sacrificio di Dai che apr\u00ec l'ottava porta del chakra. Poco dopo la fine della guerra, quando la Volpe a Nove Code attacc\u00f2 Konoha, Gai e il resto dei suoi compagni si vedono vietati dal partecipare alla difesa del Villaggio dal padre di Kurenai e da altri shinobi pi\u00f9 anziani.\nGai divenne il capitano della squadra formata da Neji Hyuga, Tenten e Rock Lee; quest'ultimo suo pupillo; Gai \u00e8 il rivale di Kakashi Hatake. Ha allenato particolarmente Rock Lee, insegnadogli le tecniche del Loto e l'apertura delle otto porte di chakra e donandogli, inoltre, insegnamenti e consigli che lo aiutarono ad aumentare la fiducia in se stesso. Gai iscrive i suoi allievi agli esami di selezione dei chunin. Durante la terza prova degli esami, il villaggio viene attaccato dai ninja del Suono e della Sabbia. In questa occasione, Gai tenta di sconfiggere pi\u00f9 nemici possibili insieme a Kakashi, ma non riesce a catturare Kabuto. Quando Itachi Uchiha e Kisame Hoshigaki arrivano al Villaggio per catturare Naruto, Gai accorre in aiuto di Kakashi, Kurenai e Asuma e affronta i due membri dell'Organizzazione Alba. Gai affronta particolarmente Kisame, riuscendo a metterlo in difficolt\u00e0, ma lo scontro non si conclude visto che Kisame e Itachi fuggono poco dopo. Contemporaneamente, sempre in questo periodo, Gai accudisce Rock Lee, ferito gravemente da Gaara, affidandolo alle cure di Tsunade che riesce alla fine ad operarlo e a metterlo in condizioni di riprendere il mestiere di ninja.\nNella seconda parte del manga Gai, insieme al resto del suo team, viene inviato da Tsunade come supporto al team Kakashi al Villaggio della Sabbia contro l'Organizzazione Alba. Durante il viaggio per il covo dell'Organizzazione, Gai affronta e sconfigge una copia di Kisame e, in seguito, affronta una copia di s\u00e9 stesso, che riesce a sconfiggere solo con la propria forza di volont\u00e0 e con il sostegno di Rock Lee che lo incita a combattere. Dopo l'invasione di Pain, Gai ritorna subito al Villaggio per poi ripartire insieme a Naruto, Yamato e Aoba Yamashiro, nell'isola segreta all'interno del Villaggio della Nuvola per tenere al sicuro le forze portanti. Qui affronta Kisame per la terza volta e riesce a catturarlo, tuttavia il membro di Alba riesce a liberarsi e a suicidarsi in modo da non consegnare le informazioni sull'organizzazione al nemico.\nTuttavia dopo la morte di Kisame, Gai ne loda le gesta, affermando che \u00e8 stato un vero shinobi combattendo per ci\u00f2 in cui credeva fino alla fine e, in onore di questo, promette che non si scorder\u00e0 mai il suo nome.\nGai viene reclutato nella Terza divisione, comandata da Kakashi. Dopo essere stati impegnati in vari campi di battaglia, i due si recano da Naruto e Killer Bee, lottando contro i cercoteri controllati da Obito Uchiha. In seguito alla sconfitta di quest'ultimo e alla momentanea dipartita di Naruto e Sasuke, Gai decide di sacrificarsi per provare a sconfiggere Madara Uchiha, il quale ha acquisito i poteri yin e yang cio\u00e8 il rinnegan e la modalit\u00e0 eremita delle sei vie di Hagoromo Oostutsuki, aprendo l'ultima delle otto porte, con cui riesce a mettere in difficolt\u00e0 il nemico, che lo elogia come il pi\u00f9 forte utilizzatore di Taijutsu da lui mai incontrato, affermando che non si divertiva cos\u00ec dall'ultimo scontro con Hashirama Senju.\nL'utilizzo dell'ultima tecnica della formazione delle otto porte, chiamata \"Gai della notte\", provocher\u00e0 seri danni a Madara, che affermer\u00e0 di essere rimasto quasi ucciso dal suo attacco (il colpo gli ha disintegrato un braccio, una spalla e parte del torso), e di essere sopravvissuto per puro caso. Questi tenta quindi di uccidere Gai, in fin di vita per via dell'apertura delle porte, che per\u00f2 viene salvato dall'intervento di Naruto, che grazie al potere donatogli dall'Eremita riesce ad impedire che Gai muoia.\nGai sopravvive alla guerra, ma rimane con le ossa della gamba destra irrimediabilmente fratturate in pi\u00f9 punti. Alcuni anni dopo la fine della guerra viene rivelato che Gai \u00e8 sopravvissuto allo scontro con Madara, ma \u00e8 costretto sulla sedia a rotelle a causa della rottura della gamba destra avvenuta durante lo scontro.\nCapacit\u00e0 ninja.\nGai \u00e8 un ninja estremamente ferrato nell'uso delle arti marziali: a differenza dell'allievo Rock Lee ha la capacit\u00e0 di usare sia le arti magiche che quelle illusorie, ma semplicemente non gli piacciono n\u00e9 le une n\u00e9 le altre preferendo appunto il taijutsu.\nHa pi\u00f9 volte dimostrato una forza al limite dell'inumano, ottenuta grazie al durissimo allenamento cui si sottopone giornalmente: parte di esso consiste nel portare sempre dei pesi alle caviglie di cui si pu\u00f2 liberare solo quando deve difendere coloro che ama, cosa che ha fatto promettere anche a Rock Lee. Una volta tolti la sua velocit\u00e0 aumenta ancora, rendendo i suoi movimenti talmente veloci da essere davvero imprevedibili. Dopo Kakashi, Gai \u00e8 il Jonin pi\u00f9 forte del villaggio della foglia, e se utilizzata la 6 e la settima porta pu\u00f2 addirittura essergli superiore per la potenza che acquisisce. Con l'ottava ed ultima porta addirittura pu\u00f2 acquisire una potenza superiore alla maggior parte di quella posseduta dei cercoteri. \nLa sua vera abilit\u00e0 infatti consiste nell'apertura delle otto porte del chakra, cio\u00e8 i limitatori naturali e inconsci della quantit\u00e0 di energia cui un ninja pu\u00f2 attingere dal suo corpo: Gai pu\u00f2 aprirle tutte e questo, probabilmente, fa di lui il personaggio pi\u00f9 forte di \"Naruto\" per quanto riguarda il taijutsu; lo stesso Madara Uchiha, durante la Quarta guerra ninja, si complimenter\u00e0 con lui ammettendo che era dai tempi del Primo Hokage che non trovava un avversario tanto valido, definendo il taijutsu di Gai di un livello talmente elevato da non aver mai incontrato nessuno che si avvicini anche solo lontanamente a lui.\nA differenza del suo pupillo, infine, Gai possiede anche una resistenza straordinaria: nonostante, infatti, in alcuni scontri apra ben sei porte ed usi la devastante tecnica che ne deriva, anzich\u00e9 ridurre il proprio corpo in uno stato di immenso dolore ancora peggiore di quello subito da Lee dopo l'apertura della quinta porta, Gai resta solamente molto stanco dopo il combattimento. Anche dopo aver aperto la settima porta, nello scontro con Kisame sull'isola-tartaruga, il suo fisico ne accusa gli effetti solo successivamente allo scontro, sebbene si rivelino poi estremamente dolorosi."}
{"id": "593953", "revid": "228587", "url": "https://it.wikipedia.org/wiki?curid=593953", "title": "Blair", "text": ""}
{"id": "593954", "revid": "35948", "url": "https://it.wikipedia.org/wiki?curid=593954", "title": "Unione Tipografico Editrice Torinese", "text": ""}
{"id": "593957", "revid": "767487", "url": "https://it.wikipedia.org/wiki?curid=593957", "title": "Frou Frou (gruppo musicale)", "text": "I Frou Frou erano un duo di musica elettronica britannico formato da Imogen Heap e Guy Sigsworth, che hanno pubblicato il loro unico album, \"Details\", nel 2002. La voce \u00e8 quella di Heap. L'anno successivo, nel 2003, dopo aver riscosso successo a livello europeo, si sciolsero per dedicarsi a progetti solisti.\nStoria del gruppo.\nI due si conobbero nel 1998, nel periodo della scrittura e registrazione dell'album di debutto di Imogen. Successivamente, prima del progetto Frou Frou, hanno anche scritto testi per Madonna e i Lamb. Solo successivamente, nel 2001, nacque l'idea del progetto, il cui nome deriva da una poesia di Arthur Rimbaud del 1870 ed \u00e8 un'onomatopea in francese che ricorda il fruscio delle gonne delle ballerine di can-can. Nel 2002 i Frou Frou firmano un contratto con le etichette Universal Records e Island Records per l'Europa e la MCA Records per gli Stati Uniti d'America. Il loro album di debutto, \"Details\", vede la luce nell'agosto del 2002 e presenta elementi di musica elettronica, trip hop e pop.\nDall'album sono stati estratti quattro singoli: l'apripista \u00e8 \"Breathe In\", che riscuote successo particolarmente in Italia dove arriva diciannovesimo in classifica, mentre meno fortunati sono invece i seguenti \"Let Go\", \"Must Be Dreaming\" e \"It's Good to Be in Love\", quest'ultimo per\u00f2 conosciutissimo in Italia grazie all'utilizzo della canzone come colonna sonora di uno spot per un gelato, andato in onda per diverse estati. Per promuovere il non fortunatissimo album \u00e8 stato girato anche un video per la canzone \"The Dumbing Down of Love\"."}
{"id": "593958", "revid": "121714372", "url": "https://it.wikipedia.org/wiki?curid=593958", "title": "Air Alps", "text": "Air Alps (stilizzata come Air A!ps) \u00e8 stata una compagnia aerea regionale austriaca nata nel 1998 e operativa dal 1999, con base a Bolzano e sede amministrativa ad Innsbruck. Il proprietario di maggioranza, con una quota azionaria del 76% era Welcome Air Luftfahrt GmbH &amp; Co KG. Altro azionista importante era un consorzio di imprenditori altoatesini.\nStoria.\nAir Alps nasceva con il nome di KLM ALPS, divent\u00f2 un'affiliata dell'Alitalia per la quale operava tutti i suoi voli in code-share e alla quale si affidava per i servizi di bordo e di terra con il codice AZ.\nNel 2008 Air Alps comunicava di aver chiuso il 2007 in attivo di 700.000 euro e la fine della collaborazione con Alitalia con la quale mantenne solo accordi di code-sharing.\nNell'estate del 2008 oper\u00f2 per un breve periodo le rotte da Foggia per Milano, Roma e Palermo per conto di Club Air, rifiutando, dopo il fallimento di quest'ultima, di continuare ad operarle.\nL'operativo 2009 prevedeva collegamenti da Bolzano per Roma Fiumicino, da Roma Fiumicino a Rimini, Perugia e Parma, da Milano Malpensa a Perugia e da Perugia per Lamezia Terme e Palermo.\nIl suo hub venne spostato da Bolzano a Roma-Fiumicino.\nNel dicembre 2009 Air Alps venne acquisita da Welcome Air Luftfahrt, che divent\u00f2 cos\u00ec la terza pi\u00f9 grande compagnia in Austria, possedendo gi\u00e0 Welcome Air e Tyrol Air Ambulance. Dal 2010 operava anche sul collegamento Roma Fiumicino-Salerno e Milano Malpensa-Salerno\nIl 14 gennaio 2012 Air Alps, in forti difficolt\u00e0 finanziarie, sospese a tempo indeterminato i voli. Tutti gli aeromobili della flotta furono bloccati all'aeroporto di Innsbruck e privati della licenza di volo. Le linee sospese erano tutte quelle all'epoca servite, ovvero (oltre a Roma - Bolzano), anche Roma - Parma e Malpensa - Salerno.\nIl 16 gennaio 2012 l'ente nazionale per l'aviazione austriaco ritir\u00f2 la licenza di volo alla compagnia: tutti i voli del vettore vennero perci\u00f2 cancellati.\nIl 30 gennaio 2012 la compagnia annunci\u00f2 la ripresa del volo da Bolzano a Roma dal 1\u00ba febbraio 2012.\nIl 1\u00ba febbraio 2012 Air Alps riprese la normale attivit\u00e0 di linea solamente sulla tratta Bolzano-Roma come annunciato in precedenza.\nDal 1\u00ba dicembre 2012 Air Alps lasci\u00f2 in modo definitivo l'aeroporto di Bolzano.\nNel 2013 termin\u00f2 definitivamente l'attivit\u00e0, con il licenziamento di tutti i dipendenti e la dismissione o vendita dell'intera flotta."}
{"id": "593959", "revid": "228587", "url": "https://it.wikipedia.org/wiki?curid=593959", "title": "Distretto di Ilava", "text": "Il distretto di Ilava (in slovacco: \"okres Ilava\") \u00e8 un distretto della regione di Tren\u010d\u00edn della Slovacchia occidentale.\nFino al 1918, il distretto ha fatto parte della contea ungherese di Tren\u010d\u00edn.\nSuddivisione amministrativa.\nIl distretto \u00e8 composto da 3 citt\u00e0 e 18 comuni:"}
{"id": "593960", "revid": "1776051", "url": "https://it.wikipedia.org/wiki?curid=593960", "title": "Classe Illustrious", "text": "Le portaerei della classe Illustrious vennero sviluppate per la Royal Navy britannica nel corso degli anni Trenta, durante il riarmo inglese seguito alla minaccia di una nuova guerra europea; furono le prime portaerei della storia ad avere un ponte di volo corazzato, cosa che rendeva per\u00f2 la capacit\u00e0 di trasporto aerei relativamente ridotta.\nEsse vennero impiegate dalla Royal Navy per tutta la durata della seconda guerra mondiale, specialmente nel Mediterraneo, dove la robustezza di tali navi venne messa a dura prova, ma nessuna venne affondata. La \"Illustrious\", che fece da base per attaccare la Regia Marina di stanza a Taranto (Notte di Taranto), pochi mesi dopo fu attaccata da bombardieri in picchiata e colpita da almeno 7 bombe, ma riusc\u00ec a salvarsi.\nQuesta classe si componeva di quattro unit\u00e0: \nDopo la guerra, venne profondamente rinnovata con l'aggiunta di un ponte di volo laterale.\nLe portaerei \"Indefatigable\" e \"Implacable\" molto simili alle unit\u00e0 della Classe Illustrious costituivano la Classe Implacable."}
{"id": "593964", "revid": "767487", "url": "https://it.wikipedia.org/wiki?curid=593964", "title": "Hiruzen Sarutobi", "text": ""}
{"id": "593970", "revid": "73843", "url": "https://it.wikipedia.org/wiki?curid=593970", "title": "HMS Ark Royal (R09)", "text": "La HMS \"Ark Royal\" (R09), quarta nave da guerra della Royal Navy britannica a portare questo nome, \u00e8 stata una portaerei classe Audacious. Con la sua gemella HMS \"Eagle\" fu una delle pi\u00f9 grandi portaerei britanniche mai costruite. Venne costruita nei cantieri Cammell Laird, venendo impostata il 3 maggio 1943, in piena seconda guerra mondiale, varata sette anni dopo il 3 maggio 1950 ed entrata in servizio il 25 febbraio 1955.\nOperativa tra gli anni cinquanta e settanta oper\u00f2 con aerei a reazione di vario tipo e rappresent\u00f2 una delle migliori navi dell'epoca.\nCostruzione e modifiche.\nLa \"Ark Royal\" venne costruita insieme alla sorella \"Eagle\", inizialmente denominata \"Audacious\" e origine del nome della classe. Inizialmente era prevista la costruzione di quattro unit\u00e0 ma, alla fine della seconda guerra mondiale, la \"Africa\" e la \"Eagle\" originaria vennero cancellate, mentre la costruzione delle due unit\u00e0 rimanenti venne sospesa per diversi anni. Entrambe le navi sarebbero state pi\u00f9 volte modernizzate e modificate durante la loro vita operativa.\nL'unit\u00e0, inizialmente chiamata \"Irresistible\", venne ribattezzata \"Ark Royal\" prima del varo. La precedente unit\u00e0 a portare questo nome era stata un'altra portaerei, affondata al largo di Gibilterra il 14 novembre 1941 con la perdita di un membro dell'equipaggio.\nL'unit\u00e0 non venne varata prima del 1950 ed i lavori di completamento richiesero altri cinque anni. Durante questo periodo venne riprogettata estensivamente, risultando marcatamente differente dalla sorella \"Eagle\".\nAl momento dell'ingresso in servizio aveva un ponte di volo leggermente angolato con un'ampiezza di 5.5\u00b0 dall'asse della nave, due catapulte a vapore in grado di lanciare apparecchi con peso fino a 14.000\u00a0kg, un elevatore esterno sul lato sinistro, armamento modificato e il nuovo sistema ottico di aiuto all'appontaggio. Fu la prima unit\u00e0 britannica ad avere il ponte di volo angolato e le catapulte a vapore dalla costruzione, mentre nelle precedenti unit\u00e0 queste apparecchiature erano state installate durante appositi interventi di ammodernamento. Queste innovazioni permisero alla portaerei di gestire contemporaneamente decolli e appontaggi. Il ponte di volo misurava 240 X 34 metri.\nCirca un anno dopo l'ingresso in servizio i cannoni da 113\u00a0mm situati a prua sulla fiancata sinistra vennero rimossi per lasciare pi\u00f9 spazio alle operazioni di decollo dal ponte inclinato. Quattro anni dopo l'elevatore di sinistra venne eliminato insieme ai rimanenti cannoni da 113\u00a0mm di prua. Gli ultimi cannoni da 113 vennero rimossi durante i lavori di modernizzazione del 1964. Tra il marzo 1967 ed il febbraio 1970 vennero effettuati gli ultimi grandi lavori di manutenzione e modernizzazione, che le permisero di operare anche i pi\u00f9 grandi Phantom e Buccaneer Mk.2. L'inclinazione del ponte di volo rispetto all'asse venne aumentata fino a 8.5\u00b0, vennero installate nuove catapulte e nuovi cavi d'arresto. Anche l'isola venne modificata parzialmente insieme all'apparato elettronico e radar, anche se parte dell'equipaggiamento originale rimase in uso. Vennero anche predisposti lanciatori per missili Sea Cat, che non vennero per\u00f2 mai installati, lasciando la nave senza alcun tipo di difesa.\nAll'ingresso in servizio la \"Ark Royal\" imbarcava fino a 50 aerei tra Sea Hawk, Sea Venom, Fairey Gannet e Skyraider, oltre a vari elicotteri. Con il passare degli anni e l'ingresso in servizio di nuovi aerei pi\u00f9 grandi e complessi, il numero di mezzi imbarcati scese a meno di 40 quando l'unit\u00e0 venne radiata nel 1978.\nServizio.\nLa \"Ark Royal\" partecip\u00f2 durante la sua vita operativa a molte esercitazioni come parte della Royal Navy e delle forze NATO, senza partecipare mai a missioni di combattimento. Non venne impiegata attivamente durante la crisi di Suez, avvenuta ad un solo anno dalla sua entrata in servizio, in quanto al momento era impegnata nelle prove in mare successive a dei lavori di modifica. Nel 1963 si svolsero a bordo i test per lo sviluppo di un nuovo tipo di aereo a decollo verticale (V/STOL), l'Hawker P.1127, dal quale sarebbe poi stato sviluppato l'Hawker Siddeley Harrier.\nIl 9 novembre 1970 rimase coinvolta in un noto incidente, entrando in collisione con un cacciatorpediniere sovietico classe Kotlin mentre questo seguiva da vicino la \"Ark Royal\", manovra frequente durante la Guerra fredda. La nave si trovava nel Mediterraneo per partecipare ad una esercitazione della NATO e rimase solo leggermente danneggiata nella collisione; anche il cacciatorpediniere ebbe danni minori e il Comandante della \"Ark Royal\" venne assolto da ogni accusa relativa all'incidente durante la successiva Corte Marziale.\nNel 1970, la \"Ark Royal\" imbarcava 39 aerei. La conformazione tipica comprendeva 12 Phantom FG MK.1s, dell'892 Squadron, 14 Buccaneer S MK.2s dell'809 Squadron, 4 Gannet AEW Mk.3s del B Flight 849 Squadron, 6 Sea King HAS Mk.1s dell'824 Squadron, 2 Wessex HAR Mk.1s ed 1 Gannet COD MK.4. in seguito rimpiazzato da un AEW3. I Buccaneers potevano essere utilizzati come aerei cisterna utilizzando serbatoi aggiuntivi, o come aerei da ricognizione con macchine fotografiche posizionate sulla carlinga. Nel luglio 1976 partecip\u00f2 in rappresentanza del Regno Unito alle celebrazioni per il bicentenario degli Stati Uniti a Fort Lauderdale. Inizialmente era previsto di ritirare l'unit\u00e0 dal servizio attivo verso la met\u00e0 degli anni settanta, ma venne mantenuta attiva pi\u00f9 a lungo anche utilizzando come pezzi di ricambio parti della sorella \"Eagle\", gi\u00e0 radiata dalla marina britannica.\nEntr\u00f2 nella base navale di Devonport per l'ultima volta il 4 dicembre 1978 venendo radiata il 14 febbraio 1979. Il 29 marzo 1980 il Ministero della Difesa annunci\u00f2 che la nave sarebbe stata demolita, mettendo fine a vari progetti di conservazione dell'unit\u00e0 come museo. Lasci\u00f2 Devonport il 22 settembre 1980 per essere demolita a Cairnryan, nei pressi di Stranraer, in Scozia, dove giunse il 28 settembre. La demolizione dur\u00f2 fino al 1983. Varie parti della nave sono state conservate: ad esempio un'ancora \u00e8 esposta al Fleet Air Arm Museum della base di Yeovilton."}
{"id": "593971", "revid": "125669917", "url": "https://it.wikipedia.org/wiki?curid=593971", "title": "Staiti", "text": "Staiti (\u03a3\u03c4\u03ac\u03c4\u03b7, traslitterato \"St\u00e0ti\", in greco-calabro) \u00e8 un comune italiano di 190 abitanti della citt\u00e0 metropolitana di Reggio Calabria in Calabria.\nSecondo i dati ISTAT al 30 settembre 2012 \u00e8 il comune meno popolato della Calabria.\nGeografia fisica.\nStaiti sorge arroccato sul fianco della Rocca Giambatore a 500 m s.l.m. e con vista sull'ampia valle della fiumara di Bruzzano, all'estremo confine sud del Parco nazionale dell'Aspromonte.\nStoria.\nDi origini incerte, si suppone essere nato intorno al 1500 come luogo d'avvistamento facente parte del feudo di Brancaleone allora retto da Geronimo Ruffo. Assunse l'odierna denominazione allorch\u00e9 fu acquistato dalla famiglia Staiti (nome tutt'oggi molto diffuso specialmente nel Messinese) che lo fortific\u00f2 e lo cedette poi ai principi Carafa di Roccella Jonica che lo tennero presumibilmente fino al 1806 (epoca dell'eversione della feudalit\u00e0).\nL'abitato, come consuetudine dei paesi arroccati, segue l'ardua orografia del territorio e si incastona perfettamente su questa roccia che d\u00e0 una sensazione di precariet\u00e0 e sicurezza al tempo stesso.\nTutto l'interesse ruota attorno alla Chiesa di Santa Maria della Vittoria, la Piazza antistante il grande edificio religioso \u00e8 il punto di incontro dei cittadini. Oggi la comunit\u00e0 \u00e8 molto piccola, la meno numerosa dell'Area Grecanica, ma un tempo Staiti era fiorente, con una popolazione che si attestava intorno alle 1500 unit\u00e0 ed aveva una florida economia anche in epoche di crisi.\nMonumenti e luoghi d'interesse.\nChiesa di Santa Maria di Tridetti.\nDichiarata Monumento Nazionale, la chiesa \u00e8 dei primi tempi normanni (XI sec.), ma edificata sopra uno schema greco, perch\u00e9 destinata ad un culto greco, quale era praticato dai Basiliani. Infatti in origine era annessa ad un monastero basiliano di cui non resta alcuna traccia.\nIl connubio dell'arco ogivale con quello a pieno centro, che occorre nel presbiterio di Santa Maria di Tridetti \u00e8 una prova lampante della fusione delle due maniere bizantina e normanna. Come dire l'incontro tra due culture non solo costruttive, ma anche religiose e comportamentali quella orientale bizantina e quella occidentale normanna, che ha avuto poi successivi sviluppi in altri esempi nell'architettura religiosa calabrese. Passando tra le pareti rimaste in piedi dell'antica Chiesa si carpiscono elementi della tecnica costruttiva greca come anche la posizione che vede le tre absidi rivolte ad oriente e la facciata ad occidente, ma ci\u00f2 che colpisce veramente \u00e8 la magia di una Chiesa che ha resistito a calamit\u00e0 naturali portando fino ai giorni nostri la testimonianza dell'importanza del culto religioso nella Calabria medievale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 11 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa festa di Sant'Anna costituisce il momento culminante della vita religiosa e civile della comunit\u00e0 staitese. Tornano gli emigrati da ogni parte d'Italia e d'Europa e i devoti dei paesi vicini. I giorni della Novena, dal 16 al 24 luglio, sono scanditi dal suono dei tamburi che richiamano i fedeli.\nCultura.\nIl \"Museo dei Santi Italo-Greci\" contiene 22 pregevoli icone di Santi che hanno vissuto nel territorio dell'antica Magna Grecia. Di notevole fattura, i 18 bassorilievi, in terracotta refrattaria, degli scultori Francesco e Fortunato Violi, rappresentanti la storia di diciotto basiliche medioevali calabresi. Le sculture, di dimensioni 170x150 cm e 300x300 cm, sono iscritte dentro una cornice in cotto. L'opera arreda l'esterno di tutte le mura della citt\u00e0, senza comprometterne l'identit\u00e0.\nGastronomia.\nStaiti \u00e8 rinomato per i suoi \u201cmaccarruni e carni i crapa\u201d, prodotto tipico locale che viene promosso nell'ormai consueta sagra della seconda domenica di agosto.\nTra i prodotti coltivati in loco: la mela rossa di Staiti, di forma sferica, cresce a grappoli, \u00e8 profumata, di pezzatura medio-piccola. Vengono colte verso la met\u00e0 di ottobre..\nInfrastrutture e trasporti.\nStaiti si raggiunge dalla costa jonica tramite la SP 66.\nStaiti \u00e8 servita con autobus dalla Stazione FS di Brancaleone."}
{"id": "593972", "revid": "287204", "url": "https://it.wikipedia.org/wiki?curid=593972", "title": "Classe Kiev", "text": "La classe Kiev o Progetto 1143 \"Krechet\" \u00e8 una classe di 4 portaerei di progettazione sovietica da oltre 30.000 tonnellate di dislocamento, con una lunghezza fuori tutto di 273 metri ed una dotazione normale di circa una trentina tra aerei ed elicotteri.\nIl nome completo \u00e8 , la cui traduzione letterale in italiano \u00e8 \"Pesante aereo incrociatore missilistico Progetto 1143 Kre\u010det\".\nPrecedentemente queste navi, con l'esclusione dell\"Admiral Gorshkov\", hanno ricevuto anche la classificazione ovvero \"grande incrociatore antisommergibile\", e classificazione ovvero \"incrociatore pesante antisommergibile\".\nIl loro nome in codice NATO \u00e8 classe \"Kiev\" (dal nome della nave capoclasse secondo la traslitterazione anglosassone: \"Tyazh\u0451lyy avianesushchiy kreyser raketnyy Proyekt 1143 Krechet\"); la classificazione russa \u00e8 , letteralmente \"Incrociatore pesante aero-missilistico\"; secondo l'hull classification symbol della US Navy si tratta di una portaerei (CV). \nTale designazione, incrociatore invece che portaerei, consente alla Russia di \"aggirare\" la convenzione di Montreux per le navi che transitano per i Dardanelli e il Bosforo tra il Mar Mediterraneo e il Mar Nero.\nStoria.\nLo sviluppo di portaerei nell'Unione Sovietica dopo la seconda guerra mondiale fu lento a causa di considerazioni storiche e politiche (Stalin era contrario a questo tipo di nave), e i primi progetti \u2013 Progetto 71, Progetto 72 e Progetto 85 \u2013 iniziati a partire dal 1939 e sponsorizzati anche dall'Ammiraglio della flotta dell'Unione Sovietica Nikolaj Gerasimovi\u010d Kuznecov \u2013 furono abbandonati uno dopo l'altro negli anni '50, sotto Chru\u0161\u010d\u0451v. \nL'ammiraglio Sergej Georgievi\u010d Gor\u0161kov avanzava la richiesta di una decina di portaelicotteri e ci\u00f2 port\u00f2 alla realizzazione del \"Progetto 1123 Kondor / Moskva\", ovvero due portaelicotteri da 15.000 ton pesantemente armate per la lotta antisommergibile. \nNegli anni '70 il \"Progetto OREL\" prevedeva la realizzazione di superportaerei (a propulsione nucleare e CATOBAR) per confrontarsi direttamente con le omologhe statunitensi. Un primo progetto fu il \"Progetto 1160 Orel\", questo prevedeva delle navi di 80.000 ton a propulsione nucleare con catapulte a vapore e cavi di arresto (CATOBAR) e un gruppo aereo imbarcato di 60/70 tra aerei ed elicotteri; il \"Progetto 1160\" fu cancellato nel 1973. Un secondo progetto, derivato dal \"Progetto 1160 Orel\", fu il \"Progetto 1153 Orel\", questo prevedeva una nave un poco pi\u00f9 piccola, da 70.000 ton sempre a propulsione nucleare con catapulte a vapore e cavi di arresto (CATOBAR) e un gruppo aereo imbarcato di 50 tra aerei ed elicotteri; ma anch'esso fu cancellato nel 1978. \nParallelamente alle ipotesi di superportaerei, fu realizzato il \"Progetto 1143 Kre\u010det\", una classe di 4 portaeromobili STOVL da 40.000 ton, pesantemente armate e con un gruppo aereo di 30 tra aerei STOVL (Yak-38) e elicotteri.\nLe quattro navi classe Kiev sono state le prime vere portaerei della marina sovietica con la capacit\u00e0 di ospitare i caccia imbarcati VTOL Yakovlev Yak-38 \u00abForger\u00bb e un gran numero di elicotteri Kamov Ka-25 e Ka-27. Esse erano anche pesantemente armate, con vari standard di allestimento, che \u00e8 variato a seconda dell'unit\u00e0, in quanto esse sono state realizzate tra gli anni settanta e il decennio successivo. Le prime tre unit\u00e0 entrate a far parte della Marina Russa sono state radiate nel 1993, dopo il crollo dell'Unione Sovietica, mentre l'ultima, entrata in servizio nel 1982 con il nome \"Baku\", \u00e8 stata rinominata \"Admiral Gorshkov\" dopo la dissoluzione dell'Unione Sovietica ed \u00e8 stata radiata nel 1996 per poi essere venduta alla Marina militare indiana.\nLe prime due unit\u00e0 (\"Kiev\" e \"Minsk\") sono sostanzialmente uguali e appartengono entrambe al progetto 1143, la terza unit\u00e0 (\"Novorossiysk\") \u00e8 leggermente diversa ed appartiene al progetto 1143M o 11433 (la differenza principale rispetto alle prime due unit\u00e0 \u00e8 l'assenza del sistema missilistico Osa) e la quarta unit\u00e0 (\"Baku\") \u00e8 profondamente diversa ed appartiene al progetto 11434 o Kiev Mod (secondo la NATO). Per descrivere la quarta unit\u00e0, la \"Baku\", segue una citazione da Globalsecurity.org:\nLa \"Admiral Gorshkov\" in servizio con la marina russa, in seguito ad una serie di incidenti, non ha pi\u00f9 preso il mare dal 1995, anno in cui \u00e8 entrata ufficialmente in riparazione (probabilmente mai iniziata). Nel 2004 \u00e8 stata ceduta dalla Russia all'India, che l'ha ribattezzata . Dopo lunghi lavori di rifacimento, ritardati dallo stato peggiore del previsto dell'unit\u00e0, la nave inizi\u00f2 le prove a mare a giugno 2012. Un problema alle caldaie caus\u00f2 un ulteriore ritardo; le prove a mare furono ripetute a luglio 2013, questa volta con esito positivo. La nave fu, quindi, consegnata alla marina indiana il 15 novembre 2013.\nUlteriori evoluzioni del \"Progetto 1143\" hanno condotto al \"Progetto 1143.5/6 Admiral Kuznetsov\" e al \"Progetto 1143.7 Ul'janovsk\", anche se questi due progetti sono profondamente diversi dal \"Progetto 1143\" originario.\nDiversamente dalla portaerei statunitensi o britanniche, la \"classe Kiev\" era una combinazione di incrociatore e di portaerei. Nella marina sovietica, questa classe fu specificamente designata come \"incrociatore aereo pesante\" invece che semplicemente portaerei. Le navi furono progettate con una grande superstruttura a isola a tribordo, con un ponte di volo angolato di della lunghezza del ponte, e la prua era occupata da un pesante armamento missilistico \"terra-aria\" e \"terra-terra\". La missione standard della \"classe Kiev\" era il supporto per i sottomarini lanciamissili strategici, oltre le navi di superficie e l'aviazione di marina; la classe era capace di impegnarsi in una guerra navale di superficie in funzione antiaereo (AAW), anti-sottomarino (ASW) e anti-superficie (ASuW).\nLa e la erano incorporate nella Flotta del Nord a Severomorsk; mentre la e la erano incorporate nella Flotta del Pacifico a Vladivostok. La \u00e8 incorporata nel Western Naval Command nella base INS Kadamba vicino Karwar.\nLa , la e la furono radiate il a seguito della dissoluzione dell'Unione Sovietica e della riduzione del budget militare. Le prime due navi furono vendute alla Cina, rispettivamente nel 1996 e 1995, e sono attualmente (al 2016) due parchi tematici. Nel 2020 la Minsk \u00e8 risultata in completo stato di abbandono. La terza nave fu venduta (nel 1995) e demolita (nel 1997) a Pohang. La quarta nave, dopo essere stata rinominata nel 1991, fu radiata nel 1996 e fu acquistata dall'India il ; la nave fu profondamente ristrutturata (in particolare modificata da STOVL a STOBAR) in Russia e immessa in servizio il .\nPortaeromobili simili o paragonabili in servizio \u2013 nello stesso periodo (anni ottanta) \u2013 nelle altre marine erano: le 3 unit\u00e0 britanniche della , la britannica (in seguito diventata l'indiana ) o ancora le 5 unit\u00e0 LHA statunitensi della ."}
{"id": "593973", "revid": "125740515", "url": "https://it.wikipedia.org/wiki?curid=593973", "title": "Classe Forrestal", "text": "Le portaerei classe Forrestal hanno rappresentato un passo avanti nella progettazione delle portaerei USA, realizzate negli anni '50 con un dislocamento di circa 57.000 tonnellate, e rimaste in servizio per i 40 anni successivi. Sono oggi considerate le portaerei che diedero una svolta all'evoluzione di queste navi. Per questo motivo si sono guadagnate l'appellativo di \"Supercarrier\" (ovvero \"Superportaerei\").\nCaratteristiche principali e innovazioni.\nLa classe Forrestal \u00e8 stata la classe di transizione da portaerei convenzionali a portaerei nucleari per la US Navy. Sebbene le navi della classe Forrestal siano mosse da motori convenzionali, presentano molte caratteristiche simili alle moderne portaerei. Una di queste \u00e8 il grande ponte di volo, che permetteva di avere molta pi\u00f9 capacit\u00e0 di carico e quindi molti pi\u00f9 aerei, circa 100, rispetto ai 90 della Classe Midway e gli 80 della Classe Essex. Un'altra innovazione furono gli ascensori migliorati che davano pi\u00f9 sicurezza nella discesa nell'hangar. Vennero anche introdotte due nuove catapulte che aumentarono le capacit\u00e0 di far decollare aerei uno dopo l'altro.\nLe antenne posizionate sull'isola erano abbattibili, per permettere alle navi di passare sotto il ponte di Brooklyn."}
{"id": "593977", "revid": "1361022", "url": "https://it.wikipedia.org/wiki?curid=593977", "title": "Classe Shokaku", "text": "La classe Shokaku era una classe di portaerei, composta da due unit\u00e0, della Marina imperiale giapponese. Furono varate agli inizi degli anni quaranta.\nLe due portaerei giapponesi di questa classe, \"Shokaku\" e \"Zuikaku\", tra le pi\u00f9 importanti, se non le pi\u00f9 importanti portaerei giapponesi, erano dotate di un doppio hangar sovrapposto e pesanti corazzature (ma non sul ponte di volo). Furono impiegate tra il 1941 e il 1944 quando andarono perdute, dopo aver partecipato a tutte le principali battaglie aeronavali del Pacifico.\nOrigine e progetto.\nDopo lo svincolo giapponese dal trattato navale di Washington, fu possibile aumentare considerevolmente i programmi navali e le due navi di questa classe furono ordinate nell'ambito del programma di potenziamento navale del 1937, esse erano sostanzialmente un potenziamento del progetto della \"Hiryu\", di poco antecedente. Questo ne faceva un progetto capace di sviluppare una potenzialit\u00e0 ben superiore, perch\u00e9 finalmente era possibile costruire grandi unit\u00e0 navali senza limitazioni di peso o trasformazione di vecchi e incompleti scafi gi\u00e0 disponibili, consentendo inoltre di far tesoro delle esperienze precedenti con le portaerei gi\u00e0 in servizio.\nLa loro struttura era caratterizzata da una piccola isola di comando, sul lato destro, e uno scafo dalle forme slanciate (rapporto L/D circa 10:1), simili a quelle di un incrociatore di grandi dimensioni, con una prua arcuata molto anteriore all\"hangar\" e al ponte di volo, che contribuiva a dare sia una valida tenuta al mare sia una ridotta resistenza all'avanzamento. Uno dei motivi di questa costruzione era la necessit\u00e0 di ospitare un hangar del tipo \"aperto\" per migliorare lo spazio disponibile e quindi il numero delle macchine ospitabili a bordo. questo faceva s\u00ec che l'hangar fosse costruito sopra lo scafo principale e non integrato in esso, similmente quindi alle navi statunitensi e differentemente dalle unit\u00e0 inglesi pi\u00f9 recenti. Le pareti dell\"hangar\" erano sottili, per evitare che le esplosioni interne non trovassero prontamente modo di sfogarsi all'esterno. La cosa in pratica funzion\u00f2 meno bene di quanto sperato, ma faceva parte degli intendimenti per ridurre i danni subiti in caso di attacco o incidente negli hangar. Un piccolo albero era presente dietro l'isola, utilizzato praticamente solo come sistema per le antenne radio filari HF.\nCaratteristiche.\nApparato motore.\nLe navi erano dotate di un apparato motore molto potente, simile a quello delle Hiryu e analogo a quello dei 4 potenti incrociatori Mogami, da poco entrati in servizio, e raggiungeva un valore addirittura superiore a quello delle corazzate Yamato da 64.000 t., sufficiente per 34 nodi. Esso si componeva di 4 turbine a vapore, sistemate in altrettanti locali suddivisi l'un dall'altro sia da paratie laterali che longitudinali. Anche le caldaie erano ospitate in 4 locali cos\u00ec suddivisi, posizionati a prua delle turbine. Gli scarichi erano dati da due fumaioli che uscivano dal lato destro della nave, e altrettanti de quello sinistro. In tal modo non alteravano il profilo e liberavano il ponte di volo. Le turbine erano collegate ciascuna ad un gruppo caldaie e ad un asse portaelica, cosicch\u00e9 azionavano un totale di 4 eliche, soluzione complessa ma che migliorava la sicurezza in caso di danni a bordo. Per quello che riguarda la dotazione di combustibile per le caldaie, era dato da 5\u00a0000 tonnellate di nafta, per un'autonomia adeguata alle esigenze del Pacifico.\nProtezione.\nPer quello che concerne la protezione, le navi erano dotate di doppio fondo per lo scafo, mentre sui lati vi erano complessivamente 6 paratie, di cui 3 corazzate: la pi\u00f9 esterna era lo scafo stesso, con una bassa cintura spessa 46\u00a0mm, seguito da una paratia parzialmente riempita di liquido, per smorzare le esplosioni subacquee, poi vi erano due paratie corazzate di limitato spessore, 18 e 12\u00a0mm, ed infine una paratia non protetta. Tutto questo, ripartito in diversi metri di larghezza, era finalizzato alla protezione contro esplosioni subacquee da siluro, quella indiretta che mira a limitare il danno sfogando la potenza dell'esplosione con un danneggiamento controllato, attraverso le paratie che devono frenare anche le schegge proiettate dalle cariche esplosive, le quali erano, in un siluro aereo, di circa 200\u00a0kg ma oltrepassavano i 300 in molti siluri navali e sottomarini. I locali macchine erano dotati di paratie sia longitudinali che laterali, ma l'adozione delle prime in genere si rivel\u00f2 un errore, perch\u00e9 (a parte i benefici in caso di granate o bombe a bordo), in caso di siluramento con il conseguente allagamento vi era il rischio di inondazione asimmetrica della nave e di successivo capovolgimento. Le portaerei Classe \"Essex\" statunitensi sarebbero state poi realizzate le sole paratie laterali per l'apparato motore, ma questa soluzione nei tardi anni '30 era comune a molti progetti. La lunghezza del sistema motore, con i locali caldaie o motrici accoppiati 2 a 2 era di circa il 30% del totale dello scafo al galleggiamento.\nLe protezioni superiori comprendevano anche tre ponti corazzati. Nessuno di questi era quello di volo, ma vi erano i due ponti hangar con 15\u00a0mm l'uno, e poi quello principale, con 90\u00a0mm. Questo per consentire di arrestare bombe e proiettili che avessero oltrepassato gli altri, che non potevano fermarli ma avevano un effetto \"scappucciante\" (rovinandone cio\u00e8 la punta) e attivavano le spolette. La corazza da 90\u00a0mm era poco destabilizzante per la nave (era questo il vero problema dell'adozione di un ponte di volo corazzato, troppo peso in alto) in quanto bassa sul livello, e proteggeva efficacemente il motore e le munizioni. Gli hangar restavano invece esposti ai danni, anche se era poco probabile che le fiamme e le esplosioni arrivassero ai punti vitali della nave.\nNell'insieme tale protezione rendeva possibile cercare di resistere alle bombe da 250\u00a0kg sganciate da bombardieri in picchiata o granate da 127\u00a0mm nel locale motori, mentre i magazzini erano resistenti a bombe da 800\u00a0kg sganciate orizzontalmente e granate da 203\u00a0mm. La protezione per la grande quantit\u00e0 di carburante di bordo era, invece, meno valida come l'affondamento della Shokaku dimostr\u00f2.\nAttrezzature aeronautiche.\nQuanto alle attrezzature aeronautiche, vi era un ponte di volo di 242\u00d729\u00a0m che comprendeva anche 3 ascensori, uno 13 \u00d7 16 e due 13 \u00d7 12\u00a0m. Essi servivano da collegamento per i due piani inferiori, perch\u00e9 come nell\"Ark Royal\" inglese vi era un doppio hangar. Se questa struttura era meno efficiente di quella con un unico hangar, e impediva di fatto l'adozione di un ponte di volo corazzato, essa poteva garantire in termini assoluti un maggior numero di aerei trasportabili a bordo. La superficie totale era pertanto di 190 \u00d7 24 + 160 \u00d7 24\u00a0m dell\"hangar\" inferiore, leggermente pi\u00f9 piccolo, per un totale di 8\u00a0400\u00a0m\u00b2, superiore alle portaerei statunitensi e inglesi, e anche giapponesi con lo stesso lay-out. Per comprendere meglio questo, si consideri che la HMS \"Illustrious\" aveva 2\u00a0638\u00a0m\u00b2, la \"Indomitable\", l'unica portaerei con hangar doppio e ponte di volo corazzato (reso possibile dalla riduzione della corazza laterale dell\"hangar\" da 114 a 38\u00a0mm) ne aveva 3\u00a0606. L'altezza degli \"hangar\" delle \"Shokaku\" arrivava a 5\u00a0m, quasi uguale a quello delle \"Essex\" e maggiore di quello delle \"Illustrious\". Il volume raggiungeva pertanto i 42\u00a0000\u00a0m\u00b3, contro 22\u00a0500 delle \"Essex\", 27\u00a0000 della \"Ark Royal\" e 12\u00a0928 della \"Illustrious\". Solo le portaerei statunitensi costruite negli ultimi decenni hanno superato questi valori di superficie e cubatura, e per farlo hanno avuto bisogno di scafi lunghi oltre 300\u00a0m. La USS \"America\" (319\u00a0m, 60\u00a0000 t) aveva un hangar di 225x30\u00a0m, ancora inferiore come superficie complessiva, sebbene le dimensioni degli aerei moderni richiedessero un'altezza di 7,6\u00a0m. La \"Clemenceau\" francese (275\u00a0m totale) aveva un hangar di 152 \u00d7 24\u00a0m e l'italiana \"Giuseppe Garibaldi\" ne ha uno di 110 \u00d7 15\u00a0m.\nAltre caratteristiche.\nMalgrado questa quantit\u00e0 di spazio e volume, il totale di macchine presenti era relativamente basso: 560\u00a0m\u00b3 per aereo contro circa 250 delle Essex e delle navi britanniche, cos\u00ec normalmente venivano imbarcati 72 aerei, 18 caccia, 27 bombardieri e 27 grossi triposto, aerosiluranti-bombardieri. Altri 12 velivoli erano trasportati smontati, ma pronti per un rapido assemblaggio. Il motivo era in gran parte correlato al passaggio dei grossi elevatori dentro gli hangar: l'elevatore laterale per gli aerei fu introdotto dagli USA con la portaerei Wasp CV-7 e con le successive classe Essex. Gli hangar non erano protetti e le tubazioni per la benzina erano ancora troppo vulnerabili a danni e incendi di bordo. Il combustibile avio era trasportato in 650\u00a0000 l, sufficienti per fare 1\u00a0000 pieni a un A6M \"Zero\". Anche qui il valore \u00e8 notevole, inferiore solo alle Essex con 900\u00a0000 l mentre le \"Illustrious\" erano capaci di appena 236\u00a0000 l, limitando pertanto notevolmente la loro capacit\u00e0 di operare autonomamente. I depositi per questo carburante erano tuttavia assai incapaci di resistere alle onde d'urto dei siluri, come poi sar\u00e0 dimostrato in pratica.\nArmamento.\nL'armamento era notevole, grazie anche ai 3\u00a0500\u00a0kW disponibili. Per quanto non esistesse un sistema radar in origine, vi erano 8 impianti binati da 127\u00a0mm antiaerei (8-14 colpi al minuto, 15\u00a0km di gittata e granate da 23\u00a0kg). Questi pezzi d'artiglieria erano affidabili e piuttosto leggere nonostante la lunghezza della canna fosse piuttosto rilevante, 40 calibri (l'Mk 38 americano ne aveva una da 38 calibri). Vi erano anche 12 installazioni trinate di cannoni Type 96 da 25\u00a0mm per la difesa ravvicinata, poi incrementati. Erano armi piuttosto potenti, ma insufficienti per una buona difesa a medio raggio, che nella marina nipponica non aveva altri tipi di armi (categoria 37\u201340\u00a0mm) eccetto qualche vecchio cannone Vickers. Questa, in ogni modo, fu una delle prime classi di portaerei a prevedere un pesante armamento contraereo e a rinunciare ai cannoni esclusivamente antinave prima spesso presenti a bordo, oramai obsoleti. Quanto ai velivoli imbarcati, oltre a migliaia di proiettili per armi automatiche l'organico standard era comprensivo di 45 siluri, 80 bombe da 800\u00a0kg, 360 da 250 e 540 da 60\u00a0kg, anche se esistono altre variazioni, che comprendono tra l'altro anche bombe da 500 e 30\u00a0kg, qui non menzionate.\nServizio operativo.\nLa \"Shokaku\" entr\u00f2 in servizio, dopo l'inizio dei lavori nel tardo 1937, nell'agosto 1941, mentre la \"Zuikaku\" venne realizzata a partire dal maggio 1938 per entrare in servizio nel settembre 1941.\nLe 2 navi combatterono fin dall'inizio della seconda guerra mondiale inquadrate nella 5 Divisione portaerei, partecipando all'attacco su Pearl Harbor. Data la loro recente entrata in linea, i loro reparti di volo, ancora in fase di addestramento, non poterono ricoprire gli incarichi di maggiore importanza nel piano d'attacco, e quindi parteciparono ad azioni secondarie, con la \"Shokaku\" che bombard\u00f2 l'isola di Oahu, mentre il grosso della responsabilit\u00e0 e dei successi fu a carico delle due altre grandi navi giapponesi della forza d'attacco, la e la .\nLe altre 4 portaerei impiegate in tale occasione vennero poi affondate a Midway, ma l\u00e0 non v'erano queste 2 portaerei sorelle. Esse erano state appena impiegate sull'Oceano Indiano distruggendo quasi tutta la flotta britannica dislocata in quell'area, durante il raid eseguito di primavera. Avendo poi partecipato alla battaglia del Mar dei Coralli avevano riportato invece gravi danni agli stormi aerei, con la perdita di numerosi aerei e aviatori, e danni diretti per la \"Shokaku\", che tuttavia riusc\u00ec a salvarsi. La perdita di tanti (86) aerei fu tale da sconsigliare di usare queste navi per la successiva battaglia di Midway. La capacit\u00e0 di resistenza danni e di ospitare aerei sarebbero state preziose in quel contesto, laddove le altre portaerei bruciarono ed esplosero una volta colpite da poche bombe, ma il loro impiego nella battaglia precedente non rese possibile nemmeno per la \"Zuikaku\" prendervi parte. Dopo esser tornate in Giappone, in luglio le navi si accorparono con la 1\u00aa Divisione portaerei, nell'ambito di una generale riorganizzazione a seguito delle perdite subite il mese prima.\nDurante la battaglia delle Salomone Orientali di agosto, danneggiarono e costrinsero alla ritirata la , mentre il successivo 26 ottobre la \"Shokaku\" venne gravemente danneggiata da bombardieri in picchiata della portaerei . Nonostante questi danni sopravvisse ancora, mentre la \"Hornet\", come gi\u00e0 la nel mar dei Coralli, non ebbe scampo dai danni subiti a propria volta (3 siluri e 6 bombe), tanto che abbandonata dall'equipaggio e si cerc\u00f2 di affondarla con le altre navi, ma gli statunitensi non vi riuscirono pur sparando diversi siluri e 430 colpi da 127\u00a0mm alla linea del galleggiamento. I giapponesi arrivarono la mattina dopo e cercarono di rimorchiarla ma oramai era troppo tardi e alla fine l'affondarono con 4 siluri pesanti. La USS \"Hornet\" si era dimostrata, proprio una volta che venne abbandonata per i danni successivi, quasi impossibile da affondare, perch\u00e9 i compartimenti pi\u00f9 esterni dello scafo erano gi\u00e0 pieni e facevano da scudo a quelli pi\u00f9 interni. In ogni caso si tratt\u00f2 dell'unica portaerei mai catturata in un'operazione bellica. I giapponesi e gli americani persero durante la battaglia circa 70 aerei per parte. L'U.S. Navy si difese soprattutto con le artiglierie antiaerei, con la corazzata \"South Dakota\" dotata, per i suoi 16 cannoni secondari, di granate con spoletta di prossimit\u00e0 radar, al loro esordio in azione. Dichiar\u00f2 32 aerei abbattuti, anche se quelli riconosciuti furono 26. Gli Zero invece distrussero 20 aerei americani con 4-5 perdite proprie.\nDopo di allora le portaerei giapponesi ebbero una lunga stasi. Esse erano rimaste prive dei loro reparti aerei, che vennero inviati a difendere Boungaiville e poi, Bismarck. Nel frattempo, nuovi reparti aerei venivano addestrati, ma i piloti esperti erano difficilmente rimpiazzabili, e le gravi perdite subite nel 1942 avevano gi\u00e0 dato un duro colpo all'aviazione navale nipponica. Spesso le portaerei giapponesi venivano utilizzate, dopo il 1943, per il compito di trasporto aerei veloce, per rifornire le basi aeree nelle isole pi\u00f9 lontane. L'errore strategico di privare le navi giapponesi della loro componente imbarcata, numericamente pur sempre modesta, per logorarla in combattimenti terrestri fu estremamente grave. Tra le vittime di questa situazione, l'asso Sabur\u014d Sakai, che torn\u00f2 da Rabaul ferito alla testa e ad un occhio, che non recuper\u00f2 pi\u00f9. La perdita su Boungainville dell'ammiraglio Isoroku Yamamoto fu un altro durissimo colpo per la Marina giapponese e la possibilit\u00e0 di intraprendere azioni offensive di vasto respiro, mentre nel 1943 entravano in servizio le prime portaerei classe \"Essex\", le migliori unit\u00e0 americane e quelle di maggior successo della guerra. Nel frattempo la situazione dell'US Navy era estremamente delicata, avendo di fatto solo la Enterprise e la Saratoga, essendo affondate tutte le altre grandi portaerei inizialmente disponibili nel Pacifico: USS \"Wasp\", \"Lexington\", \"Yorktown\", \"Hornet\".\nLe due navi tornarono in azione nel 1944, quando si tratt\u00f2 di combattere gli statunitensi in azione per invadere le Filippine. Nella battaglia del Mare delle Filippine di quel giugno, la \"Shokaku\" e la \"Zuikaku\" vennero impiegate in prima linea, ma per la Shokaku durante quelle operazioni arriv\u00f2 la fine. Nell'uscita in mare, prima ancora della battaglia, venne infatti silurata dal sommergibile USS \"Cavalla\", che la colp\u00ec con 3 o forse 4 siluri di grosso calibro provocando esplosioni interne specialmente per via del carburante avio. I danni causati da un tale numero di siluri da 533\u00a0mm erano potenzialmente devastanti per qualunque nave. L'HMS \"Ark Royal\" venne perduta per un unico siluro, la HMS \"Barham\" affond\u00f2 esplodendo dopo averne incassati tre. Nel caso della \"Shokaku\", le vie d'acqua non furono determinanti per l'affondamento, ma l'esplosione verificatasi dei depositi di carburante avio, devastati da uno dei siluri, che bruciarono la nave e la distrussero in pochi minuti.\nI piloti giapponesi vennero invece annientati sui loro aerei, ora troppo vulnerabili alle difese avversarie, in quello che fu definiti 'Il grande tiro al tacchino delle Marianne. Da notare che entrambe le portaerei giapponesi di questa classe avevano all'epoca, a bordo un grosso radar rotante per la ricerca aerea, uno dei primi giapponesi, della cui mancanza si pu\u00f2 considerare la causa della sconfitta di Midway, quando i bombardieri in picchiata Dauntless picchiarono sulle navi giapponesi all'improvviso, dopo essere sbucati dalle nubi.\nAl mese di ottobre le portaerei giapponesi erano sostanzialmente una forza virtuale, essendo senza quasi pi\u00f9 aerei e con pochissimi piloti preparati. Vennero usate come esca per attirare le portaerei veloci dell'ammiraglio \"Bull\" Halsey lontano dagli sbarchi di Leyte, mentre le corazzate e i kamikaze cercavano di distruggere le forze anfibie, arrivando ad un passo dal successo. La trappola aveva funzionato e le grandi navi statunitensi arrivarono a ridosso di quelle giapponesi, sostanzialmente le portaerei e alcune navi di scorta. Dopo aver lanciato un attacco aereo il 24 ottobre con tutti i pochi apparecchi abbattuti dagli statunitensi, il giorno dopo la \"Zuikaku\" fu attaccata da centinaia di aerei statunitensi. I piloti americani si concentrarono soprattutto su questa nave, che restava l'ultima delle sei portaerei di Pearl Harbor. Almeno 80 la puntarono da ogni direzione, un siluro la colp\u00ec facendola inclinare sensibilmente, forse per via delle paratie longitudinali. Poi, altri 100 apparecchi la colpirono con almeno 7 siluri e 4 bombe. La \"Zuikaku\" non prese fuoco, ma era oramai perduta. L'equipaggio si radun\u00f2, come dimostrato da una foto dell'epoca, per il saluto alla bandiera che veniva ammainata, mentre il ponte della nave era inclinato oramai di oltre 10 gradi. Molti dei 1660 uomini morirono, ma le perdite furono minori che rispetto alla nave gemella.\nEpilogo.\nCon la \"Zuikaku\" si chiuse un'era per la guerra sui mari, e da allora nessun'altra forza di portaerei giapponese cerc\u00f2 di combatter contro gli statunitensi. La perdita dei migliori piloti in lunghe battaglie di logoramento come quelle su Rabaul fu un errore di impiego determinante nella lunga fase tra il 1942 e il 1944, e quando le portaerei giapponesi tornarono a combattere quelle statunitensi erano inferiori sia nella tecnica che nei piloti dei loro reparti di volo. Questo caus\u00f2 la distruzione della flotta di portaerei giapponesi nel 1944, 2 anni dopo Midway, senza perdite sensibili per gli statunitensi. Questo caus\u00f2 per\u00f2 un effetto collaterale pericoloso, la creazione a tutti gli effetti di un modello di 'guerra asimmetrica', in quanto, dall'ottobre del 1944 la schiacciante superiorit\u00e0 americana indusse i giapponesi a provare una nuova, devastante tecnica, l'attacco kamikaze."}
{"id": "593980", "revid": "1048993", "url": "https://it.wikipedia.org/wiki?curid=593980", "title": "Bruno Migliorini", "text": "Biografia.\nNato a Rovigo nel 1896, dopo aver terminato il liceo, studi\u00f2 due anni all'Universit\u00e0 Ca' Foscari di Venezia, quindi alla Facolt\u00e0 di Lettere dell'Ateneo di Padova. Dopo Caporetto, seguendo in questo la sorte di molte altre famiglie venete dell'epoca, dovette sfollare a Roma, dove, all'Universit\u00e0 \"La Sapienza\", conobbe quelli che divennero i suoi maestri \u2014 i filologi Ernesto Monaci e Cesare De Lollis \u2014 e partecip\u00f2, sin dal primo fascicolo, a \"La Cultura\".\nGi\u00e0 lettore di francese e incaricato di Linguistica neolatina a Pisa (1920-1933), fu redattore capo della \"Enciclopedia Italiana\" dal 1930 al 1933, quando succedette a Angelo Monteverdi nella cattedra di Lingue e letterature neolatine dell'Universit\u00e0 di Friburgo (1933-1938). Quindi ricopr\u00ec la prima cattedra ufficiale di Storia della lingua italiana, inaugurata appositamente dall'Universit\u00e0 di Firenze nel 1938. Mantenne tale incarico fino al 1967.\nNel 1939 fond\u00f2 con Giacomo Devoto la rivista \"Lingua nostra\", di cui in seguito divenne direttore. Si deve a lui il termine \"regista\", introdotto negli anni trenta al posto del francesismo \"regisseur\", durante la campagna di italianizzazione delle parole straniere del regime fascista.\nNella sua concezione, nota anche con il nome di neopurismo, il compito dello studioso non \u00e8 solo quello di limitarsi a descrivere la realt\u00e0 linguistica, ma d'intervenire attivamente nello sviluppo dell'italiano, tendendo a escludere dalla lingua quelle voci straniere e quei neologismi che siano in contrasto con la struttura della lingua, favorendo, invece, i neologismi necessari e ben foggiati.\nPresidente dell'Accademia della Crusca dal 1949 al 1963 e socio nazionale dell'Accademia dei Lincei dal 1958, \u00e8 stato uno dei linguisti italiani pi\u00f9 autorevoli del XX secolo. Fu anche direttore responsabile della rivista \"Studi di filologia italiana\" dal 1958 al 1962.\nNella sua opera si occup\u00f2 prevalentemente dei problemi della lingua nazionale e del rapporto fra lingua e cultura, e secondariamente della ricerca delle lingue ausiliarie internazionali e in particolare dell'esperanto, che aveva appreso in giovane et\u00e0. Tra gli esponenti del movimento esperantista italiano, redasse il \"Manuale di Esperanto\".\nFu membro del Comitato Linguistico dal 1922 e poi dell'Accademia di Esperanto dal 1925, di cui fu anche vicepresidente fino alle dimissioni nel 1938. Ne fu nuovamente Socio Corrispondente dal 1973 al 1975.\nNel 1923 fu membro onorario della Cattedra italiana di Esperanto, oggi Istituto Italiano di Esperanto. Nel 1919 aveva partecipato alla fondazione della sua sezione romana, il \"Roma Esperanto-Instituto\", assieme a Luigi Giambene, Alfredo Stromboli e D. Cossaro; l'associazione si proponeva di promuovere \u00ab[...] l'insegnamento della lingua ausiliaria internazionale [...] e la diffusione del suo utilizzo nelle relazioni internazionali\u00bb.\nLa sua biblioteca e i suoi schedari sono conservati nel fondo miglioriniano della biblioteca dell'Accademia della Crusca.\nCon Carlo Tagliavini e Piero Fiorelli, \u00e8 uno dei tre autori principali della prima edizione a stampa (1969) del \"Dizionario d'ortografia e di pronunzia\" della Rai.\nMor\u00ec a Firenze, a settantotto anni, nel 1975, e venne sepolto nel cimitero di Trespiano."}
{"id": "593981", "revid": "181699", "url": "https://it.wikipedia.org/wiki?curid=593981", "title": "Distretto di Bratislava IV", "text": "Il distretto di Bratislava IV (in lingua slovacca: \"Okres Bratislava IV\") \u00e8 un distretto della Slovacchia facente parte della regione di Bratislava. Si tratta di uno dei cinque distretti che compongono la citt\u00e0 di Bratislava.\nSuddivisione amministrativa.\nIl distretto \u00e8 suddiviso in 6 quartieri, aventi autonomia amministrativa a livello di comune:"}
{"id": "593982", "revid": "729019", "url": "https://it.wikipedia.org/wiki?curid=593982", "title": "Metal Blade Records", "text": "La Metal Blade Records \u00e8 una casa discografica statunitense specializzata nel genere heavy metal.\nStoria.\nMetal Blade Records venne fondata da Brian Slagel (un amico di Lars Ulrich) nel 1981. Le sue principali sedi si trovano negli Stati Uniti, in Germania e in Giappone.\nNei primi anni di vita la Metal Blade ha pubblicato varie raccolte in pi\u00f9 volumi denominate \"Metal Massacre\". Queste raccolte hanno contribuito a rendere celebri vari gruppi, tra cui Metallica, Overkill, Slayer, Armored Saint, Virgin Steele e via dicendo.\nI prodotti dell'etichetta sono distribuiti negli Stati Uniti d'America dalla Sony BMG Music Entertainment/RED Distribution.\nNel 2017 \u00e8 stato pubblicato il libro \"For the Sake of Heaviness: The History of Metal Blade\" che racconta la storia dell'etichetta, scritto da Mark Eglington e il fondatore dell'etichetta Brian Slagel."}
{"id": "593985", "revid": "640389", "url": "https://it.wikipedia.org/wiki?curid=593985", "title": "Tsunade (Naruto)", "text": ""}
{"id": "593989", "revid": "56620", "url": "https://it.wikipedia.org/wiki?curid=593989", "title": "Fonte (storia)", "text": ""}
{"id": "593994", "revid": "4658602", "url": "https://it.wikipedia.org/wiki?curid=593994", "title": "Metal Blade", "text": ""}
{"id": "593996", "revid": "34928", "url": "https://it.wikipedia.org/wiki?curid=593996", "title": "Tagmata", "text": ""}
{"id": "593999", "revid": "1543377", "url": "https://it.wikipedia.org/wiki?curid=593999", "title": "Kirpal Singh", "text": "Considerato fra i massimi Maestri spirituali di tutti i tempi, ha ricoperto il ruolo di Presidente della \u201cFratellanza Mondiale delle Religioni\u201d organizzazione riconosciuta dall'UNESCO comprendente rappresentanti di tutte le maggiori religioni del mondo. \nScrisse numerosi libri d'importanza fondamentale per l'uomo moderno, che abbracciano l'intero campo spirituale, morale e religioso, oggi tradotti in numerose lingue. Il suo insegnamento basilare consiste nello stabilire un contatto col Potere di Dio in espressione, chiamato Parola nella Bibbia, Naam, Shabd, Om, Kalma ecc. nelle altre scritture. La disciplina di carattere universale da lui insegnata, \u00e8 alla base dell'esperienza spirituale originaria di tutte le maggiori religioni che hanno resistito alla prova del tempo, come egli dimostra nel suo importante libro \u201cNaam o la Parola\u201d. Essa \u00e8 stata definita Via dei Maestri (Sant Mat), Meditazione sulla Parola divina o Yoga della Corrente di Suono (\"Surat shabd yoga\").\nBiografia.\nKirpal Singh \u00e8 nato nel villaggio agricolo di Sayyad Kasran nel Punjab pakistano che all'epoca apparteneva all'India. Si spos\u00f2 molto giovane ed ebbe tre figli; lavor\u00f2 come funzionario nel governo indiano raggiungendo una posizione elevata. Nel 1946 si ritir\u00f2 dall'impiego mantenendosi da allora in poi con la sua pensione.\nIl discepolato.\nFin da giovane et\u00e0 intraprese una ricerca spirituale, che lo condusse da molti sufi, yogi e mistici, ma non ne accett\u00f2 alcuno come Maestro, continuando a pregare per ottenere una manifestazione divina interiore. Nel 1917 le sue preghiere ottennero una risposta: cominci\u00f2 infatti a vedere durante le sue meditazioni la forma radiante di una figura di nobile aspetto che suppose fosse Guru Nanak, capostipite della religione Sikh. Nel 1924 incontr\u00f2 Hazur Sawan Singh, il famoso Santo di Beas, nel suo \"Ashram\" sulle sponde del fiume omonimo, e in lui riconobbe la forma luminosa che aveva visto nei sette anni precedenti. Iniziato alla disciplina spirituale da Hazur, da allora in poi dedic\u00f2 ad essa il resto della sua vita raggiungendo i vertici della Spiritualit\u00e0.\nGi\u00e0 agli inizi degli anni trenta Hazur Baba Sawan Singh citava il suo nome a coloro che chiedevano se avesse qualche discepolo veramente progredito. Negli stessi anni su ispirazione del suo Maestro inizi\u00f2 la stesura del \"Gurmat Siddhant\" (La Filosofia dei Maestri), una monumentale opera spirituale in due volumi redatta nelle lingue Punjabi e Urdu. Essa fu pubblicata, su richiesta di Kirpal Singh, sotto il nome di Hazur Sawan Singh, a partire dal 1935, e quindi edita in Inglese negli anni '60 in 5 volumi. Nel 1939 il suo Maestro lo incaric\u00f2 d'impartire l'iniziazione alla Via dello Spirito a 250 nuovi discepoli: si trattava di un grande onore e di uno dei modi tradizionali attraverso il quale il Maestro indica chi \u00e8 destinato a proseguire la sua missione spirituale dopo di lui. Durante gli anni successivi Kirpal riuniva regolarmente gruppi molto numerosi di discepoli a Lahore ed Amritsar e spesso parlava in pubblico mentre il suo Maestro gli sedeva accanto.\nL'incarico.\nIl mattino del 12 ottobre 1947 Hazur Sawan Singh convoc\u00f2 il suo prediletto discepolo Kirpal Singh e gli affid\u00f2 l'incarico di continuare la sua missione spirituale dopo di lui. Nel mese successivo Hazur approv\u00f2 poi il progetto della Scuola dello Spirito presentatogli da Kirpal, la \u201cRuhani Satsang\u201d (Scuola della Spiritualit\u00e0 o Scienza dell'Anima). Al termine di una breve malattia, il 2 aprile 1948 Hazur Baba Sawan Singh lasci\u00f2 le sue spoglie mortali: il giorno prima avrebbe trasferito a Kirpal Singh il potere spirituale attraverso gli occhi, secondo la tradizione.\nDopo il trapasso del suo Maestro Kirpal part\u00ec insieme ad altri tre intimi discepoli per Rishikesh ai piedi delle montagne himalayane, dove trascorse i successivi cinque mesi nello Stato di sam\u0101dhi (o assorbimento in Dio). L\u00e0 lo raggiunsero dopo qualche tempo alcuni dei suoi familiari.\nAlla stessa epoca risale l'incontro con Maharishi Raghuvacharya, allora novantenne, che divenne suo devoto confidente. Lo yogi (che per mezzo delle pratiche austere tra cui il pr\u0101\u1e47\u0101y\u0101ma, avrebbe avuto accesso al piano sottile o astrale), avrebbe riconosciuto subito in Kirpal la presenza di una grande anima: si sarebbe quindi alzato e sarebbe andato ad inchinarsi davanti a lui, riconoscendo con questo gesto la sua elevatezza spirituale. Mor\u00ec nel 1971 all'et\u00e0 di centoquindici anni.\nAlla fine di questo periodo d'intensa meditazione Kirpal Singh ricevette un ordine interiore dal suo Maestro: \"Ritorna nel mondo e riconduci a me i miei figli\". Si stabil\u00ec allora a Delhi, dove cercava rifugio la gente proveniente dal Punjab a causa della spartizione col Pakistan: l\u00e0 inizi\u00f2 la sua opera spirituale ed umana, che ne avrebbe fatto uno dei massimi Maestri d'ogni tempo.\nLa Ruhani Satsang.\nA Delhi fond\u00f2 la sua nuova Scuola di ricerca e realizzazione spirituale chiamata Ruhani Satsang (Scuola della Spiritualit\u00e0 o Scienza dell'Anima), destinata ad avere diramazioni in molte nazioni del mondo e nel 1951 costru\u00ec il \"Sawan Ashram\" alla periferia della citt\u00e0, nel quartiere di Shakti Nagar, dove i suoi discorsi spirituali (satsang) furono presto seguiti da migliaia di persone.\nIn India cominci\u00f2 a ricevere visite di discepoli occidentali: il primo fu Rusel Jacque e il resoconto del suo soggiorno di sei mesi passati all'ashram nel 1959 (Gurudev: il signore di compassione) incoraggi\u00f2 anche altri. Agli inizi degli anni settanta i discepoli che soggiornavano all'ashram erano in media di quaranta-cinquanta persone, con permanenze da tre settimane a sei mesi.\nLa Fratellanza Mondiale delle Religioni.\nIn India la reputazione del Maestro era enormemente cresciuta e nel 1957 fu eletto primo Presidente della Fratellanza Mondiale delle Religioni, organizzazione riconosciuta dall'UNESCO comprendente rappresentanti di tutte le maggiori religioni del mondo, incarico che mantenne fino al 1971, dopo aver presieduto quattro Conferenze Mondiali. Nel 1962 gli fu conferito, primo fra i non cristiani, l'ordine di San Giovanni di Gerusalemme (Cavalieri di Malta), per il suo lavoro spirituale ed umanitario. In quell'occasione ricevette le congratulazioni del Primo Ministro Nehru ed instaur\u00f2 con lui un legame spirituale, che prosegu\u00ec con i primi ministri Shastri e Indira Gandhi.\nI giri del mondo.\nPrimo giro. La sua opera continu\u00f2 a crescere rapidamente e nel 1955 fece il primo viaggio di diffusione dei suoi insegnamenti all'estero, trascorrendo vari mesi negli Stati Uniti ed in Europa: si trattava della prima volta che un Maestro del pi\u00f9 alto Ordine veniva in Occidente. In quegli anni il pensiero filosofico e la conoscenza delle pratiche spirituali, patrimonio di un Oriente pi\u00f9 avanzato nelle discipline interiori, non erano ancora diffuse in Occidente, ma Kirpal Singh ottenne che centinaia di occidentali fossero iniziati e intraprendessero il sentiero della meditazione nella sua forma pi\u00f9 elevata di contatto con la Luce e la Parola divine. Sorsero cos\u00ec piccoli centri di discepoli, furono quindi incaricati dei rappresentanti a dare le istruzioni ai nuovi ricercatori dopo sua autorizzazione e il numero dei discepoli continu\u00f2 ad aumentare in modo regolare.\nSecondo giro. Nel 1963 intraprese il secondo giro del mondo, questa volta, in veste di Presidente della \"Fratellanza Mondiale delle Religioni\", incontrando leader politici ed esponenti di varie religioni, tra cui il Papa Paolo VI, il Patriarca delle Chiese Ortodosse d'Oriente Atenagora I: ottenne dai due leader religiosi un riavvicinamento dopo secoli di separazione ed incomprensioni. Contemporaneamente continu\u00f2 ad istruire nuovi ricercatori sul sentiero della Via dei Maestri (Sant Mat).\nTerzo giro. Il 26 agosto 1972 part\u00ec per il terzo ed ultimo viaggio in Occidente, dove profuse un grande impegno nei discorsi e negli incontri e istruendo alla Via della Spiritualit\u00e0 pi\u00f9 di duemila nuovi discepoli. In Italia tenne alcuni discorsi a Milano ed a Roma, facendo particolare riferimento agli insegnamenti biblici ed alla missione del Cristo, ottenendo grande apprezzamento: fra i suoi nuovi discepoli pot\u00e9 annoverare anche alcuni sacerdoti ed un Vescovo di religione protestante.\nIl Manav Kendra.\nAi piedi delle montagne himalayane, a Dehra Dun, venne inoltre costruito nel 1969-70 il Manav Kendra (Centro dell'Uomo). Nel progetto furono inclusi un ospedale e una scuola elementare, una casa di accoglienza per anziani e una biblioteca, dove la comunit\u00e0 poteva dedicarsi allo studio delle lingue, delle diverse religioni e della spiritualit\u00e0. Agricoltura e allevamento praticati con metodi naturali completavano il progetto. Il Centro fu visitato dal Presidente dell'India Giri, che ne apprezz\u00f2 lo spirito di servizio e l'universalit\u00e0 del messaggio religioso e spirituale.\nL'ultimo anno di vita.\nNel febbraio del 1974 organizz\u00f2 una grande \"Conferenza Mondiale per l'Unit\u00e0 dell'Uomo\", con pi\u00f9 di duemila delegati, leader religiosi e politici provenienti dall'India e da ogni parte del mondo, che vide la presenza di centomila persone.\nAl Kumbha Mela (Festival delle Religioni) di Hardwar, il 2 aprile dello stesso anno, radun\u00f2 sadhu (monaci itineranti) e \"santi uomini\" nella \"Conferenza dell'Unit\u00e0 Nazionale\", allo scopo di favorire la cooperazione, eliminare ogni barriera religiosa e migliorare l'assetto economico dei poveri dell'India.\nA luglio ci fu una celebrazione dell'Anniversario della Nascita del suo Maestro, durante la quale inizi\u00f2 alla Via della Spiritualit\u00e0 pi\u00f9 di mille persone. Il 1\u00ba agosto fu invitato a parlare al Parlamento indiano, unico Maestro dello spirito cui sia stato tributato questo particolare onore. Nello stesso mese, il 21 agosto, lasci\u00f2 le spoglie mortali dopo breve malattia.\nSuccessione.\nKirpal Singh non ha nominato pubblicamente nessun successore. Dei suoi discepoli diversi hanno assunto il ruolo di Maestri:\nSuo figlio Darshan Singh, Thakar Singh, Ajaib Singh, Soami Divyanand, Pier Franco Marcenaro, Sirio Carrapa e Judith Lamb-Lion. Va annoverato anche Harbhajan Singh, che si \u00e8 sempre presentato come suo Gurmukh (discepolo perfetto) pi\u00f9 che come Satguru.\nAntonio righetti\nBibliografia.\nin inglese\nin italiano"}
{"id": "594003", "revid": "26891", "url": "https://it.wikipedia.org/wiki?curid=594003", "title": "Ark Royal", "text": ""}
{"id": "594005", "revid": "119742721", "url": "https://it.wikipedia.org/wiki?curid=594005", "title": "Distretti della Repubblica Ceca", "text": "I distretti della Repubblica Ceca costituivano la suddivisione amministrativa di secondo livello del Paese fino alla fine del 2002. Il Paese era suddiviso in 73 distretti (okresy), 3 citt\u00e0 statutarie con lo status di distretto (Brno, Ostrava e Plze\u0148). La citt\u00e0 di Praga invece \u00e8 parificata alle regioni (\"Hlavn\u00ed m\u011bsto Praha\"); ciascun distretto formava un livello intermedio di governo locale, tra la regione (\"kraje\") e i comuni (\"obece\").\nDal primo gennaio 2003 gli uffici dei distretti sono stati chiusi passando le competenze a livello comunale. Da quella data i distretti rimangono solo come notazione geografica e non pi\u00f9 politica."}
{"id": "594007", "revid": "4175", "url": "https://it.wikipedia.org/wiki?curid=594007", "title": "Coppa del Mondo di rugby 1995", "text": "La Coppa del Mondo di rugby 1995 (; ) fu la 3\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Football Board (IRFB).\nFu una manifestazione che ebbe un grande impatto culturale e contribu\u00ec a scrivere un importante capitolo della storia di fine XX secolo, in quanto organizzata nel Sudafrica che usciva da una lunga stagione di politica segregazionista (\"apartheid\") a seguito della quale il Paese era stato sottoposto a bando diplomatico e sportivo con conseguenti scarsissime relazioni internazionali a livello ufficiale.\nDal punto di vista organizzativo fu la prima volta che la competizione si tenne interamente in un solo Paese, con 9 stadi a ospitare 32 incontri; da quello sportivo fu altres\u00ec la prima a svolgersi dopo il cambiamento regolamentare che premiava la meta con 5 punti invece che con 4.\nInfine, sotto il profilo dello \"status\" della disciplina, fu l'ultima Coppa del Mondo dell'era dilettantistica; nell'agosto successivo l'International Rugby Football Board apr\u00ec la strada al professionismo nel rugby a 15.\nIl torneo si svolse dal al e fu vinto dalla squadra di casa del , al suo esordio assoluto nella competizione, essendo stato escluso dalle prime due edizioni.\nAl termine della finale vinta 15-12 contro la il trofeo fu consegnato dall'allora presidente sudafricano Nelson Mandela al capitano della squadra Fran\u00e7ois Pienaar; quel gesto \u00e8 considerato, nell'immaginario popolare e nella cultura di massa, come l'atto che cambi\u00f2 per sempre il destino del Paese e che chiuse il capitolo della segregazione razziale.\nAlla vicenda della vittoria in Coppa del Mondo e ai suoi risvolti sociali e politici sono dedicati un romanzo, \"Ama il tuo nemico\", scritto da John Carlin, e un film da esso tratto, \"Invictus\", uscito nelle sale nel 2009.\nStoria.\nIl contesto politico.\nTra il 1948 e il 1991 il Sudafrica fu governato secondo una politica ufficiale di segregazione razziale nota come \"apartheid\", termine che in lingua afrikaans significa \"partizione\"; tale politica consist\u00e9 nella separazione materiale, in tutti gli ambiti, della popolazione europoide da quella di colore presente nel Paese.\nIl rifiuto di abbandonare tale politica e di aderire ai criteri imposti dal Commonwealth delle nazioni sull'eguaglianza razziale forz\u00f2 il Sudafrica all'uscita da tale organismo nel 1961.\nAd esso fece seguito, negli anni successivi, il bando internazionale del Paese sia politico che sportivo, con la sospensione da parte del Comitato Olimpico Internazionale.\nNon tutti gli organismi internazionali, tuttavia, avevano seguito il CIO: per esempio l'IRFB, del cui comitato esecutivo il Sudafrica era membro permanente ed effettivo, non aveva formalmente imposto bandi al Paese, ma questo non mise al riparo da contestazione la nazionale, contro la quale gli attivisti per i diritti civili invocarono, molte volte con successo, il boicottaggio facendo sponda sui propri governi affinch\u00e9 esercitassero pressioni sulle federazioni nazionali per dissuaderle da organizzare incontri contro di essa: successe a fine anni sessanta nel Regno Unito al fine di spingere la federazione inglese ad annullare un \"tour\" contro gli \"Springbok\", e le polemiche si ripeterono nel 1980 in occasione del \"tour\" dei British and Irish Lions in Sudafrica.\nIn Nuova Zelanda, nel 1981, i contestatori dell\"'apartheid\" misero in scena diverse forme di boicottaggio in occasione di un \"tour\" sudafricano, come lo spargimento di cocci di bottiglia sul prato del Rugby Park di Gisborne e, in seguito, un bombardamento con palle di farina su Eden Park, lo stadio nazionale di Auckland, sorvolando il prato con un aereo a noleggio durante un \"test match\" contro gli \"All Blacks\", che spinse i visitatori a ritirare la squadra al termine dell'incontro e a lasciare il Paese.\nAncora, nel 1984, i Paesi africani ventilarono un boicottaggio dei giochi olimpici di Los Angeles se l' fosse andata in \"tour\" in Sudafrica.\nQuando nel 1985 fu varata a Parigi la Coppa del Mondo, il Sudafrica non fu invitato alla prima edizione del 1987, ma la presenza della sua federazione nel consiglio dell'IRFB port\u00f2 l' a declinare l'offerta a prendere parte alla manifestazione.\nIl contesto politico cambi\u00f2 quando il boero Frederik de Klerk, divenuto presidente del Sudafrica nel 1989, avvi\u00f2 una politica riformista e a febbraio 1990 concesse l'amnistia al leader dell'African National Congress Nelson Mandela, detenuto da 27 anni con l'accusa di attivit\u00e0 sovversiva contro lo Stato.\nDa l\u00ec inizi\u00f2 il processo di smantellamento dell\"'apartheid\" e a livello internazionale tale cambiamento fu premiato con la riammissione nei principali organismi politici; anche a livello sportivo ogni bando contro il Paese, incluso laddove solo \"de facto\", fu rimosso e, il 14 aprile 1992, l'International Rugby Football Board assegn\u00f2 al Sudafrica l'organizzazione della terza Coppa del Mondo.\nL'organizzazione.\nIl processo di selezione delle citt\u00e0 destinate a ospitare gli incontri non fu esente da critiche: inizialmente erano previste 14 sedi ma Louis Luyt, presidente del comitato organizzatore e della SARU, tagli\u00f2 le candidate a sei; l'IRFB quindi intervenne sostenendo che un evento del genere non poteva essere circoscritto a poche citt\u00e0; a seguito di ci\u00f2 si giunse a un compromesso che design\u00f2 nove sedi: Bloemfontein, Citt\u00e0 del Capo, Durban, East London, Johannesburg, Port Elizabeth, Pretoria, Rustenburg e Stellenbosch.\nDi esse, cinque ospitarono solo la fase a gironi mentre le altre quattro, Citt\u00e0 del Capo, Durban, Johannesburg e Pretoria, anche la successiva fase a eliminazione diretta con una suddivisione equa degli incontri: ciascuna di esse accolse un incontro a testa dei quarti di finale, a seguire Citt\u00e0 del Capo e Durban le semifinali, Pretoria la finale per il terzo posto e Johannesburg la finale per il titolo, che si tenne a Ellis Park.\nIn tutte le sedi si tennero almeno tre incontri tranne che a Stellenbosch, cittadina universitaria a circa a est di Citt\u00e0 del Capo, che ne accolse uno solo: pi\u00f9 in generale, gli incontri di ogni girone furono ripartiti paritariamente tra due sedi fisse fatta eccezione per il girone A, quello dei padroni di casa del , che si divise tra Port Elizabeth (tre incontri) e le citate Citt\u00e0 del Capo (due) e Stellenbosch (uno); il girone B, che vide di scena anche l', si tenne a East London e Durban, quello C a Bloemfontein e Johannesburg, quello D a Pretoria e Rustenburg.\nDirettore del torneo fu designato Craig Jamieson, ex rugbista successivamente divenuto dirigente d'azienda.\nBench\u00e9 ancora formalmente in epoca dilettantistica, alcune squadre furono beneficiarie di compensi sotto varia forma: fu il caso, per esempio, dell', a ciascun giocatore della quale furono garantite 45 sterline al giorno dalla propria federazione come rimborso per i comprovati mancati guadagni al lavoro, pi\u00f9 ulteriori 25 sterline al giorno per rimborso spese di comunicazione assicurate dall'IRFB e, soprattutto, un minimo di sterline a settimana pagate dall'azienda di telefonia BT-Cellnet, sponsor della squadra.\nIl torneo.\nLa fase a gironi.\nI gironi A e D rispettarono fondamentalmente i pronostici, con le due squadre pi\u00f9 quotate di ciascuno di essi (rispettivamente e i campioni uscenti dell' e e ) passare agevolmente il turno.\nNel girone dell', fatta salva la sua prevedibile qualificazione come prima del girone, la lotta tra , e fu risolta a favore di queste ultime grazie alla vittoria nella loro prima partita contro gli Azzurri per 42-18; successivamente i samoani suggellarono la qualificazione battendo l' che nell'ultima partita fu sconfitta proprio dall'Italia per mano dell'oriundo azzurro Diego Dom\u00ednguez, autore di una meta decisiva nel finale.\nAnche nel girone della , in cui la favorita pass\u00f2 a punteggio pieno (stabilendo, lungo il cammino, due primati al 2019 imbattuti nella storia della Coppa del Mondo in occasione della vittoria 145-17 contro il : quello per il punteggio pi\u00f9 alto realizzato nonch\u00e9, in concorso con l'avversaria, quello del maggior conteggio combinato di punti segnati, 162), la seconda qualificata fu incerta fino all'ultimo incontro: quello decisivo fu tra e vinto per un punto, 24-23, dalla prima.\nTale edizione fu caratterizzata anche da uno dei pi\u00f9 gravi incidenti di gioco a livello internazionale: l'ivoriano Max Brito, all'epoca ventiquattrenne, a causa di un placcaggio contro riport\u00f2 una frattura vertebrale a seguito della quale rimase tetraplegico.\nDal punto di vista disciplinare, altres\u00ec, pass\u00f2 alla storia l'incidente noto come \"Battaglia del Boet Erasmus\" o \"Seconda battaglia del Boet Erasmus\" (per distinguerla dalla prima che avvenne nel 1971 tra e ): nell'ultimo incontro della fase a gironi che si tenne allo stadio Boet Erasmus di Port Elizabeth il , che si presentava alla gara contro gli \"Springbok\" con una sconfitta dall' e una vittoria sulla , aveva ancora speranze di qualificazione; per tale ragione aveva ingaggiato un incontro molto aggressivo per non subire la fisicit\u00e0 degli avversari ma, a poco pi\u00f9 di dieci minuti alla fine della partita, l'eccessiva vigoria di entrambe le contendenti sfoci\u00f2 in una violenta rissa che l'arbitro irlandese David McHugh tent\u00f2 di placare con autorit\u00e0 espellendo subito dal campo due giocatori canadesi, Gareth Rees e Rod Snow, e il sudafricano James Dalton.\nL'IRFB esamin\u00f2 il caso e, oltre a infliggere un mese di squalifica ai tre espulsi, irrog\u00f2 sanzioni supplementari di tre mesi ad altri due elementi che avevano terminato regolarmente l'incontro, il canadese Scott Stewart e il sudafricano Pieter Hendriks, corresponsabili della rissa e non espulsi subito da McHugh.\nQuesto signific\u00f2 la fine del torneo per i due sudafricani.\nI \"play-off\".\nLa maggior sorpresa dei quarti fu la vittoria (seppur di misura) dell' sull' per 25-22, mentre le altre tre partite rispettarono fondamentalmente i pronostici: i padroni di casa batterono largamente i samoani per 42-14, gli \"All Blacks\" batterono una volenterosa per 48 a 30 e l'unico incrocio europeo, quello tra e , fu vinto da quest'ultima per 36 a 12.\nIn semifinale i \"Bleus\" guidati da Pierre Berbizier dovettero incontrare proprio il a Durban: la partita inizi\u00f2 con quasi due ore di ritardo a causa del campo pesantemente allagato.\nGli \"Springbok\" vinsero 19-15 ma Berbizier lament\u00f2 l'inadeguatezza dell'arbitraggio, a seguito del quale la sua squadra si vide annullate tre mete e il Sudafrica, altres\u00ec, riconosciuta una \u2014 per ammissione dello stesso Ruben Kruger che la realizz\u00f2 \u2014 non regolare.\nNell'altra semifinale tra e a Citt\u00e0 del Capo avvenne l'episodio che diede vita al mito di Jonah Lomu: dopo poco pi\u00f9 di un minuto di gara questi ricevette palla da Graeme Bachop sulla corsia di sinistra e corse verso la linea di meta, resistendo ai tentativi di placcaggio di Tony Underwood, a seguire di Will Carling e, infine, di Mike Catt, sopra il quale Lomu letteralmente pass\u00f2 nella sua strada verso la marcatura; la partita termin\u00f2 45-29 per i neozelandesi, con 20 punti realizzati da Lomu.\nLa finale.\nLa finale si tenne all'Ellis Park di Johannesburg davanti a spettatori, arbitro l'inglese Ed Morrison.\nAll'incontro assist\u00e9 il neopresidente sudafricano Nelson Mandela, che si era prodigato, nel corso del torneo, per far s\u00ec che anche la maggioranza di colore del Paese sostenesse la squadra nazionale, normalmente vista come un feudo bianco.\nPoco prima dell'incontro Mandela si present\u00f2 negli spogliatoi degli \"Springbok\" per salutare la squadra indossando la maglietta numero 6 del capitano Fran\u00e7ois Pienaar.\nLa partita fu molto tesa e senza mete e il punteggio fu determinato solo dai calci piazzati e dai drop: i tempi regolamentari finirono in parit\u00e0 9-9, con tre piazzati di Jo\u00ebl Stransky (uno dei bianchi non \"afrikaner\" degli \"Springbok\", essendo di famiglia ebrea polacca) e due piazzati e un \"drop\" di Andy Mehrtens (nato in Sudafrica anche se internazionale neozelandese); nel primo supplementare ancora Mehrtens port\u00f2 avanti gli \"All Blacks\" con un calcio piazzato, ma Stransky pareggi\u00f2 all'ultimo minuto per il 12-12 con cui inizi\u00f2 il secondo supplementare, che fu deciso, di nuovo, da Stransky che marc\u00f2 in \"drop\" il definitivo 15-12.\nMandela in persona consegn\u00f2 la coppa a Pienaar, che dopo la premiazione disse: \u00abOggi eravamo sospinti da 43 milioni di persone\u00bb.\nFormula.\nLe 16 squadre furono ripartite in 4 gironi da 4 squadre ciascuna che si affrontarono con il metodo del girone all'italiana.\nIl punteggio assegnato fu quello classico di 2 punti per la vittoria, 1 ciascuno per il pareggio e zero per la sconfitta.\nA qualificarsi per i quarti di finale furono le due squadre meglio classificate di ogni girone.\nNei quarti di finale le prime classificate dei gironi A e B incontrarono le seconde dell'altro girone; stesso incrocio vi fu per le qualificate dei gironi C e D.\nLe vincenti si incontrarono in semifinale; fu prevista la finale per il terzo posto tra le due sconfitte in semifinale.\nLa finale si tenne all'Ellis Park di Johannesburg, mentre quella per il terzo posto ebbe luogo al Loftus Versfeld di Pretoria.\nPolemiche post-torneo.\nLe dichiarazioni di Louis Luyt.\nNel pranzo di gala che fece seguito alla finale, l'allora presidente della SARU Louis Luyt rilasci\u00f2 alcune polemiche dichiarazioni circa la tardiva riammissione del Sudafrica alle competizioni: davanti alla stampa e ai delegati degli altri Paesi partecipanti alla manifestazione, Luyt afferm\u00f2 che le due precedenti edizioni del torneo non avevano alcun valore perch\u00e9 il Sudafrica non era presente, e che se vi avesse partecipato le avrebbe vinte.\nIl capitano neozelandese Sean Fitzpatrick invit\u00f2 quindi la sua squadra a lasciare il ricevimento, non prima che alcuni giocatori degli \"All Blacks\" polemizzassero verbalmente con Luyt.\nAnche le rappresentanze delle due squadre classificatesi terza e quarta, rispettivamente e , lasciarono la sala.\nIl \"team manager\" sudafricano Morn\u00e9 du Plessis tent\u00f2 di porre rimedio alle affermazioni del suo presidente, dichiarando alla stampa che \u00e8 impossibile riscrivere la storia ed esprimendo comunque dubbi che il Sudafrica avrebbe potuto effettivamente vincere la competizione nel 1987 e nel 1991 se vi avesse partecipato.\nUlteriore imbarazzo provoc\u00f2 l'affermazione di Luyt sul gallese Derek Bevan (che in semifinale aveva assegnato al Sudafrica la contestata meta, giudicata irregolare dagli osservatori neutrali, con cui la Francia era stata esclusa dalla corsa alla finale), definito \u00abIl pi\u00f9 fantastico arbitro del mondo\u00bb: davanti a tutti gli ospiti a Bevan fu offerto un orologio d'oro del valore di circa dell'epoca, da quest'ultimo rifiutato prima di unirsi agli altri che lasciarono il ricevimento.\nL'intossicazione alimentare degli \"All Blacks\".\nL'incidente diplomatico creato da Luyt non fu, tuttavia, l'unico episodio che min\u00f2 la legittimit\u00e0 del titolo sudafricano: qualche giorno dopo la finale emerse la notizia che la squadra neozelandese non era scesa in campo in condizioni fisiche ottimali perch\u00e9 rimasta vittima di un'intossicazione alimentare.\nLaurie Mains, commissario tecnico neozelandese, accus\u00f2 una non meglio identificata \u00abSuzie\u00bb, cameriera sudafricana, di avere avvelenato i beveraggi della squadra; i dirigenti dell'albergo dove avvenne l'intossicazione si difesero sostenendo altres\u00ec che molti elementi della squadra avessero ignorato il consiglio di non mangiare frutti di mare.\nUn'indagine della polizia sudafricana e una commissionata da Mains a un investigatore privato parvero concordare sul fatto che ai giocatori neozelandesi fosse stata somministrata a loro insaputa una particolare erba capace di provocare gli stessi sintomi di un'intossicazione gastrica.\nDal punto di vista sportivo non fu preso alcun provvedimento, anche perch\u00e9 la federazione neozelandese non contest\u00f2 mai formalmente il risultato maturato sul campo.\nCirca vent'anni pi\u00f9 tardi, in un libro di memorie, Rory Stein, un ex poliziotto sudafricano assegnato allo staff di Nelson Mandela come guardia del corpo, afferm\u00f2 che l'intossicazione alimentare c'era effettivamente stata, aggiungendo tuttavia che la federazione sudafricana era completamente estranea ai fatti: Steyn afferm\u00f2 di poter dimostrare che l'avvelenamento della squadra fu ad opera del cartello degli allibratori, timorosi di perdere un'enorme quantit\u00e0 di denaro se la Nuova Zelanda, sfavorita e quindi offerta a quote molto pi\u00f9 alte del Sudafrica, avesse vinto la finale.\nCultura di massa.\nLa vittoria mondiale nel rugby, ovvero la disciplina per la quale il Paese \u00e8 maggiormente noto a livello sportivo internazionale, fu visto come la nascita del nuovo Sudafrica post-segregazione: il successo mediatico di Nelson Mandela fu quello di portare tutta la nazione a sostenere la propria squadra, fino ad allora vista solo come il simbolo del Sudafrica bianco e \"afrikaner\".\nIn effetti, a fronte di un'ossatura \"afrikaner\" capitanata da Pienaar (Joost van der Westhuizen, Os du Randt, Andr\u00e9 Joubert), la squadra integrava elementi di origine anglosassone (Mark Andrews, Gavin Johnson) e non (il citato Stransky) e, per la prima volta nell'epoca della Coppa del Mondo, anche di colore: Chester Williams, bench\u00e9 terzo in assoluto dopo suo zio Avril Williams ed Errol Tobias, fu il primo \"coloured\" a scendere in campo per il Sudafrica nell'epoca della Coppa del Mondo.\nPeraltro anche il commissario tecnico della nazionale, Kitch Christie, era sudafricano di prima generazione, figlio di madre inglese e padre scozzese.\nLo stesso Pienaar, cresciuto nella cultura \"afrikaner\" ed educato a considerare Mandela \u00abun terrorista\u00bb, prima dell'inizio della Coppa del Mondo guid\u00f2 i compagni di squadra in un \"tour\" presso il carcere di Robben Island dove Mandela fu detenuto per gli ultimi 18 dei suoi 27 anni di detenzione; in quello stesso momento Mandela stava perorando la causa degli \"Springbok\" ai ragazzi di un sobborgo nero di Ladysmith, Ezakheni, dicendo che la squadra rappresentava tutto il Paese, non solo quello bianco, e che andava sostenuta.\nPienaar, anni pi\u00f9 tardi, raccontando l'episodio di Mandela venirgli incontro con la coppa indossando la maglia numero 6 che gli aveva dato dopo la vittoria nella gara inaugurale contro l', disse di aver avvertito che \u00ab\u2026il nuovo Sudafrica nacque allora\u00bb.\nDopo quell'episodio Mandela e Pienaar strinsero una solida amicizia: il \"leader\" del Paese fu tra gli ospiti del matrimonio di Pienaar con sua moglie Nerine e pi\u00f9 tardi, quando la coppia ebbe il primo figlio, Mandela ne fu il padrino di battesimo.\nIl giornalista britannico John Carlin, che fu corrispondente dal Sudafrica per lIndependent\" fino al 1995, nel 2008 diede alle stampe \"Playing the Enemy\" (in italiano edito con il titolo di \"Ama il tuo nemico\"), libro che narra del periodo in cui Nelson Mandela lavor\u00f2 per accrescere il consenso intorno alla squadra nazionale di rugby e per costruire un moderno nazionalismo post-apartheid: da prigioniero Mandela aveva imparato lafrikaans\" per parlare correntemente con le guardie e si era reso conto di come il rugby fosse uno dei simboli identitari nazionali circostanza che, una volta tornato libero, sfrutt\u00f2 per parlare direttamente al Paese.\nDal libro di Carlin fu tratto un film diretto da Clint Eastwood, \"Invictus\", uscito nelle sale nel 2009.\nI due ruoli principali, quello di Mandela e Pienaar, furono interpretati rispettivamente da Morgan Freeman e Matt Damon; il figlio di Clint Eastwood, Scott, recit\u00f2 nel ruolo dell'eroe della finale Jo\u00ebl Stransky mentre un vero rugbista professionista, il neozelandese Zac Feau'nati, interpret\u00f2 Jonah Lomu.\nStatistiche.\nCome nelle due edizioni precedenti, a primeggiare nella classifica dei realizzatori di mete furono due giocatori a pari merito, nell'occasione entrambi neozelandesi, Marc Ellis e Jonah Lomu con 7 mete ciascuno.\nA guidare la classifica dei marcatori di punti fu, invece, il francese Thierry Lacroix con 112, otto in pi\u00f9 del suo immediato inseguitore, lo scozzese Gavin Hastings.\nRilevante fu lo \"score\" complessivo della , che, anche grazie ai 145 punti marcati contro il , fu la squadra pi\u00f9 prolifica del torneo con 327 punti, vale a dire 202 pi\u00f9 del campione del mondo, che si ferm\u00f2 a 125, anche dietro , e .\nPi\u00f9 in generale, dietro gli \"All Blacks\", nessuna squadra super\u00f2 neppure quota 200 punti, la seconda essendo la fermatasi a 184, ovvero 143 punti indietro.\nL'affluenza totale fu di spettatori e il record del torneo \u00e8 di spettatori conseguito all'Ellis Park di Johannesburg in occasione della finale tra e ."}
{"id": "594010", "revid": "1543377", "url": "https://it.wikipedia.org/wiki?curid=594010", "title": ".pro", "text": ".pro \u00a0\u00e8 un dominio di primo livello generico, introdotto nel 2001.\nAttualmente il registro \u00e8 tenuto dalla Registry Services Corporation.\nQuesto dominio \u00e8 stato creato in modo specifico per i professionisti.\nEsistono vari domini di secondo livello:\nRichiedere questo dominio \u00e8 molto pi\u00f9 costoso se paragonato agli altri, tuttavia i controlli che vengono fatti sulla seriet\u00e0 del richiedente sono molto rigorosi.\nCiononostante, fino al 2007, il .pro non ha avuto molto successo. Nel gennaio 2011, il numero di siti registrati con questo dominio ha superato 100000."}
{"id": "594014", "revid": "124317384", "url": "https://it.wikipedia.org/wiki?curid=594014", "title": "Paint", "text": "Paint (in precedenza chiamato Paintbrush) \u00e8 un programma di grafica semplice, fornito assieme a tutte le versioni di Windows, il sistema operativo commercializzato da Microsoft. La sua prima versione risale al 1985. Il 24 luglio 2017 Microsoft annuncia che Paint non sar\u00e0 pi\u00f9 presente in Windows, tuttavia sar\u00e0 ancora possibile scaricarlo dallo store.\nDescrizione.\nQuesto programma permette di aprire e modificare immagini con formato BMP, bitmap (a 24 bit, 256 colori, 16 colori, e monocromatiche), JPEG, GIF, PNG, e TIFF.\nLe versioni pi\u00f9 vecchie di Paint non permettono di aprire immagini PNG, ma solamente JPG, GIF, TIFF, e ovviamente Bitmap BMP con un filtro grafico per ogni formato. Al contrario, le nuove versioni non aprono pi\u00f9 i formati invece supportati in PaintBrush di Windows 3.x e utilizzato con le versioni 1 e 2 sotto Windows (come PCX e Bitmap RLE).\nEsiste inoltre una versione di Paint per palmari e Pocket PC Windows CE chiamata PPAINT (Portable Paint), con funzionalit\u00e0 limitate rispetto alla controparte desktop (vedi la mancanza di ripristina e controllo colori oltre a quelli proposti)\nCon il sistema operativo Windows 7 Paint ha subito una consistente modifica grafica con l'implementazione ribbon che troviamo anche in Office 2007.\nIl programma dispone di una modalit\u00e0 colore e una modalit\u00e0 monocromatica (ci\u00f2 vuol dire che le scale non vengono pi\u00f9 usate). Per queste, bisogna utilizzare la modalit\u00e0 colore. In modalit\u00e0 monocromatica, le scale di grigio sono simulate da una concentrazione pi\u00f9 o meno elevata di punti neri.\nTuttavia, non c'\u00e8 nessuna opzione che permette di convertire le scale di grigio in immagini B/N. Quando si ha un'immagine in modalit\u00e0 scala di grigi, il programma si avvia automaticamente in modalit\u00e0 colore.\nStrumenti e funzioni.\nLe nuove versioni di \"Paint\" permettono all'utente di selezionare tre colori contemporaneamente: il primo colore con il tasto sinistro del mouse (colore del tracciato principale), il secondo con il tasto destro (colore di sfondo), e il terzo premendo e cliccando con il pulsante sinistro o destro del mouse (ma per altri strumenti oltre al tracciato si pu\u00f2 usare solo il pulsante sinistro con ). Il sistema di selezione del terzo colore sembra essere presente anche in versioni pi\u00f9 vecchie, anche se disattivato o mal sfruttato.\nIl programma dispone delle seguenti opzione sul pannello degli strumenti: \"Selezione parte\", \"selezione\", \"cancella/cancella colore\", \"riempi\", \"scegli colore\", \"ingrandisci\", \"matita\", \"pennello\", \"aerografo\", \"testo\", \"linea\", \"curva\", \"rettangolo\", \"poligono\", \"ellisse\" e \"rettangolo arrotondato\". Paint non pu\u00f2 generare sfumature di colore.\nNel menu \"immagine\" si trova: \"capovolgi/ruota\", \"allunga/inclina\", \"inverti colori\", \"attributi\", \"cancella immagine\" e \"opaco\".\nIl men\u00f9 \"colori\" permette all'utente di modificare i colori (\u00e8 la sola opzione di questo menu). La finestra di dialogo \"modifica colori\" mostra una palette di 48 colori predefiniti e 16 spazi per i colori personalizzati. Cliccando su \"definisci colori personalizzati\" appare un riquadro con le varie sfumature di colore, selezionabili col cursore del mouse, oppure mediante la definizione di \"Tinta/Saturazione/Luminosit\u00e0\", oppure con i valori di rosso, verde e blu (RGB).\nQuesta gamma di colori corrisponde a una variazione di tinta sull'asse orizzontale e a una variazione della saturazione sull'asse verticale. \u00c8 accompagnata da una barra laterale per il controllo della luminosit\u00e0.\nI colori sono di default sono i seguenti: nero, bianco, grigio, Grigio chiaro, bordeaux, rosso, verde oliva, giallo, verde scuro, verde, blu-grigio, celeste, blu marino, blu, viola, fucsia, giallo-grigio, giallo paglierino, verde bottiglia, verde pastello, turchese, azzurrino, blu notte, lilla, magenta, marrone e rosa carne.\n\u00c8 anche disponibile un'ulteriore gamma di colori.\n\"Paint\" dispone anche di altre funzioni:\nper la modalit\u00e0 \"seleziona\", l'utente pu\u00f2 selezionare una zona dell'immagine, mantenendo premuto il tasto , e muovere la selezione su un'altra zona dell'immagine. Questo permette di creare una copia della selezione piuttosto che tagliarla. L'operazione pu\u00f2 essere ripetuta tutte le volte necessarie, fino a quando \u00e8 mantenuto premuto.\nLa funzione \"traccia\" funziona alla stessa maniera, ma si utilizza invece di .\nL'utente pu\u00f2 disegnare delle linee dritte orizzontali, verticali o diagonali con un pennello standard, senza aver lo stesso bisogno della funzione \"Linee\". \u00c8 sufficiente tenere premuto e muovere il pennello.\nOltre ci\u00f2, \u00e8 possibile aumentare () o diminuire () lo spessore della linea mentre viene disegnata. \u00c8 una tecnica per i meno esperti."}
{"id": "594015", "revid": "1494169", "url": "https://it.wikipedia.org/wiki?curid=594015", "title": "Classe Essex", "text": ""}
{"id": "594020", "revid": "26891", "url": "https://it.wikipedia.org/wiki?curid=594020", "title": "Invincible (classe portaerei)", "text": ""}
{"id": "594022", "revid": "287204", "url": "https://it.wikipedia.org/wiki?curid=594022", "title": "Principe de Asturias", "text": ""}
{"id": "594023", "revid": "1442080", "url": "https://it.wikipedia.org/wiki?curid=594023", "title": ".travel", "text": ".travel \u00a0\u00e8 un dominio di primo livello generico, introdotto nel 2005.\nAttualmente il registro \u00e8 tenuto dalla Tralliance Corporation.\nQuesto dominio \u00e8 stato creato appositamente per le agenzie di viaggio, operatori turistici, bed and breakfast o altre aziende comunque connesse con il turismo.\nAssieme a .museum \u00e8 il dominio di primo livello attivo pi\u00f9 lungo."}
{"id": "594024", "revid": "57342", "url": "https://it.wikipedia.org/wiki?curid=594024", "title": "Lawrence Fishburne", "text": ""}
{"id": "594037", "revid": "599013", "url": "https://it.wikipedia.org/wiki?curid=594037", "title": "Christophe Lambert", "text": "Carriera.\nClub.\nLambert ha iniziato la sua carriera nel Lucerna in Challenge League, con cui ha conquistato la promozione in Super League nel 2006 e disputato due finali di Coppa Svizzera (nel 2005 e nel 2007).\nNel giugno 2011 si \u00e8 trasferito al Bellinzona.\nNazionale.\nLambert ha collezionato 7 presenze con la Nazionale svizzera Under-21, con cui ha esordito il 24 marzo 2007 contro la Turchia (2-1 per i turchi)."}
{"id": "594044", "revid": "287204", "url": "https://it.wikipedia.org/wiki?curid=594044", "title": "Kricketot", "text": ""}
{"id": "594063", "revid": "90227", "url": "https://it.wikipedia.org/wiki?curid=594063", "title": "Durante Alighieri", "text": ""}
{"id": "594065", "revid": "1543377", "url": "https://it.wikipedia.org/wiki?curid=594065", "title": "Gimme! Gimme! Gimme! (A Man After Midnight)", "text": "Gimme! Gimme! Gimme! (A Man After Midnight) \u00e8 un singolo degli ABBA pubblicato nell'ottobre 1979. La traccia \u00e8 inclusa in \"Greatest Hits Vol. 2\" (1979) e nel fortunatissimo \"ABBA Gold\".\nDescrizione.\n\"Gimme! Gimme! Gimme! (A Man After Midnight)\" \u00e8 stata scritta da Benny Andersson e Bj\u00f6rn Ulvaeus, cantata principalmente da Agnetha F\u00e4ltskog e accompagnata talora da Anni-Frid Lyngstad. Agnetha si fa narratrice della storia di una giovane ragazza sola, che desidera una vita sentimentale e dipinge invece la sua solitudine come l'oscurit\u00e0 notturna. Registrata nell'agosto 1979 a Stoccolma, la canzone era pronta in ottobre per il tour che gli ABBA avrebbero intrapreso in Nord America e Europa.\nIn origine gli ABBA avevano preferito incidere una canzone dal nome \"Rubber Ball Man\", che utilizzava il classico arrangiamento della band che aveva procurato loro il successo di cui allora godevano. La canzone fu interpretata anche durante le prove del tour, ma \"Gimme! Gimme! Gimme! (A Man After Midnight)\" le fu poi preferita per la sua sonorit\u00e0 in stile disco. L'ultima traccia sul lato A \u00e8 \"The King Has Lost His Crown\". Ne esiste inoltre una versione in spagnolo dal titolo \"Dame! Dame! Dame!\".\nClassifiche.\n\"Gimme! Gimme! Gimme! (A Man After Midnight)\" riscatt\u00f2 il parziale insuccesso del singolo precedente, \"Voulez Vous\", diventando una grande \"hit\" in Europa: prima in Belgio, Finlandia, Irlanda, Svizzera, seconda in Austria, Paesi Bassi, Francia, Norvegia e terza in Regno Unito e Germania Ovest. In Australia si ferm\u00f2 all'ottavo posto mentre non riusc\u00ec ad entrare nella classifica di \"Billboard\" negli Stati Uniti. Il 1979 fu l'anno in cui gli ABBA uscirono con cinque singoli in Regno Unito, tutti entrati in Top 5 ma nessuno capace di raggiungere la vetta.\nCover ed utilizzo della base musicale in altre canzoni.\nCol tempo la canzone non perse popolarit\u00e0: gli Erasure resero un ulteriore tributo agli ABBA incidendone una cover nel 1986. Dalla fortuna del singolo, gli Erasure decisero addirittura di creare un EP dedicato alla band svedese, \"Abba-esque\", da cui furono estratti quattro cover di grande successo.\nA met\u00e0 degli anni '90, fu il connazionale chitarrista Yngwie Malmsteen ad inciderne una versione heavy metal, inclusa successivamente come inedito nella raccolta The Best Of '90 - '99.\nNel 1999 gli A*Teens, in occasione del loro album tributo agli ABBA, produssero una cover che estrassero come singolo.\nUn campionamento della melodia di \"Gimme! Gimme! Gimme! (A Man After Midnight)\" \u00e8 stato usato nel 2005 da Madonna per \"Hung Up\", il singolo di apertura del suo album \"Confessions on a Dance Floor\". \u00c8 la seconda volta che gli ABBA hanno concesso l'uso della propria musica ad un altro artista (precedentemente era successo con i Fugees).\nNel 2010 il gruppo folk metal spagnolo M\u00e4go de Oz ha pubblicato una cover della canzone come singolo. In seguito Vivica Genaux e Simone Kermes, nello spettacolo Cuzzoni vs. Bordoni - Rival Queens del 2014, hanno rivissuto la canzone in una sorta di stile neo-barocco, riprendendola in diversi concerti, l'ultimo dei quali a Istanbul, il 12 gennaio 2017.\nNel 2018 l'artista Cher rivisita il brano nell'album \"Dancing Queen\", dedicato ai successi degli Abba."}
{"id": "594068", "revid": "1860334", "url": "https://it.wikipedia.org/wiki?curid=594068", "title": "La porta proibita (saggio)", "text": "La porta proibita \u00e8 un libro di Tiziano Terzani, pubblicato nel 1984. Il libro raccoglie una serie di articoli scritti dal giornalista fiorentino nel suo periodo trascorso in Cina. Il libro \u00e8 ricco di considerazioni personali, un articolo invece \u00e8 scritto dai figli di Terzani (Folco e Saskia) che descrivono la loro esperienza nella scuola cinese.\nNel libro sono inoltre presenti numerose critiche verso il sistema cinese del dopo-Mao, soprattutto alla luce della conclusione del libro, dove l'autore racconta la sua incarcerazione e la sua rieducazione. L'autore infatti dopo aver troppo calcato la mano sui vari errori del comunismo cinese (la distruzione dell'immenso patrimonio artistico della Cina imperiale) viene fermato dalle autorit\u00e0 di Pechino e accusato di \"insulti al presidente Mao e trasporto e possesso di \"tesori nazionali\" e dopo la sua \"rieducazione\" viene obbligato a lasciare il Paese."}
{"id": "594069", "revid": "14214", "url": "https://it.wikipedia.org/wiki?curid=594069", "title": "Voulez Vous", "text": ""}
{"id": "594074", "revid": "14214", "url": "https://it.wikipedia.org/wiki?curid=594074", "title": "Gimme! Gimme! Gimme!", "text": ""}
{"id": "594077", "revid": "1494169", "url": "https://it.wikipedia.org/wiki?curid=594077", "title": "Gimme Gimme Gimme", "text": ""}
{"id": "594080", "revid": "1543377", "url": "https://it.wikipedia.org/wiki?curid=594080", "title": "Rania al Baz", "text": "Biografia.\nIl 13 aprile 2004 \u00e8 stata massacrata dal marito, che l'ha sfigurata, in preda alla gelosia (l'uomo, con ambizioni da cantante, era anche disoccupato da 3 anni).\nLei ha deciso di sfruttare la sua storia, e la sua immagine, per lottare per i diritti delle donne arabe, senza per\u00f2 rinunciare alla propria religione.\nNel suo libro, \"Sfigurata\", scrive:\n\"Non sono stata picchiata per un principio religioso, ma per gelosia, da un uomo umiliato. Solo per questo. Coloro che si trincerano dietro l'Islam per giustificare un'azione del genere mentono; coloro che pensano sinceramente - e ce ne sono - che il Corano incoraggi tali pratiche, sbagliano. \u00c8 una faccenda di mentalit\u00e0 maschile, niente di pi\u00f9. Il Profeta ha insegnato l'amore, non certo l'odio che oggi viene propagato da alcuni dei suoi zelatori\"\nRania ha deciso di perdonare suo marito, che se l'\u00e8 cavata con soli 3 mesi di prigione (rischiava 10 anni e 300 frustate in pubblico), per non traumatizzare i figli e, soprattutto, ottenerne la custodia (che, altrimenti, avrebbe perso al compimento del loro ottavo anno)."}
{"id": "594084", "revid": "1564499", "url": "https://it.wikipedia.org/wiki?curid=594084", "title": "Guglielmo II di Puglia", "text": "Biografia.\nOltre al titolo ducale di Puglia e Calabria, Guglielmo eredit\u00f2 dal padre anche lo stesso carattere debole e inetto: durante il suo regno, egli, infatti, dimostr\u00f2 tutta la sua inabilit\u00e0 al governo, che mise in pericolo la stabilit\u00e0 dei domini peninsulari degli Altavilla. Ben presto venne in conflitto con il cugino Ruggero II di Sicilia, uno scontro risolto solo con l'intervento di papa Callisto II, che, nel 1121, riusc\u00ec a pacificare i due rivali. Guglielmo e Ruggero giunsero a un accordo, in base al quale il conte di Sicilia procur\u00f2 al cugino uno squadrone di cavalieri con cui reprimere la rivolta di Giordano conte di Ariano. In cambio, Guglielmo abbandon\u00f2 i propri possedimenti in Sicilia e Calabria. Nel 1125, ricevette dal papa Onorio II l'investitura del Ducato di Puglia e Calabria.\nNel 1114, aveva sposato Guaidalgrima, una figlia del conte Roberto di Alife, ma i due non ebbero figli. Alla sua morte, nel 1127, Guglielmo non aveva eredi legittimi e l'intero Mezzogiorno normanno fu ereditato dal cugino, il Gran Conte Ruggero, futuro Re di Sicilia.\nGeneralmente considerato una figura insignificante dagli storici moderni, Guglielmo fu molto rispettato dai propri contemporanei, fu popolare fra i suoi feudatari e lodato per la sua abilit\u00e0 militare.\nCuriosit\u00e0 e leggende.\nNel 1125, appena trentenne si preoccup\u00f2 di erigere il proprio mausoleo funebre nella cattedrale di Salerno: era un triste presagio, mor\u00ec due anni dopo.\nSecondo il cronista Romualdo Guarna, Guglielmo mor\u00ec di morte naturale; secondo altri fu assassinato in una congiura di palazzo.\nSecondo la leggenda, la moglie Guaidalgrima, distrutta dal dolore, si recise i lunghi capelli biondi in segno di lutto \u2013 seguita nell'esempio da tutte le damigelle del suo seguito \u2013 e li pose sul sarcofago del marito, ancor oggi visibile nell'atrio della Cattedrale di Salerno. Da allora, ogni 4 agosto, anniversario dell'evento, una farfalla dorata uscirebbe dal sarcofago e volerebbe tra le colonne dell'atrio prima di scomparire."}
{"id": "594085", "revid": "81195", "url": "https://it.wikipedia.org/wiki?curid=594085", "title": "Dietiletere", "text": ""}
{"id": "594086", "revid": "90227", "url": "https://it.wikipedia.org/wiki?curid=594086", "title": "Deus le volt", "text": ""}
{"id": "594087", "revid": "1573940", "url": "https://it.wikipedia.org/wiki?curid=594087", "title": "Haliaeetus albicilla", "text": "Laquila di mare coda bianca o aquila grigia (\"Haliaeetus albicilla\", ) \u00e8 un grande uccello rapace della famiglia degli Accipitridi, diffuso in Europa settentrionale, in Europa orientale e in Asia. \u00c8 soprannominata \"Re della nebbia\" dai biologi grazie alle zone in cui preferisce nidificare come paludi, luoghi con precipitazioni e nelle rive del fiumi.\nDescrizione.\n\"Haliaeetus albicilla\" raggiunge una lunghezza di 70\u201392\u00a0cm circa. Alcuni esemplari possono presentare capo, collo e coda pi\u00f9 chiari. Solitamente ha cervice grigio e non dorata, grande apertura delle larghe ali, coda breve e cuneiforme di colore bianco.\nBiologia.\nAlimentazione.\nSi ciba di pesci, di mammiferi e rettili di varie dimensioni, vola bassa sulle acque per catturare il pesce in superficie, talora si tuffa parzialmente.\nVolo.\nDispiega volo tardo e poco agile, con lente battute d'ala.\nDistribuzione e habitat.\nUna specie diffusa in Europa settentrionale, soprattutto in Norvegia e Russia, ove \u00e8 presente oltre le met\u00e0 dell'intera popolazione europea, ma anche in Groenlandia, Danimarca, Svezia, Polonia e Germania. Piccole popolazioni sono segnalate anche in Islanda, Gran Bretagna, Finlandia, Estonia, Lettonia, Lituania, Austria, Repubblica Ceca, Slovacchia, Slovenia, Croazia, Bulgaria, Romania, Ungheria, Moldavia e Grecia; il suo areale si estende in Asia, attraverso la Turchia e il Medio Oriente sino alla Mongolia, la Cina e il Giappone. In Italia si riproduceva in Sardegna, dove si \u00e8 estinta come nidificante nel 1956 ma \u00e8 stata riscoperta in Veneto sulla Laguna Veneziana e sulle rive dell'Adige nella bassa Veronese. \nConservazione.\n\u00c8 specie rara, in diminuzione, che esige protezione assoluta. La popolazione mediterranea \u00e8 quasi estinta. \u00c8 specie protetta ai sensi della legge 157/92. La sua conservazione \u00e8 insidiata da molte cause avverse, tra cui bracconaggio, cattura dei nidiacei, azione degli insetticidi, bocconi avvelenati, ma soprattutto dalla perdita di coste marine selvagge, oggi occupate da numerosi villaggi turistici, dalla distruzione di boschi, paludi, foci dei fiumi e dalla contaminazione delle acque interne."}
{"id": "594088", "revid": "3325", "url": "https://it.wikipedia.org/wiki?curid=594088", "title": "Torlonga", "text": ""}
{"id": "594089", "revid": "436907", "url": "https://it.wikipedia.org/wiki?curid=594089", "title": "To Live Is to Die", "text": "To Live Is to Die \u00e8 un brano musicale del gruppo musicale statunitense Metallica, ottava traccia del quarto album in studio \"...And Justice for All\", pubblicato il 25 agosto 1988.\nDescrizione.\nDedicata al bassista Cliff Burton (che compose il brano insieme a Hetfield e Ulrich), scomparso in un incidente nel settembre 1986, il brano \u00e8 prevalentemente strumentale. Il testo si riduce a questi versi (in parlato): \nIl poema, del quale la prima e la seconda frase tratte rispettivamente da una frase del poeta tedesco seccentesco Paul Gerhardt e dalla serie di romanzi \"Le cronache di Thomas Covenant l'incredulo\" di Stephen R. Donaldson, che aveva particolarmente colpito Burton, era stato annotato da quest'ultimo nel suo diario poche settimane prima della sua morte.\nDal vivo il brano non venne mai eseguito integralmente ma vennero eseguiti soltanto alcuni jam nel corso degli anni novanta (nell'album dal vivo \"\" \u00e8 presente un jam della strumentale). Il 7 dicembre 2011, in occasione del concerto del 30\u00ba anniversario dei Metallica, il brano fu eseguito per la prima volta dal vivo, con ovviamente Robert Trujillo al basso."}
{"id": "594090", "revid": "1494169", "url": "https://it.wikipedia.org/wiki?curid=594090", "title": "Kongo", "text": ""}
{"id": "594091", "revid": "287204", "url": "https://it.wikipedia.org/wiki?curid=594091", "title": "Classe Kongo", "text": ""}
{"id": "594095", "revid": "122169962", "url": "https://it.wikipedia.org/wiki?curid=594095", "title": "La bussola d'oro", "text": "La bussola d'oro (\"Northern Lights) \u00e8\" un romanzo fantastico del 1995 di Philip Pullman, primo della trilogia \"Queste oscure materie\" che prosegue con i romanzi \"La lama sottile\" e \"Il cannocchiale d'ambra\".\n\u00c8 stato pubblicato in italiano per la prima volta nel 1996.\nDa esso \u00e8 stato tratto un film omonimo nel 2007.\nAmbientazione.\nIl romanzo \u00e8 ambientato in un mondo parallelo, in cui ogni persona \u00e8 affiancata da un \"daimon\", cio\u00e8 l'anima della persona esternata sotto forma di animale, una sorta di compagno personale che accompagna ognuno ovunque vada, e che scompare alla morte della persona. Se d'altra parte, il daimon viene staccato dalla persona cui appartiene, questa nella maggior parte dei casi muore o resta psichicamente menomata, in quanto il daimon \u00e8 il canale che la collega alla Polvere, misteriosa e pervasiva sostanza cosmica vagamente comparabile alla materia oscura della cosmologia contemporanea. Tale sostanza ha anche a che fare con la facolt\u00e0 di concepire pensieri originali e sviluppare una personalit\u00e0 indipendente, facolt\u00e0 che il Magisterium, chiesa vocata al dominio universale ed al culto di un essere supremo chiamato Autorit\u00e0, per definizione avversa e combatte. Tale scenario generale viene meglio chiarito nei due successivi romanzi della trilogia.\nTrama.\nLyra \u00e8 una ragazzina di undici anni, cresciuta presso Oxford, in Inghilterra.\nIl daimon di Lyra si chiama \"Pantalaimon\". Lyra \u00e8 una ragazzina vivace e sveglia, che passa il suo tempo per la citt\u00e0 insieme a Roger Parslow, aiutante cuoco del college, e ai bambini gyziani, nomadi che abitano in imbarcazioni e si spostano sull'acqua. Tuttavia, la sua vita spensierata cambia quando un giorno spia una riunione fra i professori del Jordan e Lord Asriel, suo zio, riguardo a una misteriosa entit\u00e0 nota come \"Polvere\" (\"Dust\"); durante la discussione Lord Asriel riesce ad ottenere un finanziamento dal College per una spedizione scientifica nella regione artica, malgrado un tentativo di assassinio.\nNel frattempo dei bambini, tra cui Roger, iniziano a scomparire e si vocifera che siano stati rapiti dagli Ingoiatori. Nello stesso tempo, Lyra conosce l'affascinante signora Coulter, che la prende sotto le sue cure e la impiega come sua assistente personale, promettendole di portarla con s\u00e9 in una spedizione nell'Artico. La mattina in cui deve lasciare il Jordan College, il Maestro le dona un misterioso oggetto, l'aletiometro, detto anche \"bussola d'oro\".\nVivendo con la signora Coulter, Lyra scopre che la donna ha un ruolo cruciale nell'oblazione, un'iniziativa gestita dal Magisterium dietro la quale si nascondono proprio gli Ingoiatori. I bambini rapiti sono portati a Bolvangar, vicino all'Artico, per poi essere sottoposti a terribili esperimenti, nei quali sono separati dal loro daimon, attraverso un processo detto intercisione. Terrificata dalle sue scoperte, Lyra scappa dalla casa della signora Coulter e viene soccorsa dai Gyziani, con i quali raggiunge la Eastern Anglia.\nCon i Gyziani pian piano impara a usare l'aletiometro e raggiunge nel viaggio alla ricerca dei bambini rapiti il nord, dove si allea con un orso corazzato (Panserbj\u00f8rne) di nome Iorek Byrnison, cui riesce, grazie all'aletiometro, a far recuperare l'armatura. Raggiunge infine Bolvangar, dove riesce a salvare Roger grazie all'aiuto dei Gyziani, della regina di una trib\u00f9 di streghe, Serafina Pekkala, l'orso corazzato e il texano Lee Scoresby, pilota di dirigibile, che si scontrano in un'epica battaglia contro il reggimento di Tartari posto dal Magisterium a difesa di Bolvangar.\nSebbene i bambini di Bolvangar siano in salvo, l'avventura di Lyra \u00e8 tutt'altro che finita. Lyra si spinge pi\u00f9 a nord e, dopo essersi separata dai suoi compagni, viene catturata e portata a Svalbard dove incontra Iofur Raknison, il re degli orsi corazzati. Iorek sopraggiunge in suo soccorso e, inducendo Iofur l'usurpatore ad un duello, riesce a recuperare il trono di cui era stato defraudato.\nLyra raggiunge infine suo padre, Asriel, il quale nel frattempo ha costruito un ponte per raggiungere un altro mondo, ma per attraversarlo ha bisogno di una grande quantit\u00e0 di energia.\nTale energia pu\u00f2 essere ottenuta solo tramite un'intercisione. Perci\u00f2, incapace di sacrificare sua figlia, Asriel fa del povero Roger la sua vittima;\nInvita la signora Coulter a seguirlo ma questa declina l'offerta e ritorna sui suoi passi. Lord Asriel si dirige cos\u00ec verso il varco appena aperto, seguito da Lyra, decisa a fermarlo.\nAdattamento cinematografico.\nIl 7 dicembre 2007 \u00e8 uscito in Italia il film intitolato \"La bussola d'oro\" prodotto dalla New Line Cinema, diretto da Chris Weitz e con Dakota Blue Richards nel ruolo di Lyra, Daniel Craig nel ruolo di Lord Asriel, Nicole Kidman nel ruolo della Sig.ra Coulter, Eva Green nel ruolo della strega Serafina Pekkala.\nIl film ha suscitato, come gi\u00e0 il libro, vivaci reazioni negli ambienti cattolici, a causa dell'allusione alla Chiesa cattolica, rappresentata dal Magisterium.\nSerie TV.\nNel Novembre 2015, la BBC ha annunciato di aver ordinato un adattamento televisivo di \"Queste oscure materie\", prodotto da Bad Wolf e New Line Cinema. L'adattamento in otto episodi era previsto per il 2017, tuttavia, nell'aprile del 2017, lo scrittore della serie Jack Thorne disse a Radio Times che la serie era ancora in pre-produzione e che voleva assicurarsi che fosse fedele ai libri.\nL'8 marzo 2018, \u00e8 stato annunciato che Dafne Keen aveva accettato di partecipare nella serie per interpretare Lyra con il regista Tom Hooper anche lui chiamato a dirigere. Lin-Manuel Miranda interpreter\u00e0 di Lee Scoresby. L'8 giugno 2018, \u00e8 stato riferito che James McAvoy, Clarke Peters e Ruth Wilson si erano uniti al cast. Nel settembre del 2018 viene annunciato che le riprese della prima stagione erano iniziate. Durante le riprese la BBC ha annunciato che la serie \u00e8 stata rinnovata per una seconda stagione sempre da otto episodi. Il 14 dicembre 2018, \u00e8 stato annunciato su Twitter che le riprese erano state completate. Il 24 febbraio 2019 \u00e8 stato rilasciato il primo teaser trailer della serie ed \u00e8 stato confermato che lo show sarebbe debuttato \"entro quest'anno\".\nIl 17 maggio 2019 viene pubblicato un secondo trailer per la prima stagione. Da gennaio 2020 \u00e8 trasmessa da Sky Atlantic."}
{"id": "594096", "revid": "79742", "url": "https://it.wikipedia.org/wiki?curid=594096", "title": "Roiikat", "text": ""}
{"id": "594097", "revid": "21079", "url": "https://it.wikipedia.org/wiki?curid=594097", "title": "Struttura topologica", "text": ""}
{"id": "594099", "revid": "196390", "url": "https://it.wikipedia.org/wiki?curid=594099", "title": "Polish Wedding", "text": ""}
{"id": "594103", "revid": "71155", "url": "https://it.wikipedia.org/wiki?curid=594103", "title": "Monte (Mezzocorona)", "text": "Monte \u00e8 una frazione di Mezzocorona, situata sopra l'abitato, a 891 . Nel 2001 contava 16 abitanti.\nGeografia.\nLa localit\u00e0 si trova sulla propaggine meridionale del gruppo montuoso della Costiera della Mendola. \nL'abitato \u00e8 facilmente raggiungibile grazie ad una panoramica funivia Mezzocorona-Monte che in pochi minuti copre un dislivello di 623\u00a0m. Per gli amanti della montagna \u00e8 possibile raggiungere la meta a piedi in circa 1 ora e 30' partendo dall'abitato di Mezzocorona percorrendo il \"Sentiero di Sant Antonio\". \nIn alternativa, per alpinisti pi\u00f9 esperti, \u00e8 possibile percorrere un sentiero attrezzato noto come Via ferrata Burrone Giovanelli che si snoda attraverso una straordinaria e spettacolare forra naturale. Una strada forestale, nota come \"Strada delle longhe\", costituisce un altro accesso molto pi\u00f9 lungo e ripido, che viene talvolta percorso in mountain bike. Tuttavia, le pendenze molto accentuate (fino al 36%) rendono la salita in mountain bike molto impegnativa.\nLa localit\u00e0 Monte di Mezzocorona \u00e8 punto di partenza verso altre escursioni, tra cui la malga Kraun e Cima Roccapiana, che con i suoi 1.873\u00a0m rappresenta la vetta delle Cime di Vigo.\nStoria.\nNel 1716 gli abitanti di Mezzocorona ottennero dal principe vescovo di Trento la facolt\u00e0 di costruire case in questa posizione.\nInfrastrutture e trasporti.\nLa localit\u00e0 \u00e8 collegata dalla funivia Mezzocorona-Monte."}
{"id": "594108", "revid": "287204", "url": "https://it.wikipedia.org/wiki?curid=594108", "title": "La lama sottile", "text": "La lama sottile (\"The Subtle Knife\") \u00e8 un romanzo fantasy del 1997 di Philip Pullman, seguito de \"La bussola d'oro\" e secondo capitolo della trilogia \"Queste oscure materie\".\nTrama.\nWill Parry, un ragazzino che vive nella Oxford contemporanea, ha solo 12 anni, ma ha gi\u00e0 le responsabilit\u00e0 di un adulto, poich\u00e9 deve prendersi cura della madre, instabile di mente in seguito alla scomparsa del marito, John Parry, sparito durante una spedizione nel Nord. Per proteggere la madre, per\u00f2, Will accidentalmente uccide un uomo, introdottosi in casa per rubare alcune lettere di suo padre. Will fa una strabiliante scoperta, mentre cammina per la sua citt\u00e0: una finestra nell'aria, quasi invisibile all'occhio, che si apre su un mondo totalmente differente dal suo. Will va oltre la finestra e si ritrova a Cittagazze, dove incontra Lyra Belacqua e Pantalaimon, che sono finiti in quello stesso mondo da un altro mondo ancora, attraverso il ponte costruito da Lord Asriel mentre investigavano sulla Polvere.\nCittagazze \u00e8 un luogo strano e deserto. Gli abitanti sono fuggiti, perch\u00e9 la citt\u00e0 \u00e8 infestata dagli Spettri, esseri invisibili che si nutrono della consapevolezza, la coscienza di s\u00e9 degli adulti, lasciandoli simili a zombi, vuoti e spenti. I bambini sono immuni agli Spettri, perch\u00e9 non hanno ancora sviluppato del tutto la consapevolezza. I due ragazzi tornano nella Oxford di Will, sperando di trovare qui le risposte ai loro interrogativi. Will indaga sulla spedizione a cui ha partecipato il padre e scopre che includeva una ricerca sulle particelle atmosferiche, mentre Lyra, alla ricerca di uno studioso che le possa spiegare qualcosa in pi\u00f9 sulla Polvere, incontra Mary Malone, una scienziata che ha scoperto l'esistenza delle \"Ombre\" (Shadows), la stessa identica misteriosa entit\u00e0 conosciuta da Lyra come Polvere. Ma ci\u00f2 che Lyra non sa \u00e8 che Mary ha scoperto che tale entit\u00e0 \u00e8 conscia di s\u00e9, \u00e8 consapevole di esistere. \u00c8 la consapevolezza della Polvere che fa funzionare l'aletiometro ed \u00e8 sempre la Polvere a circondare il pensiero umano e la materia.\nL'obiettivo di Mary Malone \u00e8 quello di trovare un modo per comunicare con queste particelle di Polvere. E dopo aver conosciuto Lyra, e grazie a lei, Mary riesce effettivamente a mettersi in contatto con le Ombre, cio\u00e8 la Polvere, attraverso un dispositivo tecnologico da lei costruito. Parlando con le Ombre, scopre il ruolo che dovr\u00e0 giocare nella profezia che coinvolge Lyra: dovr\u00e0 \"fare la parte del serpente\", ovvero tentare la ragazzina. Ma, come Lyra \u00e8 inconsapevole della profezia, cos\u00ec Mary non sa esattamente cosa dovr\u00e0 fare. Will, a Cittagazze, viene in possesso di un importante oggetto, la \"lama sottile\" del titolo, un coltello speciale che pu\u00f2 tagliare qualsiasi superficie e pu\u00f2 aprire finestre tra i mondi. Per entrarne in possesso, Will deve superare una lotta contro Tulio, un ragazzo che se ne \u00e8 impossessato, ma che non ne \u00e8 il legittimo portatore. In questa lotta perde due dita, il che significa che \u00e8 il nuovo portatore. In seguito Will scoprir\u00e0 che suo padre non \u00e8 morto ma \u00e8 diventato uno sciamano; si fa chiamare Stanislaus Grumman e non \u00e8 pi\u00f9 tornato a casa perch\u00e9, dopo aver scoperto l'esistenza di altri mondi, ed essere passato in uno di essi, non \u00e8 pi\u00f9 riuscito a tornare indietro. Dopo aver ritrovato suo padre, ucciso subito dopo il loro incontro da una strega innamorata di lui, Will torna da Lyra, ma non la trova e capisce che \u00e8 stata rapita da qualcuno."}
{"id": "594109", "revid": "287204", "url": "https://it.wikipedia.org/wiki?curid=594109", "title": "Regola per sopravvivere", "text": "Regola per sopravvivere \u00e8 un'antologia di racconti horror e fantascientifici dello scrittore statunitense Richard Matheson. L'opera \u00e8 stata edita esclusivamente in Italia nel maggio 1977, curata da Carlo Fruttero e Franco Lucentini per la collana di fantascienza \"Urania Classici\" (n. 2)."}
{"id": "594115", "revid": "1782831", "url": "https://it.wikipedia.org/wiki?curid=594115", "title": "Wulfgar", "text": "Wulfgar \u00e8 un personaggio immaginario creato da R.A. Salvatore le cui avventure si svolgono nell'ambientazione \"Forgotten Realms\" per il gioco di ruolo \"Dungeons &amp; Dragons\". Protagonista di numerosi romanzi, affianca il forse pi\u00f9 famoso Drizzt Do'Urden, un drow rinnegato la cui storia \u00e8 raccontata in numerose trilogie dello stesso autore.\nCaratteristiche.\nAspetto fisico.\nAlto quasi due metri, Wulfgar conserva dentro di s\u00e9 il tipico aspetto dei barbari abitanti della Valle del Vento Ghiacciato. \u00c8 un uomo dalla forza sovrumana, capace di rompere la testa di un altro barbaro solamente con l'uso delle mani. Viene riconosciuto in tutte le citt\u00e0 in cui arriva, sovrastando tutte le altre persone, e grazie alla sua forza brandisce con disinvoltura l'artefatto Aegis-Fang. La sua et\u00e0 \u00e8 all'incirca 35 anni \u2013 un paio di anni pi\u00f9 giovane di Cattie-brie.\nOggetti magici.\nAegis-Fang.\nAegis-Fang \u00e8 un martello da guerra magico forgiato dal nano Bruenor Battlehammer appositamente per Wulfgar e donatogli al termine di un periodo di servizio forzato presso di lui. Forgiato in mithral, su di esso il nano impresse alcuni simboli religiosi durante una cerimonia segreta (a cui per\u00f2 Drizzt assistette all'insaputa di Bruenor stesso). Sul primo lato della testa dell'arma il nano incise il simbolo del dio Moradin, il Forgiatore di Anime, costituito da un'incudine ed un martello; sull'altro invece incise il simbolo di Clangeddin, dio nanico della guerra, costituito da due asce incrociate. Complet\u00f2 quindi l'opera incidendo sul resto del martello alcune rune sacre, infondendo cos\u00ec la magia nell'arma. Il martello, alla morte del barbaro, \u00e8 stato reclamato dal nuovo capo della trib\u00f9 barbara Berkthgar, ma Bruenor non gli ha concesso l'onore di impugnarlo, preferendo che l'artefatto rimanesse a Mithral Hall. Tra le sue caratteristiche magiche, la capacit\u00e0 straordinaria di ritornare nelle mani del possessore quando viene lanciato. Aegis-Fang \u00e8 diventata un'arma leggendaria presso le trib\u00f9 barbare della Valle del vento gelido, anche se il destino dell'arma \u00e8 rimanere nelle mani di Wulfgar e successivamente alla sua morte nei saloni di Mithril Hall, il regno del padre Bruenor BattleHammer.\nStoria.\nDella nascita di Wulfgar si sa poco, se non della sua appartenenza alla Trib\u00f9 dell'Alce e del nome di suo padre, Beornegar. Nel primo romanzo in cui il personaggio compare (\"Le Lande di Ghiaccio\"), Wulfgar e il suo popolo barbaro guidato da re Heafstaag tent\u00f2 di attaccare le Dieci Cittadine, piccoli insediamenti sorti sulle rive dei laghi ghiacciati a nord della Spina Dorsale del Mondo. Il popolo dei nani a cui appartiene Bruenor Battlehammer, insieme all'elfo scuro Drizzt Do'Urden e alle milizie delle cittadine riuscirono unendo le forze a sventare la minaccia, decimando gli attaccanti. \u00c8 alla fine di questi scontri che la vita di Wulfgar cambi\u00f2. Bruenor infatti lo salv\u00f2 da morte certa prendendolo con s\u00e9, obbligandolo per\u00f2 ad un patto: in cambio della vita, il barbaro sarebbe dovuto rimanere sotto il suo comando per cinque anni e un giorno, lavorando al suo servizio nelle fucine dei nani. Durante questo periodo, il legame fra Bruenor e Wulfgar si consolid\u00f2 e, anche se non dandolo a vedere, l'amicizia fra i due non fu quella fra carceriere e carcerato, ma quella tra un padre burbero ma buono e un figlio altrettanto testardo ma dall'animo gentile.\nAl termine dei cinque anni, Bruenor fece per il barbaro uno degli artefatti pi\u00f9 importanti per un nano: forgi\u00f2 in mithral un martello da guerra magico che poi don\u00f2 a Wulfagar, noto con il nome di Aegis-Fang. Insieme ad esso, il nano gli regal\u00f2 anche la possibilit\u00e0 di imparare a combattere sotto l'insegnamento del drow Drizzt Do'Urden. In questo breve periodo l'amicizia fra i due divenne sempre pi\u00f9 grande, culminando nel momento in cui insieme sventarano il primo degli attacchi di un'orda di troll diretta verso le Dieci Cittadine sotto il comando della reliquia Crenshinibon e del suo padrone Akar Kessel. Wulfgar, oramai libero dal patto stretto con Bruenor Battlehammer, part\u00ec verso la grotta di \"Gelida Morte\", un drago bianco il cui nome vero \u00e8 Ingeloakastimizilian; l\u00ec sconfisse la creatura con l'aiuto di Drizzt. Il riuscire nell'impresa gli permise di avere il diritto di sfidare il capo della trib\u00f9 barbara Heafstaag; una volta sconfitto il capo, Wulfgar prese il comando della trib\u00f9 e, per la prima volta, i barbari si allearono con le Dieci Cittadine. Grazie a questa alleanza, la minaccia della reliquia Crenshinibon fu sventata. Dopo la battaglia, Wulfgar decise di non abbandonare i suoi compagni d'avventura, in particolare Cattie-brie, la donna cresciuta da Bruenor come fosse sua figlia e di cui pian piano il barbaro si innamor\u00f2 fino a decidere di sposarla.\nA seguito della riconquista di Mithral Hall, la leggendaria roccaforte nanica del clan Battlehammer di cui Bruenor \u00e8 a capo, il barbaro si ferm\u00f2 l\u00ec insieme agli amici. Ma l'arrivo di Artemis Entreri sotto le spoglie di Regis l'halfling \u2013 grazie ad una maschera incantata capace di modificare le sembianze di chi la porta \u2013 port\u00f2 scompiglio fra le mura della cittadella: Wulfgar cerc\u00f2 di uccidere Drizzt, iniziando poi a comportarsi nei confronti della sua compagna secondo le usanze barbare. Ne \"L'eredit\u00e0\", Wulfgar viene sepolto sotto le rocce mentre combatte contro una yochlol, un abitante di un piano immondo servitore della dea Lolth, nel tentativo di salvare i suoi amici. Credendolo morto, Bruenor perse la vitalit\u00e0 di un tempo, abbandonandosi ad una vita monotona. Anche gli amici, Drizzt, Cattie-brie e Regis, ne soffrirono la perdita. Drizzt decise cos\u00ec di lasciare Mithral Hall e raggiungere la sua terra natia, la citt\u00e0 sotterranea Menzoberranzan, per porre fine alla minaccia che incombe sulla sua razza.\nNe \"L'alba degli eroi\" scopriamo che Wulfgar \u00e8 stato donato da Lolth a Errtu, un demone molto forte in cambio di un aiuto. Proprio nell'opera sopra citata Errtu riapparir\u00e0 per cercare il Crenshinibon. Con il suo ritorno riapparir\u00e0 anche Wulfgar che verr\u00e0 aiutato dagli amici. Tutti insieme riusciranno poi a battere il demone.\nWulfgar, essendo rimasto per molto tempo prigioniero di Errtu, comincia a dimostrare un carattere irrequieto e facilmente rissoso. Nella trilogia \"I sentieri delle Tenebre\" questo suo lato oscuro viene alla luce e per questo rimarr\u00e0 per un po' a Luskan, in una taverna a lavorare come buttafuori. Qui conosce Morik Il Ladro; entrambi verranno poi incriminati (ingiustamente) per aver attentato alla vita del capitano Deudermont. Deudermont interceder\u00e0 per loro e riuscir\u00e0 a liberarli dalla pena capitale ma saranno comunque banditi.\nDurante il loro vagare, assaltano una carrozza e catturano una fanciulla che lasceranno poi libera. La fanciulla, promessa sposa a un nobile signore di un piccolo paesino, accuser\u00e0 (sempre ingiustamente) Wulfgar di averla stuprata e la figlia (successivamente chiamata Colson) verr\u00e0 appunto affidata a lui. L'avere una bambina a cui badare riporta a Wulfgar il senno e, col tempo, riacquista il coraggio e l'animo gentile che aveva perso. Ne \"Il mare delle spade\" Wulfgar riuscir\u00e0, con l'aiuto di Drizzt Do'Urden e degli altri, a ritornare in possesso di Aegis-Fang.\nLetteratura.\nIl personaggio di Wulfgar \u00e8 protagonista dei seguenti libri pubblicati in Italia da Armenia:\nAltre apparizioni:"}
{"id": "594118", "revid": "125905591", "url": "https://it.wikipedia.org/wiki?curid=594118", "title": "Il cannocchiale d'ambra", "text": "Il cannocchiale d'ambra (\"The Amber Spyglass\") \u00e8 un romanzo fantastico del 2000 di Philip Pullman, seguito de \"La lama sottile\" e terzo volume della trilogia \"Queste oscure materie\".\nOltre a molti personaggi gi\u00e0 presenti nei primi due libri, \"Il cannocchiale d'ambra\" ne introduce molti nuovi, come i mulefa, misteriose creature capaci di vedere la Polvere; i Gallivespiani, spie al servizio di Lord Asriel; Baruch e Balthamos, gli angeli guida di Will Parry; Metatron, l'angelo fiero e potente che ha preso il comando del Cielo al posto del Signore.\nTrama.\nLyra Belacqua viene tenuta addormentata in una grotta dalla madre Marisa Coulter, per proteggerla dal Magisterum, che, conoscendo il ruolo cruciale della ragazzina per il destino dell'umanit\u00e0, ingaggia Padre Gomez perch\u00e9 la trovi e la uccida. Mary Malone, la scienziata, segue intanto l'ordine datole dalle Ombre, che \u00e8 quello di lasciare il suo mondo; attraverso una finestra, quindi, anche Mary inizia a viaggiare per i vari mondi, e conosce i mulefa. Mary resta con loro e costruisce quindi il \"cannocchiale d'ambra\" del titolo, uno strumento con cui \u00e8 possibile osservare le particelle di Polvere.\nDal canto suo, Lord Asriel manda due spie alla ricerca di Lyra; sono il Cavalier Tialys e Lady Salmakia, due piccoli Gallivespiani, ovvero esseri umani in miniatura, che cavalcano due libellule come fossero destrieri e che sono dotati di speroni che possono espellere un veleno mortale. All'inizio sembrano nemici agli occhi di Will Parry, che con l'orso Iorek Byrnison sta cercando Lyra. In seguito, per\u00f2, si rivelano amici. Finalmente trovano Lyra e la liberano dall'incantesimo che la teneva addormentata e da Mrs. Coulter, che viene condotta da Lord Asriel. Dopo il suo risveglio Lyra, che ha parlato in sogno con il suo vecchio amico Roger, decide di andare nel mondo dei morti, per rivedere il suo vecchio amico. Con Will e le spie, ma senza Pantalaimon, intraprende quindi questo pericoloso viaggio. Il \"daimon\" non pu\u00f2 infatti restare con lei: con immenso dolore si dovr\u00e0 separare da lei, ritrovandola poi molto pi\u00f9 tardi. Lo stesso deve fare Will col suo daimon interiore che poi assumer\u00e0 forma di un gatto. Nell'aldil\u00e0 i due ragazzini incontrano, oltre a Roger, il padre di Will, e liberano tutti i morti dall'oltretomba aprendo un portale verso il mondo dei mulefa in modo che le anime dei defunti possano finalmente abbandonare l'aldil\u00e0 per scomparire nell'atmosfera, svanendo per sempre, ma mescolandosi a ogni cosa, finalmente liberi: alcune di esse decidono per\u00f2 di seguire Will e Lyra per proteggerli.\nLord Asriel, intanto, intraprende la battaglia a cui si sta preparando da molto tempo: la ribellione contro Metatron, che ha preso il comando del regno dei cieli, al posto di un Dio stanco e fragile. Questa grandiosa battaglia, con cui Asriel vuole eliminare la Magisterium, si conclude con la fine del regno di Metatron, ingannato dalla spregiudicata Mrs. Coulter, che si ricongiunge a Lord Asriel, in nome dell'amore per la loro figlia. Metatron viene ucciso, ma anche i due amanti in battaglia perdono la vita insieme. Arriva infine il momento in cui la profezia su Lyra deve esplicarsi. Lyra e Will ritrovano Mary Malone che, ignara di ci\u00f2 che il suo gesto comporter\u00e0, racconta a Lyra e Will la sua storia: era una suora che, innamoratasi di un uomo, ha deciso di abbandonare la religione. \u00c8 la verit\u00e0 di questa semplice storia che fa aprire gli occhi a Lyra e le fa comprendere il suo amore per Will, ovviamente corrisposto. Padre Gomez non riesce a evitare tutto questo, uccidendo Lyra come gli \u00e8 stato ordinato, perch\u00e9 viene a sua volta ucciso da Balthamos.\nMa il destino dei due ragazzi non pu\u00f2 essere la felicit\u00e0. Non potranno mai vivere nello stesso mondo, perch\u00e9 i daimon non possono stare troppo a lungo in un mondo che non \u00e8 il loro. I due ragazzi vengono a sapere che, ogni volta che una finestra viene aperta, moltissima Polvere va dispersa e viene creato uno spettro. Tutte le finestre aperte nei vari mondi andranno quindi chiuse, eccetto, decidono, quella del mondo dei morti. In cambio di questa apertura promettono di impegnarsi durante la loro vita a insegnare e a far migliorare le persone, processo che crea consapevolezza e quindi polvere: Will dovr\u00e0 infine distruggere il coltello. Perci\u00f2 per Lyra e Will non sar\u00e0 possibile rivedersi mai pi\u00f9. I due, che hanno appena scoperto i loro sentimenti, sono destinati a separarsi per sempre, e si lasciano con un bacio. Will torna a Oxford con Mary Malone, che promette di aiutarlo a curare sua madre. Lyra torna al Jordan College: incontrer\u00e0 la preside di un college femminile, che le insegner\u00e0 a leggere l'aletiometro, facolt\u00e0 che ha perso alla fine delle sue avventure.\nTraduzione.\nNella prima edizione del libro \u00e8 presente un errore di traduzione: l'originale \"trunk\", particolare anatomico dei Mulefa, \u00e8 stato tradotto in \"busto\": in realt\u00e0 si tratta di \"proboscide\"."}
{"id": "594123", "revid": "486946", "url": "https://it.wikipedia.org/wiki?curid=594123", "title": "Classe 205 OSA", "text": ""}
{"id": "594127", "revid": "34222", "url": "https://it.wikipedia.org/wiki?curid=594127", "title": "Universit\u00e0 di Lecce", "text": ""}
{"id": "594130", "revid": "42020", "url": "https://it.wikipedia.org/wiki?curid=594130", "title": "Guglielmo II, duca di Puglia", "text": ""}
{"id": "594132", "revid": "339392", "url": "https://it.wikipedia.org/wiki?curid=594132", "title": "Lavieri", "text": ""}
{"id": "594138", "revid": "34222", "url": "https://it.wikipedia.org/wiki?curid=594138", "title": "Universit\u00e0 degli studi di Lecce", "text": ""}
{"id": "594142", "revid": "712828", "url": "https://it.wikipedia.org/wiki?curid=594142", "title": "Yamato", "text": "Pagine correlate.\nYamato viene di solito scritto \"\u5927\u548c\", ma questi due caratteri possono essere letti anche come \"Daiwa\" o \"Taiwa.\" \nYamato pu\u00f2 erroneamente riferirsi a:"}
{"id": "594143", "revid": "38120", "url": "https://it.wikipedia.org/wiki?curid=594143", "title": "Tentura", "text": "Il Tentura (in greco \"\u03c4\u03b5\u03bd\u03c4\u03bf\u03cd\u03c1\u03b1\") \u00e8 un liquore tipico della citt\u00e0 greca di Patrasso (in greco \u03a0\u03ac\u03c4\u03c1\u03b1). Commercializzato dagli anni cinquanta, ha tuttavia radici secolari.\nPreparazione.\nSi prepara utilizzando principalmente cannella, chiodi di garofano, noce moscata e il vino rosso dolce tipico di Patrasso \"mavrodafni\". Vengono poi aggiunti altri aromi che variano in base ai gusti del mastro liquorista."}
{"id": "594146", "revid": "287204", "url": "https://it.wikipedia.org/wiki?curid=594146", "title": "Baby (Dragon Ball)", "text": " \u00e8 uno degli antagonisti principali della serie televisiva anime \"Dragon Ball GT\". \u00c8 un parassita capace di entrare nei corpi altrui e di prenderne il controllo. Appartiene alla razza degli Tsufuru ed \u00e8 stato creato con l'obiettivo di vendicarsi dei Saiyan (e quindi anche del protagonista Son Goku) e di ricostruire il suo pianeta d'origine, Plant. Entra nel corpo di Vegeta, diventando Baby Vegeta e aumentando incredibilmente la sua forza combattiva.\nCreazione.\nNel corso della creazione di \"Dragon Ball GT\", gli autori si posero subito il problema di creare un nuovo antagonista che potesse soddisfare i fan. Essendo difficile trovare dei nemici sulla Terra in grado di rivaleggiare con Goku, gli autori decisero di ideare un antagonista proveniente dallo spazio: Baby. Come tutti gli antagonisti di \"GT\", anche Baby ha un'origine precedente alla storia di \"Dragon Ball\". Gli autori, infatti, pensarono fosse una buona scelta sviluppare maggiormente degli antagonisti presenti in storie minori, piuttosto che inventarne dei nuovi. Nel caso di Baby, gli sceneggiatori ripresero la storia degli Tsufuru, antagonisti dei Saiyan, gi\u00e0 introdotti nell'episodio 20 di \"Dragon Ball Z\" e nell'OAV \"\".\nBiografia.\n\"Dragon Ball GT\".\nBaby \u00e8 stato concepito grazie al DNA del Re degli Tsufuru e viene spedito nello spazio prima della distruzione della sua razza da parte dei Saiyan. Gli scopi di Baby sono quelli di vendicarsi dei Saiyan assorbendone il potere per evolversi e diventare pi\u00f9 forte e ricreare il pianeta Plant, suo luogo nativo. Per potersi evolvere del tutto, Baby crea il Dottor Mieu al quale affida il compito di assisterlo durante la sua crescita e di trasferirgli energia. Il corpo di Baby viene tenuto sotto stretta sorveglianza da Mieu sul pianeta M2.\nQuando Goku, Trunks e Pan, giunti sul pianeta M2, si accorgono dell'immensa potenza di Baby, tentano di distruggerlo, ma lo Tsufuru si risveglia appena in tempo e li affronta. Baby viene comunque sconfitto, ma riesce a sopravvivere entrando nel corpo del Dottor Mieu. Successivamente, tenta un nuovo attacco ai Saiyan sul pianeta Vidal in cui riesce ad entrare nel corpo del dottore e in quello di Trunks, ma viene nuovamente sconfitto.\nRipresosi dalla precedente sconfitta, Baby raggiunge la Terra dove, dopo aver preso possesso dei corpi prima di Goten e poi di Gohan, riesce ad assorbire anche il potere del principe dei Saiyan, Vegeta. Dopodich\u00e9 impianta nei corpi di tutti gli abitanti della Terra (ad eccezione di Goku, Mr. Satan, Majin Bu, Pan e Ub) le sue uova, attraverso cui riesce a controllarli.\nAl ritorno di Goku sulla Terra, Baby lo affronta e lo sconfigge. Successivamente, grazie all'aiuto di Goten, Gohan, Trunks e Bra (ormai sotto il suo controllo,) riesce a trasformarsi e non soddisfatto della potenza ottenuta, chiede ulteriore energia ai terrestri e si ritrasforma diventando ancora pi\u00f9 forte. Poi chiede al drago Red Shenron di ripristinare Plant, che lo ribattezza come \"Pianeta degli Tsufuru\", su cui si trasferisce insieme ad una parte della popolazione terrestre. Qui affronta prima Ub e poi di nuovo Goku che riesce a metterlo per la prima volta in difficolt\u00e0 dopo aver raggiunto lo stadio di Super Saiyan IV. Attraverso un generatore di onde Bluetz creato da Bulma (che sta al fianco di Baby poich\u00e9 lui l'ha scelta come compagna) Baby si trasforma in Scimmione dorato per contrastare la forza di Goku, ma viene comunque sconfitto dal Saiyan. Al momento di finirlo, Goku decide di non ucciderlo, perch\u00e9 morirebbe anche Vegeta, quindi taglia la coda allo Tsufuru, il quale torna alle sue sembianze di prima. Baby, il corpo in cui si era ingrandito in seguito alla trasformazione in Scimmione, \u00e8 costretto ad abbandonare il corpo di Vegeta, e tenta cos\u00ec di fuggire con una navicella. Tuttavia Goku lo elimina con una Kamehameha x10, facendolo schiantare sul sole.\nPersonalit\u00e0.\nBaby si dimostra subito un essere furbo e malvagio, qualit\u00e0 che lo rendono un nemico molto temuto dai protagonisti. \u00c8 stato creato con lo scopo di vendicare gli Tsufuru, sconfitti dai Saiyan, e ricostruire la sua razza scomparsa per poi conquistare l'intero universo. Il suo odio verso i Saiyan \u00e8 molto forte, ma nonostante le ostilit\u00e0, Baby rimane comunque affascinato dalle potenzialit\u00e0 della razza nemica, soprattutto dopo essere entrato nei corpi di Trunks, Goten, Gohan e Vegeta. Nonostante sia uno degli antagonisti pi\u00f9 temuti della serie \"GT\", Baby si comporta in alcune occasioni come un vero e proprio bambino: diventa infantile e immaturo e non sopporta quando qualcuno si burla di lui. Baby si crede superiore a tutti e non ha piet\u00e0 per nessuno, neppure per i suoi fedeli seguaci: ad'esempio, in un'occasione, lo Tsufuru attacca i Saiyan da lui posseduti perch\u00e9 questi si erano intromessi nella battaglia tra lui e Ub.\nAbilit\u00e0.\nBaby, oltre ad essere un abilissimo scienziato, dispone di alcune capacit\u00e0 innate: pu\u00f2 impadronirsi dei corpi altrui, pu\u00f2 rendere il suo corpo liquido e quindi rigenerare istantaneamente le ferite ed infine pu\u00f2 uccidere il suo ospite dall'interno (avviene col Dottor Mieu) o sopravvivere a colpi che uccidono il corpo ospite (cosa che succede mentre possiede il Generale Lilde). Dopo aver posseduto una persona ed esserne uscito per assorbire altri ospiti, lascia dentro il corpo delle sue vittime un \"uovo\" (una piccola porzione di s\u00e9) che schiudendosi riesce ad intaccare le cellule del suo cervello dal quale gli obbediranno anche se si trova in un corpo altrui; in tal modo \u00e8 capace di possedere la popolazione di un intero pianeta, facendo s\u00ec che tutti gli obbediscano alla lettera se impartisce un comando. I sudditi tuttavia, seppur rimangano fedelissimi al padrone, mantengono un certo grado di indipendenza: Bulma ad esempio decide di creare un macchinario e con esso sottoporre Baby ad un irraggiamento potenziante senza che lui le abbia chiesto di farlo. Quando entra nel corpo di una creatura potente, tuttavia, devono sussistere le condizioni perch\u00e9 ci\u00f2 sia possibile:\nTrasformazioni.\nDi seguito vengono riportati gli stadi che Baby raggiunge nell'ordine cronologico in cui compaiono nella serie:\nPrimo stadio.\nEmbrione \u00e8 il primo stadio dello Tsufuru, nonch\u00e9 il primo degli stadi di Baby apparsi nella serie. Appare come un alieno nanerottolo, dalla pelle liquida e viola, che inizialmente gattona per potersi muovere. In questo stadio, possiede un braccio destro incompleto, in quanto il processo del trasferimento di energia (che Baby riceveva dagli abitanti di altri pianeti) non era stato ancora completato al suo risveglio. In questa forma non possiede nessun livello combattivo.\nBaby Trunks\nin questa forma, Baby, ha preso possesso del corpo di Trunks sul pianeta Vidal. Egli non assume nessuna caratteristica fisica di Baby, per\u00f2, dato che Trunks non aveva sprigionato tutta la sua energia, riesce ad espellere Baby dal suo corpo.\nSecondo stadio.\nBambino \u00e8 la forma di Baby al suo arrivo sulla Terra. Il suo aspetto cambia molto rispetto al primo stadio: diventa di colore blu, \u00e8 pi\u00f9 alto (ma pur sempre di dimensioni pari ad un bambino), ed ha delle sporgenze gialle sulle spalle. In questa forma, inoltre, \u00e8 in grado di rivaleggiare con un Super Saiyan.\nBaby Goten\nBaby, dopo essere arrivato sulla terra, si scontra con Goten che gli scaglia contro una Kamehameha alla massima potenza dal quale riesce ad entrare ed assorbire Goten da una ferita presente sul suo braccio.\nBaby Gohan\nDopo aver preso possesso del corpo di Goten, Baby, riesce ad entrare anche nel corpo di Gohan attraverso delle ferite che si \u00e8 procurato attraverso uno scontro tra i due.\nBaby Vegeta.\n \u00e8 il risultato della possessione del corpo di Vegeta da parte di Baby. Baby cambia la fisionomia del corpo di Vegeta: sulla faccia e negli occhi compaiono delle linee rosse e i capelli da neri diventano grigi. In questo stadio, Baby pu\u00f2 utilizzare alcune delle tecniche di Vegeta come il Big Bang Attack e il Final Flash.\nQuesto nuovo stadio subisce due nuove evoluzioni:\nBaby Vegeta scimmia gigante.\n \u00e8 lo stadio raggiunto da Baby Vegeta dopo essere stato colpito dalle onde Bluetz. In questa forma, Baby mantiene sempre il controllo e le capacit\u00e0 mentali del corpo ospite, in quanto \u00e8 solo Vegeta che ha subito una trasformazione in primate, mentre Baby essendo un parassita al suo interno rimane immutato. In questa forma Baby \u00e8 in grado di utilizzare altre due tecniche: il Super Cannone Galick, un Cannone Galick gigante, e la Fiammata gigante che emette dalla bocca. A queste, si aggiunge un'ulteriore versione pi\u00f9 potente della Sfera letale della vendetta che crea anche senza raccogliere l'energia dei suoi sudditi.\nStadio finale.\nLa forma definitiva di Baby raggiunta dopo lo scontro con Goku Super Saiyan IV e dopo essere fuggito dal corpo di Vegeta. A causa della trasformazione in Scimmione, anche il corpo di Baby si \u00e8 ingrandito. In questa forma l'aspetto \u00e8 simile a quello che assume nei panni di Vegeta al secondo stadio di potenza, divenendo alto come un essere umano adulto e dalla corporatura pi\u00f9 massiccia.\nBaby Janemba.\nQuesto stadio non appare nell'anime ma solo nel videogioco \"Dragon Ball Heroes\" e nella sua versione manga, \"Dragon Ball Heroes: Victory Mission\". Baby si pu\u00f2 trasformare in questa forma dopo aver assorbito . In questa forma il corpo di Janemba non ha molte somiglianze con Baby, solo la stessa divisa del secondo stadio di potenza di Baby Vegeta e gli occhi che diventano blu.\nBaby Hatchiyach.\nAnche questo stadio appare solamente nel videogioco \"Dragon Ball Heroes\". Baby assume questa nuova trasformazione dopo aver assorbito Hatchiyach, un potentissimo guerriero che appare nel secondo ed inedito OAV di \"Dragon Ball\" uscito nel 2010: \"\". Il corpo di Hatchiyach assume le tipiche sporgenze ossee di Baby e un incredibile aumento di potenza.\nSuper Baby Trunks\nAnche questo stadio appare solamente nel gioco \"Dragon Ball Heroes\". Baby assume questa forma dopo aver assorbito Trunks ed essersi trasformato in Super Saiyan. Egli assume le caratteristiche di Super Baby Vegeta 1, ovvero due lunghe sporgenze ossee gialle e rosse, occhi blu, capelli di Trunks Super Saiyan bianchi, e linee rosse sugli occhi.\nDoppiaggio.\nBaby \u00e8 doppiato in Giappone da Yusuke Numata, voce anche dei Saibaiman nell'edizione giapponese, mentre in Italia da Luca Sandri, doppiatore tra l'altro anche dei personaggi di Jeeth, Turles e Broly in \"Dragon Ball Z\".\nAccoglienza.\nBaby ha avuto moltissime recensioni positive da parte di riviste di manga e anime, e ha raggiunto posizioni molto alte in diversi sondaggi di popolarit\u00e0. Per molti critici e appassionati, Baby \u00e8 stato definito uno dei personaggi pi\u00f9 forti dell'intera serie, oltre che uno dei pochi antagonisti ad aver appassionato i telespettatori dell'anime \"Dragon Ball GT\".\nAd'esempio, sul sito TheTopTens.com, Baby si \u00e8 classificato 11\u00ba nella classifica dei pi\u00f9 forti personaggi di \"Dragon Ball\" e 14\u00b0 nella classifica dei miglior antagonisti della serie. Il sito Entertainment Bliss ha classificato Baby al quarto posto tra i maggiori antagonisti della serie, mentre il sito otakusandgeeks.com lo ha classificato quinto.\nSono state messe in commercio numerose linee di action figure, peluche e portachiavi dedicate al personaggio. Il personaggio, inoltre, compare in quasi tutti i videogiochi dedicati alla serie. Baby, nonostante rimanga uno degli antagonisti pi\u00f9 famosi della serie \"GT\", non compare in nessuno dei film di \"Dragon Ball\", ma viene solo menzionato nello special TV conclusivo della serie, \"\"."}
{"id": "594147", "revid": "287204", "url": "https://it.wikipedia.org/wiki?curid=594147", "title": "Topologia euclidea", "text": ""}
{"id": "594148", "revid": "287204", "url": "https://it.wikipedia.org/wiki?curid=594148", "title": "Direttore generale", "text": "Il direttore generale \u00e8 un titolo attribuito in molte organizzazioni aziendali, pubbliche e private, ad un \"manager\", di solito un dirigente.\nRiveste autorit\u00e0 e responsabilit\u00e0 estese all'intera organizzazione, ed \u00e8 quindi appartenente al cosiddetto \"senior management\".\nDescrizione.\nIn certi casi il manager cos\u00ec designato risponde a sua volta ad una figura superiore (presidente, amministratore delegato ecc.).\nIn certe organizzazioni il titolo di direttore generale viene attribuito al manager preposto ad un'ampia unit\u00e0 organizzativa, detta \"direzione generale\". In particolare, in vari ordinamenti (Italia, Francia, Spagna, Paesi Bassi ecc.) le direzioni generali sono articolazioni organizzative dei dicasteri.\nNel mondo.\nIn diversi Stati del mondo, nelle societ\u00e0 per azioni e nelle altre societ\u00e0 organizzate in modo analogo il titolo di direttore generale \u00e8 attribuito ad una figura di vertice, il cosiddetto capo azienda, corrispondente all'amministratore delegato italiano o al \"chief executive officer\" (CEO) anglosassone. \u00c8 cos\u00ec nei paesi di lingua spagnola (\"director general\") e di gran parte dell'Europa centro-orientale (Russia, Polonia, Repubblica Ceca, Slovenia ecc.).\nFrancia.\nIl titolo (\"directeur g\u00e9n\u00e9ral\") \u00e8 usato anche in Francia e altri Paesi francofoni, spesso nella forma \"pr\u00e9sident-directeur g\u00e9n\u00e9ral\" (PDG) in quanto la stessa persona ricopre altres\u00ec il ruolo di presidente del consiglio di amministrazione. In Francia, prima della legge n\u00ba 2001-420 del 15 maggio 2001, i due ruoli dovevano essere necessariamente uniti, mentre ora possono essere separati. Tale legge ha anche introdotto la figura del \"directeur g\u00e9n\u00e9ral d\u00e9l\u00e9gu\u00e9\" (\"direttore generale delegato\") paragonabile al \"chief operating officer\" delle societ\u00e0 statunitensi.\nItalia.\nIl direttore generale, quando questa figura esiste in organico, \u00e8 il capo dei direttori e/o manager, responsabili delle direzioni o funzioni. Pertanto, \u00e8 un ruolo operativo seppur di alto livello. Normalmente, il DG \u00e8 un dirigente ma potrebbe essere anche un quadro con funzioni direttive, oppure un libero professionista con un contratto \"ad hoc\", secondo quanto eventualmente previsto dalla legislazione in materia. Nelle imprese italiane il direttore generale non \u00e8, di solito, il capo azienda ma \u00e8 una figura con responsabilit\u00e0 di coordinamento e ottimizzazione di tutte le attivit\u00e0 operative e progettuali dell'azienda, con l'obiettivo di renderle pi\u00f9 efficaci e funzionali agli obiettivi aziendali. In una societ\u00e0 per azioni, il direttore generale dipende direttamente dall'amministratore delegato. Con riferimento alle societ\u00e0 per azioni, il codice civile italiano, pur senza contenere alcuna definizione della figura, stabilisce all'art. 2396 che \"Le disposizioni che regolano la responsabilit\u00e0 degli amministratori si applicano anche ai direttori generali nominati dall'assemblea o per disposizione dello statuto, in relazione ai compiti loro affidati, salve le azioni esercitabili in base al rapporto di lavoro con la societ\u00e0\". Nel campo dell'editoria, al posto del titolo di direttore generale vi \u00e8 quello di \"direttore editoriale\".\nNella pubblica amministrazione italiana il titolo viene utilizzato per designare vari organi dello Stato o di altri enti pubblici.\nNei ministeri il direttore generale \u00e8 il dirigente preposto ad una \"direzione generale\"; questa \u00e8 la ripartizione organizzativa di primo livello in alcuni ministeri e di secondo livello in altri, nei quali la ripartizione di primo livello \u00e8 il dipartimento.\nLe direzioni generali e gli uffici ad esse equiparati (collettivamente designati dal legislatore come \"uffici dirigenziali generali\") si suddividono a loro volta in \"uffici dirigenziali\", diretti da un dirigente e solitamente denominati \"divisioni\".\nGli incarichi di direttore generale o di titolare di uffici equiparati sono conferiti, ai sensi dell'art. 19, comma 4, del d.lgs. 30 marzo 2001, n. 165, con decreto del Presidente del Consiglio dei ministri, su proposta del Ministro competente, a dirigenti della prima fascia oppure, in misura non superiore al 70% della relativa dotazione, ad altri dirigenti dello Stato o - con contratto a tempo determinato, di durata non superiore a tre anni - a persone, anche esterne all'amministrazione, che possiedono le qualit\u00e0 professionali indicate nel comma 6 dello stesso articolo (esperienza almeno quinquennale in funzioni dirigenziali in enti ed aziende, anche private; particolare specializzazione professionale, culturale e scientifica desumibile dalla formazione universitaria e postuniversitaria, da pubblicazioni scientifiche e da concrete esperienze di lavoro maturate per almeno un quinquennio in posizioni funzionali previste per l'accesso alla dirigenza; provenienza dai settori della ricerca, della docenza universitaria, delle magistrature e dei ruoli degli avvocati e procuratori dello Stato). Tali incarichi hanno durata non inferiore a tre anni e non superiore a cinque (art. 19, comma 2, d.lgs. 165/2001).\nIl direttore generale \u00e8 l'organo posto al vertice di un'azienda sanitaria locale o di un'azienda ospedaliera. Secondo l'art. 3 del d.lgs. 30 dicembre 1992, n. 502 gli sono riservati tutti i poteri di gestione, nonch\u00e9 la rappresentanza dell'azienda; adotta l\"'atto aziendale\", che disciplina l'organizzazione e il funzionamento dell'ente; \u00e8 responsabile della gestione complessiva e nomina i responsabili delle strutture operative dell'azienda. \u00c8 coadiuvato dal \"direttore amministrativo\" e dal \"direttore sanitario\", da lui nominati, che oltre ad assumere diretta responsabilit\u00e0 delle funzioni loro attribuite, concorrono, con proposte e pareri, alla formazione delle sue decisioni (\u00e8 tenuto a motivare i provvedimenti assunti in difformit\u00e0 dal parere reso dal direttore sanitario, dal direttore amministrativo o dal consiglio dei sanitari).\nSecondo l'art. 3 bis del d.lgs. 502/1992 il direttore generale \u00e8 nominato dalla giunta regionale tra coloro che possiedono un diploma di laurea ed esperienza almeno quinquennale di direzione tecnica o amministrativa in enti, aziende, strutture pubbliche o private, in posizione dirigenziale. Entro diciotto mesi dalla nomina deve produrre il certificato di frequenza di un apposito corso di formazione in materia di sanit\u00e0 pubblica e di organizzazione e gestione sanitaria.\nIl suo rapporto di lavoro, cos\u00ec come quello del direttore amministrativo e del direttore sanitario, \u00e8 esclusivo ed \u00e8 regolato da contratto di diritto privato, di durata non inferiore a tre e non superiore a cinque anni, rinnovabile. Quando ricorrano gravi motivi o la gestione presenti una situazione di grave disavanzo o in caso di violazione di leggi o del principio di buon andamento e di imparzialit\u00e0 dell'amministrazione, la regione, tenuta alla risoluzione del contratto, dichiara la decadenza del direttore generale e provvede alla sua sostituzione.\nIn caso di vacanza dell'ufficio o nei casi di assenza o di impedimento del direttore generale, le relative funzioni sono svolte dal direttore amministrativo o dal direttore sanitario su delega del direttore generale o, in mancanza di delega, dal direttore pi\u00f9 anziano per et\u00e0.\nLa figura \u00e8 prevista dall'art. 108 del d.lgs. 18 agosto 2000, n. 267 come un organo facoltativo dei comuni con popolazione superiore ai 100.000 abitanti. Pu\u00f2 essere nominato dal sindaco o dal presidente della provincia, previa deliberazione della giunta, al di fuori della dotazione organica e con contratto a tempo determinato. Provvede ad attuare gli indirizzi e gli obiettivi stabiliti dagli organi di governo dell'ente, secondo le direttive impartite dal sindaco o dal presidente della provincia, e sovrintende alla gestione dell'ente, perseguendo livelli ottimali di efficacia ed efficienza.\nNelle universit\u00e0 in Italia la figura del direttore generale \u00e8 stata introdotta dalla legge 30 dicembre 2010, n. 240, in sostituzione del \"direttore amministrativo\". \u00c8 disciplinata dagli statuti dei singoli atenei, nell'ambito dei principi stabiliti dall'art. 2 di tale legge.\nIl direttore generale deve essere scelto tra personalit\u00e0 di elevata qualificazione professionale e comprovata esperienza pluriennale con funzioni dirigenziali. L'incarico \u00e8 conferito dal consiglio di amministrazione, su proposta del rettore, sentito il parere del senato accademico, ed \u00e8 regolato con contratto di lavoro a tempo determinato di diritto privato, di durata non superiore a quattro anni rinnovabile.\nSpettano al direttore generale, sulla base degli indirizzi forniti dal consiglio di amministrazione, la complessiva gestione e organizzazione dei servizi, delle risorse strumentali e del personale tecnico-amministrativo dell'ateneo, nonch\u00e9 i compiti attribuiti ai dirigenti generali delle amministrazioni statali, in quanto compatibili. Il direttore generale partecipa, senza\ndiritto di voto, alle sedute del consiglio di amministrazione."}
{"id": "594152", "revid": "1305772", "url": "https://it.wikipedia.org/wiki?curid=594152", "title": "Cucina del Friuli-Venezia Giulia", "text": "Tipi di cucina del Friuli Venezia-Giulia:"}
{"id": "594153", "revid": "438678", "url": "https://it.wikipedia.org/wiki?curid=594153", "title": "La grande abbuffata", "text": "La grande abbuffata (\"La Grande Bouffe\") \u00e8 un film del 1973 diretto da Marco Ferreri.\nFu presentato in concorso al 26\u00ba Festival di Cannes.\nTrama.\nQuattro uomini (i cui nomi sono quelli degli attori che li interpretano), stanchi della vita noiosa e inappagante che conducono, decidono di suicidarsi chiudendosi in una casa nei dintorni di Parigi per mangiare fino alla morte.\nIl primo protagonista presentato \u00e8 Ugo, proprietario del ristorante \"Le Biscuit \u00e0 Soupe\" e grande chef, deciso a suicidarsi probabilmente anche a causa delle numerose incomprensioni con la moglie.\nSuccessivamente viene presentato Michel, produttore televisivo e appassionato di danza classica. Un uomo divorziato che lascia trasparire una certa insofferenza per la vita che conduce.\nIl terzo personaggio presentato \u00e8 Marcello, pilota dell'Alitalia. Nella prima scena in cui compare \u00e8 intento a far scaricare dalle hostess dell'aereo delle forme di Parmigiano destinate alla villa in cui dovr\u00e0 ritrovarsi con gli altri tre.\nIl quarto ed ultimo protagonista \u00e8 Philippe, un importante magistrato, scapolo, che vive ancora con la sua balia d'infanzia Nicole, iperprotettiva con lui al punto da cercare di impedirgli di avere rapporti con altre donne, arrivando a soddisfare lei stessa i suoi bisogni sessuali.\nI quattro si recano insieme in macchina alla villa, di propriet\u00e0 di Philippe, nella quale il vecchio guardiano Ettore ha gi\u00e0 predisposto tutto per la grande abbuffata, senza sapere tuttavia che l'intento del padrone e dei suoi amici sia quello di uccidersi.\nAd aspettare Philippe, inoltre, vi \u00e8 un esponente dell'ambasciata cinese, che gli propone un lavoro in Cina. Philippe lo rifiuta garbatamente con la frase \"Timeo Danaos atque dona ferentes\", (\"Temo i Greci anche quando portano doni\"), citazione virgiliana.\nUna volta rimasti soli, i quattro cominciano la loro abbuffata (in una scena ad esempio Marcello e Ugo fanno a gara per vedere chi mangia pi\u00f9 velocemente le ostriche), ma vengono interrotti il giorno dopo dall'arrivo di una scolaresca che vorrebbe visitare il giardino della villa per vedere il famoso \"tiglio di Boileau\", albero sotto il quale il poeta francese era solito sedersi per cercare l'ispirazione. I quattro accettano volentieri e offrono da mangiare a tutta la scolaresca, e soprattutto conoscono Andr\u00e9a, la giovane e formosa maestra, che viene invitata a cena per quella sera. Prima di lei avevano invitato tre prostitute, che arrivano poco dopo. Esse per\u00f2, dopo una notte e un giorno chiusi in casa a mangiare (il tempo \u00e8 scandito in maniera indefinita), se ne vanno, sconcertate dalla loro morbosit\u00e0 culinaria.\nInvece Andrea, intuendo quale sia il loro scopo, decide di aiutarli, rimanendo con loro e concedendosi anche sessualmente, fino alla morte di tutti e quattro.\nIl primo a morire \u00e8 Marcello, che a causa delle abbuffate accusa un calo della libido. Esasperato, e comprendendo l'inutilit\u00e0 di quella farsa, decide di lasciare la villa nottetempo e in mezzo a una bufera, a bordo di una vecchia Bugatti degli anni 30 custodita nel garage della villa e che lui aveva rimesso in moto. Gli amici lo ritrovano il mattino dopo, morto al posto di guida, e, su consiglio di Philippe, lo sistemano nella cella-frigo, ben visibile dalla cucina.\nDopo Marcello \u00e8 la volta di Michel che, vittima di forti crisi di meteorismo e flatulenza, e ormai stipato di cibo all'inverosimile (non riesce nemmeno pi\u00f9 a sollevare le gambe e ad esercitarsi nella danza), muore in preda ad un attacco diarroico. Gli amici anche in questo caso lo sistemano nella cella-frigo accanto a Marcello.\nPoco dopo tocca ad Ugo, che s'ingozza, fino a morirne, di un piatto a base di tre tipi diversi di fegato (d'oca, di pollo e d'anatra), a forma di cupola di San Pietro da lui stesso preparato, e puntualmente rifiutato dai Philippe e Andrea. Su consiglio di quest'ultima, Ugo resta esposto sul tavolo della cucina, \"il suo regno\".\nUltimo ad andarsene \u00e8 il diabetico Philippe, sulla panchina sotto il tiglio di Boileau e tra le braccia di Andr\u00e9a, dopo aver mangiato un dolce a forma di seno preparato dalla donna, la quale lo lascia l\u00ec e rientra nella villa, il cui giardino \u00e8 invaso dai cani attratti dalla carne che i fornitori hanno portato e lasciata appesa sulle piante.\nProduzione.\nSoggetto.\nIl film contiene una feroce critica alla societ\u00e0 dei consumi e del benessere, condannata, secondo l'autore, all'autodistruzione inevitabile. I bisogni e gli istinti primordiali, filtrati e normalizzati nel loro raggiungimento, divengono \"noiosi\" ed abbisognano di continue unicit\u00e0 per essere graditi. Ma la ricerca della difficolt\u00e0 fine a se stessa comporta l'abbandono dell'utilit\u00e0 e sfocia inevitabilmente nella depressione e nel senso di inutilit\u00e0. Come al solito nei film di Ferreri, l'unica salvezza \u00e8 rappresentata dal genere femminile, legato alla vita per missione biologica.\nRiprese.\nIl film venne girato nel quartiere parigino di Auteuil presso la villa che fu dimora, nell'attuale rue Boileau, del celebre scrittore. Le riprese ebbero luogo nel febbraio 1973. Nel cast recitano in piccoli ruoli sia il padre che la figlia di Michel Piccoli.\nDistribuzione.\nIn Italia il film \u00e8 stato pesantemente censurato, con il taglio di molte scene. La versione francese originale dura circa 129 minuti, mentre quella italiana durava sei minuti in meno (123 m).\nCon il commercio home video italiano, il film \u00e8 stato ridotto notevolmente ad appena 112 minuti. Sia le vhs che i DVD mostrano quest'ultima versione, dove si evincono anche fin troppo bene i tagli operati durante il cambio delle sequenze. Tra queste mancano delle scene fondamentali:\nNel 2019 la CG Entertainment ha fatto uscire il DVD e il Blu-Ray del film nella sua versione integrale e restaurata.\nAccoglienza.\nCritica.\nIl film venne platealmente fischiato al Festival di Cannes e pesantemente tagliato dalla censura. Da molti fu criticata l'abbondante presenza di scene di sesso e le volgarit\u00e0 scatologiche, come quelle in cui si manifesta il meteorismo di Michel o quella in cui esplode il WC di uno dei bagni della casa inondando di feci la stanza. Altri critici invece apprezzarono il taglio ideologicamente antiborghese. Il clamore e lo scandalo provocarono un successo di pubblico, inusuale per un film dichiaratamente intellettuale. Per la sgradevolezza e la forza eversiva delle tematiche trattate, \"Cahiers du cin\u00e9ma\" inser\u00ec il film in una sorta di ideale \"trilogia della degradazione\" insieme a \"Ultimo tango a Parigi\" (1972) e a \"La maman et la putain\" (1973).\nA seconda delle opinioni il film venne definito di volta in volta: \u00abil film pi\u00f9 ideologico di Ferreri\u00bb (Adelio Ferrero), \u00abun monumento all'edonismo\u00bb (Luis Bu\u00f1uel), \u00abspecchio delle verit\u00e0 come eccesso\u00bb (Maurizio Grande). Pier Paolo Pasolini dedic\u00f2 all'opera un'ampia recensione apparsa sulla rivista \"Cinema Nuovo\", nella quale defin\u00ec cripticamente il film: \u00abcorpi colti in una sintesi di gesti abitudinari e quotidiani che nel momento in cui li caratterizzano li tolgono per sempre alla nostra comprensione, fissandoli nella ontologicit\u00e0 allucinatoria dell'esistenza corporea\u00bb.\nNon \u00e8 un caso che il film a posteriori sia stato accostato proprio a \"Sal\u00f2 o le 120 giornate di Sodoma\" dello stesso Pasolini; anche se in forma meno cruenta, nella pellicola di Ferreri si riscontrano influenze dell'opera di Donatien Alphonse Fran\u00e7ois de Sade. Come in Pasolini, e nel romanzo sadiano prima di lui, i quattro convitati nella villa parigina incarnano delle figure tipiche metaforiche, in questo caso raffiguranti un potere e tre prodotti dell'ideologia borghese: la legge (Philippe), l'arte e lo spettacolo (Michel), la cucina, il cibo (Ugo), l'amore galante e l'avventura (Marcello). Ed \u00e8 proprio questo sistema ideologico che viene pesantemente preso di mira dal regista, grottescamente schernito, nel tentativo di eliminarlo, assieme alle scorie vitali, con un vivere ridotto alle funzioni elementari: mangiare, digerire, dormire, bere, copulare, orinare, defecare.\nNel suo dizionario, Morando Morandini assegna al film 5 stellette su 5, scrivendone:"}
{"id": "594161", "revid": "14480", "url": "https://it.wikipedia.org/wiki?curid=594161", "title": "Pletismografia Optoelettronica", "text": ""}
{"id": "594176", "revid": "767487", "url": "https://it.wikipedia.org/wiki?curid=594176", "title": "Gremlins", "text": "Gremlins \u00e8 un film horror/commedia statunitense del 1984 diretto da Joe Dante e scritto da Chris Columbus. Si basa su leggende di creature dispettose, i gremlins, che causarono inspiegabili incidenti aerei nella Royal Air Force durante la seconda guerra mondiale, e vede come protagonisti Zach Galligan e Phoebe Cates. Steven Spielberg \u00e8 stato il produttore esecutivo del film.\nIl film \u00e8 stato al centro di grandi campagne di merchandising e opta per la commedia nera, con un'ambientazione natalizia.\n\"Gremlins\" \u00e8 stato distribuito nelle sale l'8 giugno 1984 dalla Warner Bros. con successo sia di critica che commerciale. Tuttavia, \u00e8 stato pesantemente criticato per alcune delle sue sequenze pi\u00f9 violente. In risposta a questa e ad analoghe lamentele su \"Indiana Jones e il tempio maledetto\", Spielberg sugger\u00ec che la Motion Picture Association of America (MPAA) modificasse il suo sistema di valutazione, cosa che fece entro due mesi dall'uscita del film, creando una nuova valutazione PG-13 (visione da parte dei minori di 13 anni consigliata con la presenza di un adulto).\nSecondo \"Il Sole 24 Ore\" \u00e8 uno dei film migliori degli anni ottanta.\nTrama.\nPochi giorni prima di Natale l'inventore Rand Peltzer cerca un regalo per suo figlio Billy, a Chinatown. In un negozio di cianfrusaglie scopre un \"mogwai\", un bizzarro animaletto peloso e adorabile in grado di pronunciare qualche parola. Wing, il proprietario del negozio, si rifiuta di venderglielo ma suo nipote glielo d\u00e0 di nascosto, avvertendolo di rispettare tre semplici regole: non esporlo alla luce forte, che lo irrita, e soprattutto quella del sole, che lo ucciderebbe; non bagnarlo n\u00e9 dargli acqua da bere; e non nutrirlo dopo la mezzanotte.\nIl mogwai viene chiamato Gizmo e regalato a Billy, che lavora come bancario e artista nella cittadina di Kingston Falls. La prima regola viene subito violata: la madre di Billy scatta una foto a Gizmo ed il flash lo fa impazzire per pochi secondi. Il giorno dopo, Pete, un amico di Billy, rovescia accidentalmente un bicchiere d'acqua sul mogwai, il quale fa nascere con una sorta di riproduzione asessuata altri cinque animaletti simili a lui. I nuovi mogwai si rivelano per\u00f2 pi\u00f9 vivaci e aggressivi di Gizmo ed uno di essi, con un ciuffo bianco sulla testa, agisce come loro capo. Billy mostra Gizmo al professor Hanson, un ricercatore universitario e gli lascia un mogwai creato bagnandolo di nuovo, per farglielo studiare.\nLa situazione precipita quando i nuovi arrivati riescono con un sotterfugio a farsi consegnare del cibo dopo la mezzanotte: i mogwai formano allora dei bozzoli dai cui escono poi trasformati in \"gremlin\", orribili mostriciattoli dalla pelle verde molto pi\u00f9 pericolosi. Il primo a essere aggredito \u00e8 Hanson, che viene ucciso dalla sua creatura a sua volta trasformatasi in gremlin. Poi \u00e8 la volta della madre di Billy, che invece si salva e uccide coraggiosamente tre dei mostriciattoli. Il quarto gremlin cerca di strangolarla ma Billy, arrivato appena in tempo dopo aver scoperto il cadavere del professore, brandisce una spada e lo uccide decapitandolo. Il leader Ciuffo Bianco riesce per\u00f2 a fuggire e, raggiunta una scuola di nuoto, si tuffa in una piscina, creando un\u2019orda di mostriciattoli pronti a seminare distruzione. Billy cerca di far capire allo sceriffo che la citt\u00e0 \u00e8 in pericolo, ma non viene creduto. Durante la notte i gremlin causano la morte di varie persone, tra cui lo stesso sceriffo e la famigerata signora Deagle, che muore in modo bizzarro. I gremlins si riuniscono nella taverna in cui lavora Kate, fidanzata ufficiosa di Billy, che viene costretta a servire loro da mangiare e da bere mentre i mostri fanno festa devastando il locale. Kate riesce a fuggire stordendoli con il flash della macchina fotografica: la ragazza si ricongiunge con Billy e fa la conoscenza di Gizmo.\nPi\u00f9 tardi i ragazzi scoprono che i gremlins si sono tutti rifugiati nel cinema locale per sfuggire all\u2019alba imminente. Mentre sono intenti a guardare il film Disney \"Biancaneve e i sette nani\", Billy apre le valvole del gas provocando un'esplosione che uccide tutti i mostriciattoli, tranne Ciuffo Bianco, entrato in un centro commerciale per sfamarsi. Braccato da Billy, Kate e Gizmo, il gremlin riesce a impossessarsi di un revolver e a raggiungere una fontana, nella quale cerca di riprodursi ancora. Arriva per\u00f2 improvvisamente Gizmo su una macchina giocattolo, che con un\u2019abile mossa spalanca un lucernario, facendo entrare la luce del sole e provocando la morte di Ciuffo Bianco.\nQualche tempo dopo, i Peltzer sono di nuovo riuniti con Gizmo (in tv riportano le calamit\u00e0 accadute come isteria di massa). Improvvisamente suona alla porta Wing, venuto per riprendersi il mogwai sostenendo che il mondo occidentale non \u00e8 ancora pronto per una simile responsabilit\u00e0, anche se un giorno Billy potrebbe essere degno di prendersi cura di Gizmo.\nIl film si chiude con la voce di Rand che ci invita a ispezionare accuratamente le nostre case se capitano strani eventi: un gremlin potrebbe aggirarsi tra di noi.\nProduzione.\nNel 1943 Roald Dahl scrisse un libro per bambini intitolato \"I Gremlins\" e ne ricav\u00f2 una sceneggiatura per un progetto avviato con la Disney che non vide mai la luce. Chris Columbus ha tratto l'ispirazione dal soggetto di tale film. La sceneggiatura iniziale di Columbus era molto pi\u00f9 orrorifica e prevedeva una scena in cui la madre di Billy viene uccisa dai gremlin e la sua testa fatta rotolare per le scale, un'altra in cui il cane di famiglia finisce divorato dai gremlin e una in cui i gremlin assaltano un McDonald's mangiandone i clienti e rifiutandone gli hamburger.\nTim Burton \u00e8 stato considerato da Spielberg come possibile regista, dopo aver visto i suoi primi film, ma alla fine il produttore cambi\u00f2 idea perch\u00e9 Burton non aveva mai diretto un lungometraggio.\nSono stati usati diversi pupazzi per il film, in alcuni casi erano piccoli e di plastica, mentre per Gizmo e i gremlin sono stati usati degli animatronics ideati da Chris Walas, dal costo di 30-40.000 dollari l\u2019uno.\nUn giorno, l'intera troupe dorm\u00ec sul set a causa del ritardo dovuto ad un continuo malfunzionamento dei pupazzi.\nInizialmente Gizmo doveva essere il cattivo del film, trasformandosi volontariamente in gremlin. Fu Steven Spielberg a decidere di modificare questo aspetto della trama, trovando Gizmo troppo tenero e pensando che il pubblico volesse vederlo per l'intero film. Cos\u00ec nel film venne inventato il \"Ciuffo Bianco\" come antagonista principale.\nDistribuzione e incassi.\n\"Gremlins\" \u00e8 stato un inaspettato successo commerciale. Costato circa 11 milioni di dollari, cifra all'epoca non particolarmente alta, incass\u00f2 nell'anno della sua uscita nei soli Stati Uniti 148 milioni di dollari, diventando il quarto incasso del 1984 dopo blockbuster quali \"Beverly Hills Cop\", \"Ghostbusters\" e \"Indiana Jones e il tempio maledetto\". Nel 1985 un nuovo passaggio nei cinema assest\u00f2 l'incasso sui 153 milioni di dollari, che \u00e8 il secondo incasso assoluto del genere commedia horror dopo \"Scary Movie\".\nIl circuito home video port\u00f2 ulteriori 80 milioni di dollari. In Italia il film \u00e8 uscito in DVD nel 2000. Non \u00e8 stata distribuita la \"special edition\" del 2002 contenente tra gli altri due commenti, le scene tagliate, un dietro le quinte oltre ai consueti trailer.\nAccoglienza.\nCritica.\nRoger Ebert ha approvato il film, assegnando tre stelle su quattro e dichiarandolo non solo \"divertente\", ma anche una \"serie furba di inviti\", parodiando efficacemente molte trame di film elementari. Secondo lui, \"Gremlins\" lo ha fatto in parte attraverso rappresentazioni di mondi misteriosi (il negozio di Chinatown) e donne anziane tiranniche (la signora Deagle). Ebert credeva anche che la regola in cui un mogwai non pu\u00f2 mangiare dopo mezzanotte fosse ispirata dalle fiabe e che le scene finali parodiano i classici film dell'orrore. Ha collegato il discorso di Kate su suo padre con \"la grande tradizione delle barzellette sui malati degli anni cinquanta\".\n\"Gremlins\" \u00e8 stato criticato per qualcosa di pi\u00f9 delle sue raffigurazioni di violenza. Un critico della BBC ha scritto nel 2000 che \"La trama \u00e8 sottile e il ritmo \u00e8 di traverso\". Tuttavia, il critico si compliment\u00f2 anche con l'umorismo oscuro in contrasto con l'ambientazione natalizia ideale.\nNonostante le critiche miste iniziali, \"Gremlins\" ha continuato a ricevere elogi dalla critica nel corso degli anni ed \u00e8 considerato da molti come uno dei migliori film del 1984. Attualmente detiene una valutazione dell'85% sul sito web di recensioni aggregate Rotten Tomatoes sulla base di 72 recensioni, con una valutazione media di 7,40/10. Il consenso recita: \"Sia che tu scelga di vederlo come una dichiarazione sulla cultura del consumo o semplicemente come un film di popcorn con effetti speciali, Gremlins \u00e8 un classico minore\".\nIncassi.\nFinanziariamente, \"Gremlins\" \u00e8 stato un successo. Prodotto con un budget di 11 milioni di dollari, era pi\u00f9 costoso di quanto Spielberg avesse originariamente previsto, ma era ancora relativamente economico per i suoi tempi.\n\"Gremlins\" \u00e8 uscito nelle sale nordamericane l'8 giugno 1984, lo stesso giorno di \"Ghostbusters\". \"Gremlins\" si \u00e8 classificato al secondo posto, con 12,5 milioni di dollari nel suo primo fine settimana, 1,1 milioni di dollari in meno rispetto a \"Ghostbusters\". Alla fine delle sue proiezioni americane il 29 novembre, aveva incassato $ 148.168.459 a livello nazionale. Questo lo ha reso il quarto film di maggior incasso dell'anno, dietro \"Beverly Hills Cop\", \"Ghostbusters\" e \"Indiana Jones e il tempio maledetto\".\nOltre a questo, ci sono state anche lamentele da parte del pubblico sulla violenza rappresentata nel film. Queste lamentele erano particolarmente presenti nelle persone che avevano portato i loro figli a vedere il film, molti dei quali sono usciti dal cinema prima che il film fosse finito. Dante ha ammesso ai giornalisti in seguito che \"l'idea di portare un bambino di 4 anni a vedere \"Gremlins\", pensando che sarebbe stato un film di animali divertente e coccolone e poi vedendo che si trasforma in un film dell'orrore, penso che le persone fossero sconvolte... Si sentivano come se avessero venduto qualcosa di adatto alle famiglie e non era interamente adatto alle famiglie.\"\nIl lordo mondiale va oltre $ 212,9 milioni.\nSequel e merchandising.\nNel 1990 Joe Dante gir\u00f2 il sequel \"Gremlins 2 - La nuova stirpe\". Nonostante il budget molto ricco di 50 milioni di dollari, il film rimase molto lontano per ispirazione e per incassi dal primo.\nNel 2020, a trent\u2019anni di distanza dall\u2019uscita di \"Gremlins 2\", Chris Columbus ha rilasciato un'intervista a \"Collider\" affermando di aver gi\u00e0 scritto la sceneggiatura di \"Gremlins 3\", ma starebbe cercando di risolvere una questione di diritti con la Warner Bros. e ha espresso l'intenzione di non usare la CGI nel nuovo film.\n\"Gremlins\" e il suo sequel sono ancora oggi al centro di una vasta campagna di merchandising. I prodotti comprendono vari tipi di peluches, action figure, giochi da tavolo.\nDiversi videogiochi legati a queste creature sono stati prodotti a partire dal 1985:\nCuriosit\u00e0.\nDal mogwai ha preso il nome il gruppo post-rock scozzese dei Mogwai."}
{"id": "594187", "revid": "117186411", "url": "https://it.wikipedia.org/wiki?curid=594187", "title": "Vittorio Benussi", "text": "Biografia.\nBenussi nacque a Trieste nell'Impero austro-ungarico e mor\u00ec a Padova, in Italia.\nTrascorse l'infanzia e la giovinezza nella terra natale dove il padre, Bernardo Benussi (1846-1929), istriano, godeva di grande considerazione quale storico e insegnante del locale ginnasio.\nLaureatosi in filosofia, Vittorio Benussi fu esponente della scuola di Graz, studi\u00f2 sotto Alexius Meinong a Graz nella seconda met\u00e0 degli anni 1890 e poi a Roma con Sante De Sanctis. Torn\u00f2 a Graz intorno al 1899, dove inizi\u00f2 le sue ricerche sperimentali sulla percezione e le illusioni, diventando uno degli assistenti di Meinong. Ottenne il suo dottorato nel 1901 con lo scritto \"\"\u00dcber die Z\u00f6llnersche Figur. Eine experimental-psychologische Untersuchung\" e l'abilitazione nel 1905 con \"Zur Psychologie des Gestalterfassens (Die M\u00fcller-Lyersche Figur)\". Assieme a Alexius Meinong fu l'insegnante di Ramiro Bujas, che fu uno tra i primi a importare la psicoanalisi in Croazia.\nNel 1907 spos\u00f2 Wilhelmine Liel, anch'essa assistente nel laboratorio di Meinong. A partire da quell'anno, sotto la spinta degli studi di Stephan Witasek e dello stesso Meinong, si dedic\u00f2 agli studi sulla temporalit\u00e0. Dopo la morte di Witasek nel 1915, Benussi divenne il direttore del laboratorio.\nNel 1919 ottenne la cattedra di Psicologia a Padova dove divenne professore ordinario nel 1922 e direttore dell'Istituto di Psicologia Sperimentale fondato da Roberto Ardig\u00f2. In questi anni si applic\u00f2 soprattutto a ricerche sperimentali sulla suggestione e l'ipnosi.\nNel 1927 Benussi, a causa di una grave forma di psicosi maniaco-depressiva, si suicid\u00f2 assumendo un t\u00e8 con del cianuro. Il suicidio venne scoperto da Cesare Musatti, all'epoca suo assistente. Molti anni pi\u00f9 tardi Musatti afferm\u00f2 che nascose il suicidio per paura di possibili ripercussioni negative sulla psicologia italiana (all'epoca in una situazione di estrema fragilit\u00e0 e precariet\u00e0 accademica, e sottoposta a forti pressioni sia da parte del regime fascista con le sue istanze gentiliane, che della chiesa cattolica). Musatti rivel\u00f2 solo negli anni ottanta che Benussi non era morto per un malore ma per suicidio.\nTestimonianza del suo interesse per la teoria psicoanalitica, mai disgiunto dallo sperimentalismo, sono i testi delle lezioni raccolte nel volume postumo, \"Suggestione e psicoanalisi\" (1932), dall'allieva Silvia De Marchi.\nL'archivio di Vittorio Benussi \u00e8 conservato oggi presso l'Archivio Storico della Psicologia Italiana dell'Universit\u00e0 degli studi di Milano-Bicocca.\nTeoria.\nPoco prima della prima guerra mondiale entr\u00f2 in polemica con i gestaltisti, in particolare con Kurt Koffka. Infatti, Benussi si occup\u00f2 della percezione, sviluppandone un suo modello per distinguere, tra percepito e reale i processi di origine sensoriale e quelli di origine a-sensoriale. Volendo evitare di parlare di oggetti ideali, Benussi prefer\u00ec il termine \"a-sensoriale\"\" per indicare figure gestaltistiche prodotte in base alla percezione, ma non univocamente riducibili ad esse.\nBenussi fu effettivamente il primo ricercatore a teorizzare e verificare sperimentalmente che a parit\u00e0 di stimolazione gli oggetti (in particolare le illusioni ottiche come il cubo Necker e le figure vaso/faccia di Rubin) mostrano una possibilit\u00e0 di diversi rendiconti percettivi, una plurivocit\u00e0 e ambiguit\u00e0 gestaltica che non pu\u00f2 che essere di origine a-sensoriale, quindi priva di realt\u00e0 e di origine puramente ideativa. Quindi sulla base degli stessi elementi sensoriali si possono dare figure gestaltistiche diverse, ed \u00e8 addirittura possibile cambiarne la percezione consciamente. I gestaltisti della Scuola di Berlino mal digerirono questa teoria che sembrava riportasse nuovamente all'elementarismo. \nBenussi comunque si distanzia sia dalla concezione di Franz Brentano, per cui le illusioni ottiche sono errori di giudizio, che dall'idea che siano errori nella percezione. Piuttosto tali figure gestaltisticamente ambigue sarebbero presentazioni inadeguate.\nPi\u00f9 in generale, nel suo periodo padovano, il suo contributo fu importante sia sul versante metodologico (celebri sia i suoi disegni di ricerca sia, soprattutto, i suoi strumenti sperimentali, molti dei quali progettati e costruiti da lui stesso con la collaborazione dei meccanici dell'Universit\u00e0), che su quello della ricerca applicata ai temi della suggestione, dell'ipnosi e della psicoanalisi. Di quest'ultima si occup\u00f2 con grande interesse tra i primi in Italia (controbattendo energicamente ai primi critici italiani della psicoanalisi, tra cui il noto neuropsichiatra Enrico Morselli), ed ispir\u00f2 il suo allievo Musatti ad approfondirne i temi.\nDa questo impulso benussiano derivarono indirettamente sia le celebri \"Lezioni Padovane\" che il \"Trattato di Psicoanalisi\" di Musatti, materiali che per molti anni rimasero punti di riferimento importanti nella formazione degli psicoanalisti italiani.\nSul tema della suggestione, Benussi port\u00f2 importanti contributi sperimentali e psicofisiologici.\n\u00c8 attualmente attiva una piccola polemica tra le Universit\u00e0 di Padova e di Milano rispetto all'eredit\u00e0 benussiana: molti materiali ed archivi di Benussi furono infatti portati con s\u00e9 da Musatti quando si trasfer\u00ec presso l'Universit\u00e0 di Milano, dopo la seconda guerra mondiale, e l\u00ec lasciati e dimenticati. Dopo il loro ritrovamento, l'Universit\u00e0 di Padova chiese senza successo all'Universit\u00e0 di Milano la loro restituzione. Presso l'Universit\u00e0 di Padova rimangono comunque molti degli equipaggiamenti sperimentali e gran parte dei testi annotati di Benussi.\nBenussi si \u00e8 occupato di temporalit\u00e0 confrontando il tempo oggettivo misurato con apparati meccanici e il tempo soggettivo legato all'impressione individuale (i suoi studi vennero raccolti in un volume e furono un punto di partenza per chi si occupava di psicologia del tempo, tra cui Bonaventura.), ha indagato i tracciati respiratori della menzogna attraverso l'uso di carte di parapsicologia e i tracciati respiratori di 27 emozioni indotte tramite l'ipnosi, scoprendo che le emozioni simili hanno tracciati simili\nInfluenza.\nOggi vi \u00e8 un forte ritorno d'immagine di Benussi, maestro di Cesare Musatti, e padre della percettologia e della psicoanalisi italiana.\nIl Dipartimento di Psicologia Generale dell'Universit\u00e0 degli Studi di Padova \u00e8 stato intitolato al suo nome.\nTra gli studenti di Benussi figurano Cesare Musatti e Silvia De Marchi. \nTra i principali allievi di Musatti, che trasmise loro la lezione benussiana, vi sono Fabio Metelli, Guido Petter, Gaetano Kanizsa e Paolo Bozzi, a sua volta allievo anche di Kanizsa."}
{"id": "594191", "revid": "324090", "url": "https://it.wikipedia.org/wiki?curid=594191", "title": "Legalit\u00e0", "text": ""}
{"id": "594195", "revid": "834", "url": "https://it.wikipedia.org/wiki?curid=594195", "title": "Order of the British Empire", "text": ""}
{"id": "594196", "revid": "124292129", "url": "https://it.wikipedia.org/wiki?curid=594196", "title": "IMAM Ro.41", "text": "LIMAM Ro.41 era un caccia monomotore biplano prodotto dall'azienda italiana Industrie Meccaniche Aeronautiche Meridionali Spa negli anni trenta ed utilizzato principalmente dalla Regia Aeronautica dal 1935 nel ruolo di addestratore nelle proprie scuole di volo.\nStoria del progetto.\nAll'inizio degli anni trenta il Ministero dell'Aeronautica si trov\u00f2 nell'esigenza di rinnovare la flotta di caccia in dotazione alla Regia Aeronautica, basati fino ad all'ora sui Fiat C.R.20 che stavano per giungere alla fine della loro carriera operativa. La IMAM, societ\u00e0 appena acquisita dalla Societ\u00e0 Italiana Ernesto Breda, affid\u00f2 il compito di disegnare un velivolo che potesse rispondere alla richiesta all'ingegnere Giovanni Galasso, il quale, con l'aiuto dell'Ing. Pietro Callerio, del P.I. Otello Bucarelli e del P.A. Arturo Ferrara, progett\u00f2 un biplano leggero monoposto caratterizzato dall'ala superiore con configurazione a gabbiano, il Ro.41.\nIl prototipo, equipaggiato con un motore Piaggio P.VII, venne portato in volo per la prima volta dal pilota Nicol\u00f2 Lana il 16 giugno 1934 dalla pista dell'aeroporto di Napoli-Capodichino il quale attest\u00f2 le buone caratteristiche di base del velivolo, apprezzandone l'agilit\u00e0 e la velocit\u00e0 di salita. Al primo prototipo ne segu\u00ec un secondo, MM.281, che venne testato il 31 gennaio 1935 davanti alla commissione esaminatrice della Regia Aeronautica e che venne preso in carico dalla stessa alla fine delle prove.\nIl terzo prototipo venne realizzato nei mesi successivi ed equipaggiato con un motore Piaggio P.VII C.45 dotato di compressore a due stadi e capace di erogare una potenza pari a 390 CV alla quota di 4\u00a0000 m. Quest'ultimo rappresentava lo sviluppo definitivo e presentato per l'ultima valutazione la commissione ritenne il progetto maturo per la produzione in serie. Il Ministero eman\u00f2 quindi un ordine per l'iniziale fornitura di 50 esemplari (MM.2907-2956), il primo dei quali venne assegnato ai reparti operativi entro la fine dell'anno.\nAl momento dell'entrata in produzione per\u00f2 il Ministero aveva gi\u00e0 espresso il parere che il nuovo Fiat C.R.32 fosse pi\u00f9 adatto a ricoprire il ruolo del predecessore, comunque riconoscendo la bont\u00e0 del progetto presentato dall'azienda napoletana ritenne di riassegnare il ruolo del Ro.41 a quello di addestratore da utilizzare nelle proprie scuole di volo di 1\u00b0 periodo, affiancando e gradatamente sostituendo gli oramai superati Breda Ba.25, e per l'allenamento acrobatico.\nNel 1937 all'originario monoposto venne affiancata anche la versione biposto, pi\u00f9 adatta alla formazione dei piloti. Esteticamente identica alla prima a parte la presenza del secondo abitacolo risultava anche leggermente pi\u00f9 lunga di 90 cm.\nProdotto principalmente negli stabilimenti napoletani della IMAM, fu costruito su licenza anche dalla Agusta, che continu\u00f2 a produrli anche nel dopoguerra, e dalla AVIS di Cameri. Gli esemplari totali, realizzati nei tre stabilimenti nel periodo 1935-1949, alla fine risultano 743, tra i quali 510 monoposto e 233 biposto.\nImpiego operativo.\nItalia.\nAllo scoppio della seconda guerra mondiale, la Regia Aeronautica lo aveva principalmente gi\u00e0 relegato al ruolo di addestratore nelle scuole di volo italiane ma le esigenze belliche ne reintegrarono l'originario ruolo di caccia. Assegnato in pochi esemplari al 50\u00ba Stormo basato a Tobruk, oper\u00f2 nel teatro nordafricano dal luglio 1939 essenzialmente per sopperire alla mancanza di velivoli pi\u00f9 efficienti costretti a terra per manutenzione. In quelle poche occasioni venne utilizzato in missioni di protezione ai centri abitati ed aeroporti, trovandosi a sostenere qualche sporadico combattimento.\nAl termine del conflitto i velivoli sopravvissuti vennero utilizzati nelle scuole di volo della rifondata Aeronautica Militare fino alla fine della loro vita operativa.\nSpagna.\nIl Ro.41 venne inizialmente impiegato nel ruolo di caccia durante la guerra di Spagna dai volontari italiani arruolatisi nell'Aviazione Legionaria a supporto delle forze franchiste. Alcuni degli esemplari vennero impiegati nelle scuole di caccia spagnole dal 1937 e rimasero a fianco della neocostituita Aviaci\u00f3n Nacional fino alla fine del conflitto. Con la fine delle ostilit\u00e0 e la fondazione dell'Ej\u00e9rcito del Aire, il Ro.41 fin\u00ec la sua carriera operativa con i colori ispanici nel 1950.\nEsemplari attualmente esistenti.\nBench\u00e9 fosse stato prodotto in un consistente numero di esemplari nessuno di questi \u00e8 giunto completo ai giorni nostri. Tuttavia esistono due progetti che hanno la finalit\u00e0 di esporre un Ro.41 in una struttura museale.\nIn Italia, il Museo storico dell'Aeronautica Militare di Vigna di Valle, gi\u00e0 in possesso di alcune parti originali, ha avviato una collaborazione con la sezione romana del GAVS per il riassemblaggio e la ricostruzione delle parti mancanti del Ro.41, il quale \u00e8 per ora esposto parzialmente ricostruito presso la propria struttura.\nParallelamente in Spagna \u00e8 in corso la realizzazione di una replica.\nIl Ro.41 nei media.\nIl Ro.41 \u00e8 protagonista per qualche sequenza nel film I 3 aquilotti del 1942, interpretato tra gli altri da un Alberto Sordi alle prese con le prime esperienze cinematografiche, dove si vede impegnato in alcuni duri atterraggi da parte dei piloti."}
{"id": "594202", "revid": "64833", "url": "https://it.wikipedia.org/wiki?curid=594202", "title": "Cretaceo superiore", "text": ""}
{"id": "594203", "revid": "6789", "url": "https://it.wikipedia.org/wiki?curid=594203", "title": "Trionfo Romano", "text": ""}
{"id": "594204", "revid": "287204", "url": "https://it.wikipedia.org/wiki?curid=594204", "title": "Giovanni Battista Caccini", "text": "Biografia.\nIn giovent\u00f9 frequent\u00f2 l'Accademia delle Arti del Disegno di Firenze, quindi entr\u00f2 al servizio dei Medici, come scultore. Fratello di Giulio Caccini, famoso compositore romano. \nDopo aver collaborato con Giovanni Antonio Dosio, nel 1578 fu nello studio di Giambologna, ma il suo stile non ne rimase influenzato. Negli anni '90 del Cinquecento apr\u00ec una bottega personale.\nTra le sue opere principali le due statue dell\"Estate\" e l\"Autunno\" per il ponte di Santa Trinita, il gruppo marmoreo di \"Carlo V incoronato da Papa Clemente VII\" nel Salone dei Cinquecento di Palazzo Vecchio, il coro e ciborio in Santo Spirito (1590-1606), molte oltre alle numerose statue allegoriche nel giardino di Boboli (\"Prudenza, Esculapio con Ippolito morente, l'Autunno, Higea, Fauna\" e \"Giove\").\nNumerosi sono anche i suoi ritratti di personaggi dell'epoca, spesso scolpiti come busti. Lavor\u00f2 anche a Pisa, dove scolp\u00ec alcuni dei rilievi per le nuove porte del Duomo. Come architetto si ricorda il portico della basilica della Santissima Annunziata (1601).\nIl suo stile \u00e8 svincolato dalla maniera allora dominante, derivata dal convulso manierismo di Giambologna: \u00e8 pi\u00f9 stilizzato, ma non per questo meno elegante.\nCon Pietro Tacca e Pietro Francavilla fu il principale scultore fiorentino nel passaggio tra il Cinque e il Seicento."}
{"id": "594205", "revid": "36426", "url": "https://it.wikipedia.org/wiki?curid=594205", "title": "Giovanni Caccini", "text": ""}
{"id": "594208", "revid": "36426", "url": "https://it.wikipedia.org/wiki?curid=594208", "title": "Giovan Battista Caccini", "text": ""}
{"id": "594209", "revid": "36426", "url": "https://it.wikipedia.org/wiki?curid=594209", "title": "Giambattista Caccini", "text": ""}
{"id": "594215", "revid": "84184", "url": "https://it.wikipedia.org/wiki?curid=594215", "title": "Caccini", "text": ""}
{"id": "594222", "revid": "16066", "url": "https://it.wikipedia.org/wiki?curid=594222", "title": "Ars Antiqua", "text": ""}
{"id": "594226", "revid": "22356", "url": "https://it.wikipedia.org/wiki?curid=594226", "title": "Hungarosaurus", "text": ""}
{"id": "594230", "revid": "1543377", "url": "https://it.wikipedia.org/wiki?curid=594230", "title": "I'll Remember", "text": "I'll Remember \u00e8 un brano musicale della cantautrice statunitense Madonna, pubblicato come singolo nel 1994.\nLa canzone \u00e8 stata incisa per il film \"110 e lode\" di Alek Keshishian con Joe Pesci e Brendan Fraser.\nIl brano \u00e8 stato inserito nella raccolta di ballate di Madonna \"Something to Remember\" uscita nel 1995.\nIn Italia, fu l'ottavo singolo pi\u00f9 venduto del 1994.\nDescrizione.\nCon questa canzone Madonna ha cambiato radicalmente il suo stile e la sua immagine, che era stata messa in discussione due anni prima a causa della pubblicazione del suo libro \"Sex\", l'album \"Erotica\" e il film \"Body of Evidence - Corpo del reato\". \nLa Warner Bros. decise di utilizzare Madonna come cantante per la canzone dopo aver constatato che la maggior parte dei suoi singoli precedenti appartenuti a delle colonne sonore avevano raggiunto il successo commerciale.\n\"I'll Remember\" ha caratteristiche di canzoni in stile fine anni settanta.\nLa canzone si merit\u00f2 due nomination, una come \"Miglior canzone scritta appositamente per un film o per la televisione\" alla 37\u00aa dei Grammy Awards e l'altra come \"Miglior canzone originale\" alla 52\u00aa dei Golden Globe Awards. Il video musicale di accompagnamento ritrae Madonna che canta la canzone in uno studio di registrazione. Il suo \"look\" venne confrontato con le immagini del video musicale del precedente singolo \"Rain\".\nLa rappresentazione androgina di Madonna mentre fuma \u00e8 stata apprezzata dalla critica per aver infranto le barriere di genere."}
{"id": "594231", "revid": "287204", "url": "https://it.wikipedia.org/wiki?curid=594231", "title": "Korobooshi", "text": ""}
{"id": "594232", "revid": "287204", "url": "https://it.wikipedia.org/wiki?curid=594232", "title": "Koroboshi", "text": ""}
{"id": "594233", "revid": "125112581", "url": "https://it.wikipedia.org/wiki?curid=594233", "title": "One More Chance (Madonna)", "text": "One More Chance \u00e8 un singolo della cantautrice statunitense Madonna, pubblicato solo in Europa nel 1996.\nSi tratta di una ballata cantata in stile acustico, pubblicata nella raccolta di ballate \"Something to Remember\", uscita nel 1995. \"One More Chance\", \"I Want You\" (duetto con i Massive Attack) e \"You'll See\" sono i tre inediti contenuti nel disco.\nIl singolo raggiunse l'undicesima posizione nelle classifiche musicali del Regno Unito."}
{"id": "594237", "revid": "6923", "url": "https://it.wikipedia.org/wiki?curid=594237", "title": "Fiat Perla", "text": "La Fiat Perla \u00e8 una vettura prodotta dalla casa automobilistica italiana FIAT per il mercato cinese tra il 2006 e il 2008, frutto di una joint venture con la casa automobilistica cinese Nanjing Automobile.\nContesto.\nPresentata il 14 settembre 2006 in Cina, nello stabilimento FIAT di Nanchino, la Fiat Perla \u00e8 una berlina a tre volumi che fa parte del \"Progetto 178\" composto da una serie di autovetture sviluppate sullo stesso progetto ma adattate alle varie realt\u00e0 regionali in cui sono prodotte. Le produzioni di tutti questi modelli tra loro collegati, comprendenti anche la Fiat Palio e la Fiat Albea, sono iniziate, nel 1996, negli stabilimenti brasiliani della FIAT, seguiti da quelli situati in Argentina, Venezuela, Polonia, Marocco e Turchia. Con il nuovo secolo anche le unit\u00e0 produttive situate in India, Sudafrica, Egitto hanno iniziato a sfornare gli stessi modelli.\nIl progetto inizialmente era stato siglato con la cinese Nanjing Automobile con la conseguente nascita di Nanjing Fiat Automobile, poi annullato nel 2007 a causa di disaccordi tra le due case. La presentazione ufficiale, avvenuta dopo il lancio al Salone dell'automobile di Canton, \u00e8 avvenuta alla presenza delle maggiori cariche della Fiat e dell'allora Presidente del Consiglio Romano Prodi.\nFondamentalmente si tratta della terza generazione della Fiat Siena (modello 2004) leggermente ridisegnato, soprattutto nel frontale, e prodotto in Cina espressamente per il mercato cinese a cui \u00e8 stato attribuito un codice progettuale specifico ovvero \"311\".\nIl modello venne soppresso nel 2008 a causa delle scarse richieste e della rottura dell'accordo tra i due costruttori. Dai 40.000 esemplari previsti ogni anno si scese a poco pi\u00f9 di 5.000 vetture. In coincidenza con l'uscita di produzione la Fiat ha venduto le linee di produzione della Perla alla Zotye Automobili che ripropone la vettura sotto la denominazione Zotye Z200 dai primi mesi del 2009. Il motore era un 1.6 cm\u00b3 16V benzina di produzione locale."}
