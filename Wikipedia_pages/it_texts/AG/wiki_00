{"id": "519249", "revid": "254401", "url": "https://it.wikipedia.org/wiki?curid=519249", "title": "Biblioteca civica Berio", "text": "La Biblioteca civica Berio \u00e8 la principale biblioteca civica di Genova. Fu fondata dall'abate Carlo Giuseppe Vespasiano Berio nella seconda met\u00e0 del Settecento.\nStoria.\nAperta al pubblico nel 1775 in via del Campo, venne poi trasferita nel Palazzo Imperiale di piazza Campetto.\nAlla morte del fondatore, nel 1797, la biblioteca pass\u00f2 agli eredi. Nel 1817 uno di essi, Francesco Maria Berio, la don\u00f2 al re Vittorio Emanuele I di Savoia e questi, a sua volta, ne fece dono alla citt\u00e0 di Genova. Il comune ne entr\u00f2 definitivamente in possesso nel 1824 e da allora la biblioteca si \u00e8 arricchita di manoscritti e pregevoli opere a stampa.\nNel 1831 la biblioteca venne trasferita al piano nobile del nuovo palazzo dell'Accademia ligustica, in piazza De Ferrari, dove rimase ininterrottamente fino al 1998, quando fu spostata nel restaurato palazzo del seminario.\nNegli anni il patrimonio librario and\u00f2 incrementando progressivamente, dai 15.000 iniziali fino ai 120.000 volumi del 1920, ma con i bombardamenti aerei della seconda guerra mondiale, il 15 novembre 1942, andarono distrutti 65.000 volumi, in particolare la raccolta dei libri su Genova e la Liguria, ricostituita nel dopoguerra.\nAccanto alle tradizionali attivit\u00e0 di conservazione e di pubblica lettura sono svolte anche attivit\u00e1 didattiche, esposizioni a tema, seminari e conferenze.\nPalazzo del seminario.\nIl palazzo in cui ha sede la biblioteca si trova in via Porta d'Archi, nel quartiere di Carignano, a poca distanza dalla centralissima piazza Dante. Fu costruito nel XVII secolo per volere dell'arcivescovo Stefano Durazzo e con il contributo di numerosi cittadini per ospitare il seminario arcivescovile. \nL'edificio, realizzato in uno stile volutamente sobrio, su progetto di Gerolamo Gandolfo affiancato da Pier Antonio Corradi e Antonio Torriglia, fu inaugurato nel 1657. Venne ampliato in due riprese nel corso dell'Ottocento. Negli anni trenta del Novecento tutta l'area circostante sub\u00ec una radicale trasformazione, con la cancellazione del quartiere di Ponticello e l'apertura di via Dante, piazza Dante e della galleria Cristoforo Colombo proprio al di sotto del giardino del palazzo, ma i lavori di attuazione del piano urbanistico non coinvolsero direttamente l'edificio che sub\u00ec invece gravi danni durante la seconda guerra mondiale quando l'ala ottocentesca di levante venne distrutta dai bombardamenti aerei.\nNel 1970 il seminario venne trasferito in una nuova struttura sull'altura del Righi. L'edificio, rimasto in stato di abbandono fino alla met\u00e0 degli anni ottanta, venne individuato dal comune di Genova come sede per la biblioteca civica, che vi si insedi\u00f2 nel 1998 dopo un lungo restauro condotto tra il 1985 e il 1992 su progetto dell'architetto Piero Gambacciani.\nDescrizione.\nLa biblioteca \u00e8 strutturata in tre ali:\nPatrimonio.\nOltre al fondo moderno comprendente saggistica, narrativa e materiale multimediale, sono presenti i seguenti fondi antichi e speciali:\nTra i manoscritti antichi conservati dalla Berio si segnalano il Libro d'Ore Durazzo, noto anche come \"Offiziolo Durazzo\" (segnatura m.r. Cf. Arm. 1) e gli \"Antifonari di Final Pia\", con miniature del Riccio (1532)."}
{"id": "519250", "revid": "287204", "url": "https://it.wikipedia.org/wiki?curid=519250", "title": "Berio", "text": ""}
{"id": "519251", "revid": "767487", "url": "https://it.wikipedia.org/wiki?curid=519251", "title": "Carlo Giuseppe Vespasiano Berio", "text": "Biografia.\nNella seconda met\u00e0 del Settecento Berio raccolse ben 16.000 volumi, tra i quali molti manoscritti, incunaboli e anche opere scientifiche.\nIl lavoro del Berio risponde a un forte interesse per la scienza, interesse che lo aveva indotto ad allestire anche un laboratorio per esperimenti, soprattutto di fisica, attrezzato con apparecchiature e strumenti all'avanguardia (9 luglio 1778).\n\u00c8 stato sepolto nella Basilica della Santissima Annunziata del Vastato."}
{"id": "519252", "revid": "5663317", "url": "https://it.wikipedia.org/wiki?curid=519252", "title": "Lars Frederiksen and The Bastards", "text": ""}
{"id": "519253", "revid": "6923", "url": "https://it.wikipedia.org/wiki?curid=519253", "title": "Petrus Mosellanus", "text": "Biografia.\nMosellanus studi\u00f2 all'Universit\u00e0 di Colonia nella facolt\u00e0 di teologia strettamente tomistica detta \"Bursa Montana\", fondata dal teologo Heinrich von Gorkum. A soli 23 anni Mosellanus \u00e8 chiamato come professore di lingua greca all'Universit\u00e0 di Lipsia, fra i suoi allievi vi furono Julius von Pflug e Georg Agricola.\nNel 1519 Mosellanus tenne il discorso di apertura in lingua latina per la cosiddetta Disputa di Lipsia fra Martin Lutero, Johannes Eck e Andreas Bodenstein, detto Karlstadt (o Carlostadio). In quest'occasione il suo tentativo di mediare fra riformati e cattolici fall\u00ec.\nDal 1520, fino alla sua morte nel 1524, Mosellanus fu rettore dell'Universit\u00e0 di Lipsia, citt\u00e0 in cui ricevette, pochi giorni prima di morire, la visita di Filippo Melantone e di Joachim Camerarius il Vecchio e citt\u00e0 in cui si trova - precisamente nella chiesa di San Nicola - la sua tomba."}
{"id": "519254", "revid": "1632387", "url": "https://it.wikipedia.org/wiki?curid=519254", "title": "Operation Ivy", "text": "Gli Operation Ivy erano un gruppo musicale ska punk che si form\u00f2 nel 1987 nella East Bay, a Berkeley, in California. La formazione era composta da Jesse Michaels alla voce, Dave Mello alla batteria, Tim Armstrong, che utilizzava il nome d'arte di \"Lint\", alla chitarra e voce, ed al basso Matt Freeman, che assunse il soprannome di \"Matt McCall\", datogli da Jesse prendendo spunto dalla serie TV \"Un giustiziere a New York\". In molti pezzi degli Operation Ivy Paul Bae suonava il sax, senza per\u00f2 essere considerato un membro effettivo della band.\nBiografia.\nIl primo concerto in assoluto degli Operation Ivy si svolse il 16 maggio 1987 nel garage di casa del batterista Dave, davanti ad una trentina di persone. Il loro secondo concerto, invece, si svolse il giorno dopo al 924 Gilman Street (di solito chiamato semplicemente \"Gilman\"), locale situato a Berkeley e che funse da fulcro della scena punk della cittadina californiana sul finire degli anni 1980. Dopo quel secondo concerto, gli \"Op Ivy\" (uno dei soprannomi con cui vengono spesso indicati) divennero sostanzialmente di casa al \"Gilman\", dove si esibivano molto di frequente, mentre la loro fama andava aumentando in modo sorprendente. Pochi mesi dopo il loro primo concerto, quindi, gli \"Opiv\" (altro soprannome della band), ebbero la possibilit\u00e0 di registrare per la prima volta in uno studio: la \"fanzine\" MaximumRockNRoll, infatti, li port\u00f2 in uno studio di registrazione a Oakland, California, dove registrarono i pezzi \"Officer\" e \"I Got No\" per \"Turn It Around!\", compilation che MaximumRockNRoll pubblic\u00f2 poco tempo dopo.\nNel novembre del 1987 la band fu messa sotto contratto dalla Lookout! Records, con la quale incise il singolo \"Vulnerability\" e, nel gennaio 1988, l'EP \"Hectic\".\nIl 1988 fu infine l'anno in cui la band californiana tocc\u00f2 l'apice della fama e degli impegni: in gennaio pubblic\u00f2 il singolo \"Hectic\", poi inizi\u00f2 a pensare alla registrazione di un \"full-length\", e, soprattutto, gir\u00f2 parte degli Stati Uniti in un tour che impegn\u00f2 i quattro ragazzi dalla fine di marzo alla fine di aprile.\nNel gennaio del 1989, quando ormai il loro nome era parecchio conosciuto, gli Op Ivy registrarono \"Energy\", loro primo e ultimo album \"full-length\", che usc\u00ec nel maggio dello stesso anno sempre per la Lookout! Records. In quel periodo per\u00f2 la pressione delle case discografiche \"major\" aveva cominciato a farsi sentire: in seguito alle pressioni della EMI Records per firmare un contratto da due album, la band decise di sciogliersi, in quanto l'intento (almeno di allora) degli Opiv era quello di rimanere una band locale e non quello di morire di successo dopo la firma per una \"major label\".\nIl 28 maggio 1989, dopo due anni durante i quali composero ventotto canzoni e si esibirono in 185 concerti, gli Operation Ivy abbandonarono le scene con un ultimo, affollatissimo concerto al \"Gilman\", di cui \u00e8 testimonianza il cd bootleg \"Lint Rides Again\".\nEventi recenti.\nIl 4 maggio 2006 si \u00e8 diffusa la notizia della rimozione della band dal catalogo della casa discografica Lookout!, di conseguenza i due dischi \"Energy\" e \"Hectic\" sono fuori stampa. Allo stato attuale gli Op Ivy non hanno stipulato un contratto con un'altra casa discografica, n\u00e9 si \u00e8 accennato ad una possibilit\u00e0 di \"reunion\" del gruppo. Venne diffusa la voce che il 1\u00ba maggio 2007 sarebbe stata messa in commercio una ristampa di \"Energy\", rimasterizzato e pubblicato dalla Rancid Records. La ristampa di \"Energy\", che avrebbe dovuto uscire il 1\u00ba maggio 2007 a cura della Rancid Records, \u00e8 uscita per la Epitaph Records, solo su CD il 6 novembre 2007."}
{"id": "519259", "revid": "1833487", "url": "https://it.wikipedia.org/wiki?curid=519259", "title": "Tenriky\u014d", "text": "Il \u00e8 una religione di origine giapponese. A fondarla fu una donna, Miki Nakayama che, dal 1838 in poi, pass\u00f2 attraverso una serie di esperienze rivelatorie. A partire da questa data, i suoi seguaci si riferirono a lei come Oyasama (lett. Madre Onorata). Si calcola che il Tenrikyo abbia in tutto il mondo circa 2 milioni di fedeli, di cui 1 milione e mezzo nel solo Giappone.\nI precetti.\nIl precetto principale della religione tenrichista \u00e8 raggiungere lo \"yoki yusan\" o \"yoki gurashi\", ossia la \"vita gioiosa\" sulla Terra, attraverso la carit\u00e0 e l'astensione da ingordigia, egoismo, odio, rabbia e arroganza.\nDio.\nI seguaci credono in un solo Dio, \"Tenri-O-no-Mikoto\", \"Divino Re della Ragione Celeste\", che \u00e8 ritenuto creatore e padre premuroso di tutto il genere umano. \nLa reincarnazione \u00e8 parte del credo, ma ha un'importanza secondaria. \nGli insegnamenti-chiave includono: \nL'illuminazione.\nNel Tenrikyo esistono tre livelli successivi di comprensione della natura di Dio: il primo \u00e8 \"Kami\", che indica la presenza di Dio nella vita di tutti i giorni; il secondo \u00e8 \"Tsukihi\" (lett. Luna Sole), ossia Dio visto come creatore della natura e delle leggi naturali; infine \"Oya\" (Genitore), cio\u00e8 Dio come padre degli esseri umani.\nQuesti termini indicano le tre fasi successive attraverso cui i credenti possono capire un singolo dio, durante il percorso che li conduce alla maturit\u00e0 spirituale.\nMolte metafore del costruire e della carpenteria sono riprese negli insegnamenti del Tenrikyo, che interpreta la costruzione di un mondo migliore come un processo per gradi, in cui il progresso scaturisca dal lavoro insieme cooperativo e collaborativo.\nI luoghi del culto.\nIl centro spirituale del culto si trova nell'antico villaggio di Shoyashiki, oggi parte della citt\u00e0 di Tenri, a sua volta nei pressi di Nara. Il tempio principale \u00e8 stato edificato attorno allo Jiba, un luogo che compare negli insegnamenti come il punto da cui ha avuto origine la creazione.\nNakayama.\nMiki Nakayama inizi\u00f2 ad elaborare la dottrina nel 1838, dopo che sia suo figlio sia suo marito si ammalarono. La famiglia chiese a un monaco buddista di esorcizzare lo spirito che ne causava i disturbi. La tradizione vuole che, durante il rito, Dio sia entrato nel corpo di Miki Nakayama e abbia chiesto di riceverla come tempio di Dio. Alla fine, dopo tre giorni, il marito di Miki si arrese alla richiesta di Dio.\nIl capo spirituale anziano prende il nome di \"Shimbashira\". Nei primi giorni del Tenrikyo, oltre allo Shimbashira, esisteva un altro capo spirituale, l\"'Honseki\". \nIl primo Honseki fu uno dei principali seguaci di Miki, un uomo chiamato Iburi Izo, cui era affidato il compito fondamentale di rispondere alle domande dei fedeli e divulgare le prime importanti rivelazioni. Il contenuto dei suoi discorsi periodici venne poi trascritto e raccolto nell'Osashizu, un'opera composta da pi\u00f9 volumi.\nDopo la morte di Izo, una donna chiamata Ueda Naraito assunse per un po' il medesimo ruolo, bench\u00e9 non abbia mai ottenuto il titolo di \"Honseki\". In seguito, il Tenrikyo non ha mai pi\u00f9 avuto un Honseki, nonostante alcuni gruppi scissionisti credano che Iburi abbia trasmesso la leadership al loro specifico fondatore o fondatrice.\nGli insegnamenti del Tenrikyo, malgrado l'enfasi concessa allo sforzo collettivo, tengono conto dell'alto grado di individualit\u00e0 tra i diversi seguaci: le differenze sono viste come complementari, e l'organizzazione complessiva \u00e8 suddivisa in molti gruppi diversi, con obiettivi comuni ma interessi diversificati.\nJudo.\nIl Tenri Judo \u00e8 famoso per essere un valido stile di J\u016bd\u014d e ha prodotto molti campioni, ma all'interno del Tenrichismo sussistono anche altre attivit\u00e0 sportive e gruppi di interesse artistico.\nI rapporti con lo Shintoismo.\nLa storia del Tenrikyo \u00e8 travagliata: proprio negli anni in cui venne fondato, infatti, il Giappone stava affrontando un periodo di grossi cambiamenti. Alcuni dei suoi moderni legami con lo Shintoismo potrebbero essere spiegati attraverso la persecuzione sub\u00ecta dai primi seguaci. A livello di religione, il Tenrikyo non \u00e8 affatto imparentato con lo Shintoismo, bench\u00e9 sia stato proprio lo Shintoismo statale a influenzarlo fortemente, molto tempo dopo la sua originaria data di fondazione. Il Tenrikyo venne infatti autorizzato dal governo giapponese come una delle tredici sette shintoiste ufficiali. A partire dal 1946, gli aderenti al Tenrikyo si sforzarono di rimuovere dal culto gli influssi dello Shintoismo, e chiesero che la loro religione fosse esclusa dalla definizione governativa di \"setta shintoista\" e trasferita in quella di \"altra religione\". Che questo sforzo abbia raggiunto l'obiettivo e ridato al Tenrikyo la propria dignit\u00e0 di culto a s\u00e9 stante \u00e8 un fatto generalmente accettato, ma non \u00e8 esatto sostenere che l'influenza shintoista sia stata del tutto rimossa dalla religione del Tenrikyo a livello di organizzazione. Ad esempio, molti degli oggetti usati durante le funzioni religiose del Tenrikyo, tra cui l'hassoku e il sampo, derivano direttamente dallo Shintoismo, cos\u00ec come la metodologia usata per le offerte al tempio. \u00c8 altrettanto vero che il figlio di Miki Nakayama, Shuji, chiese e ottenne protezione dalla potente branca dello Shintoismo Yoshida, in una fase relativamente antica per lo sviluppo della religione tenrichista. Comunque sia, ci\u00f2 era contrario al volere della fondatrice.\nIl Cristianesimo.\nI rapporti tra la chiesa Tenrikyo e le Chiese cristiane sono abbastanza buoni, e si pu\u00f2 rintracciare molto del simbolismo cristiano nella versione inglese del principale testo sacro tenrichista (l'Ofudesaki, letteralmente \"La punta del pennello\"). Ci\u00f2 potrebbe dipendere dal lavoro dei missionari cristiani, che offrirono il loro aiuto durante le prime traduzioni in inglese.\nMusica.\nIl Tenrikyo si avvale di strumenti musicali tradizionali per il suo tsutome (letteralmente servizio o funzione), inclusi Hyoshigi (battaglio di legno), Chanpon, Surigane (piccolo gong), Taiko (grosso tamburo), Tsuzumi (tamburo a spalla), Fue (flauto di bamb\u00f9), Shamisen (uno strumento a corde), Kokyu (un piccolo strumento a corde) e Koto (un strumento a corde molto grande). Questi vengono usati per il Mikagura-Uta, un \"corpus\" di musica, balli e canzoni creati dalla fondatrice.\nMolte delle principali autorit\u00e0 nel campo della musica Gagaku (l'antica musica classica shintoista suonata alla corte imperiale del Giappone) sono anche seguaci del Tenrikyo: anche se il Mikagura-Uta e la musica Gagaku sono due generi musicali distinti, quest'ultima \u00e8 promossa attivamente dalla religione tenrichista.\nIl Tenrikyo nel mondo occidentale.\nLa religione ha sedi in:"}
{"id": "519261", "revid": "400694", "url": "https://it.wikipedia.org/wiki?curid=519261", "title": "Orizzonte (disambigua)", "text": ""}
{"id": "519262", "revid": "124731707", "url": "https://it.wikipedia.org/wiki?curid=519262", "title": "Pietro d'Alc\u00e1ntara", "text": "Biografia.\nSuo padre, Pietro Garavita, era il governatore della regione, e sua madre apparteneva alla nobile famiglia dei Sanabria. Dopo aver studiato grammatica e filosofia nella sua citt\u00e0 natale, a quattordici anni fu inviato all'Universit\u00e0 di Salamanca.\nTerminati gli studi, nel 1515 entr\u00f2 tra i francescani del convento di pi\u00f9 Stretta Osservanza a Manxaretes: a ventidue anni fu mandato a fondare una nuova comunit\u00e0 di pi\u00f9 stretta osservanza a Badajoz. Fu poi ordinato sacerdote nel 1524 e l'anno seguente venne eletto padre guardiano del convento di Santa Maria degli Angeli a Robredillo.\nDivenne un apprezzato predicatore: le sue omelie, ispirate ai libri profetici ed ai libri sapienziali della Bibbia, erano indirizzate preferibilmente alle fasce pi\u00f9 umili della popolazione.\nLa riforma dei francescani Scalzi.\nIl ramo riformato dei frati scalzi possedeva, al tempo in cui Pietro entr\u00f2 nell'Ordine, oltre ai conventi spagnoli, la Custodia di Santa Maria della Piet\u00e0 in Portogallo, sottoposta al Generale degli Osservanti.\nDopo essere stato eletto ministro della provincia di san Gabriele nel 1538, Pietro si mise subito al lavoro. Al capitolo di Plasencia nel 1540, redasse le \"Costituzioni dei Membri di pi\u00f9 Stretta Osservanza\", ma l'opposizione ai suoi severi ideali fu tale che egli rinunci\u00f2 all'incarico di provinciale e si ritir\u00f2 con Giovanni d'Avila sulle montagne di Arabida, in Portogallo, dove si un\u00ec a padre Martino da Santa Maria che conduceva una vita eremitica in perfetta solitudine. Ben presto, comunque, altri frati si associarono a lui e numerose piccole comunit\u00e0 furono stabilite. Pietro fu scelto come guardiano e maestro dei novizi al convento di Pallais. Nel 1560 queste comunit\u00e0 furono erette nella provincia di Arabida.\nAl suo ritorno in Spagna nel 1553, egli trascorse pi\u00f9 di due anni in solitudine, successivamente intraprese un viaggio a piedi nudi fino a Roma ed ottenne il permesso da papa Giulio III di avviare la fondazione di alcuni poveri conventi in Spagna sotto la giurisdizione del generale dei conventuali. Conventi furono eretti a Pedrosa, Plasencia ed altrove: nel 1556 questi conventi furono raggruppati in un commissariato e Pietro ne fu il superiore; nel 1561 formarono una vera provincia, con il titolo di san Giuseppe.\nSenza essere scoraggiato dall'opposizione e dagli insuccessi che i suoi sforzi di riformatore avevano incontrato nella provincia di San Gabriele, Pietro redasse le costituzioni della nuova Provincia con una severit\u00e0 persino pi\u00f9 rigorosa. La riforma si diffuse con rapidit\u00e0 nelle altre province di Spagna e Portogallo.\nNel 1562 la provincia di San Giuseppe fu posta sotto la giurisdizione del Generale degli Osservanti e due nuove custodie furono formate: quella di San Giovanni Battista a Valencia e quella di San Simone in Galizia.\nI rapporti.\nTra gli ammiratori e i sostenitori dell'opera di Pietro, vanno ricordati anche i santi Francesco Borgia e Giovanni d'Avila e il venerabile Luigi di Granata.\nAppoggi\u00f2 Teresa d'Avila nella sua opera di riforma dell'Ordine Carmelitano. Fu proprio una lettera di Pietro del 14 aprile 1562 ad incoraggiare Teresa a fondare il suo primo convento ad Avila, il 24 agosto di quello stesso anno. L\"'Autobiografia\" di Teresa \u00e8 la fonte di molte informazioni e leggende devozionali concernenti la vita, l'azione, i \"doni soprannaturali di miracoli\" e profezia di Pietro.\nGli sviluppi della sua riforma.\nOltre alle \"Costituzioni dei Membri di pi\u00f9 Stretta Osservanza\" e molte lettere a contenuto spirituale, indirizzate specialmente a Teresa, compose un breve trattato sulla preghiera, tradotto in diverse lingue.\nPapa Leone XIII, con la bolla \"Felicitate quidam\" (4 ottobre 1897), riun\u00ec gli Alcantarini ed altre famiglie francescane nell'Ordine dei frati minori (O.F.M.): il ramo femminile della riforma (suore francescane Alcantarine, approvate nel 1874) \u00e8 tuttora fiorente.\nIl culto.\nFu beatificato da papa Gregorio XV il 18 aprile 1622; il 28 aprile 1669 papa Clemente IX lo iscrisse nel numero dei santi: durante la stessa cerimonia venne canonizzata anche santa Maria Maddalena de' Pazzi.\nNel 1826 Pietro di Alc\u00e1ntara fu nominato patrono del Brasile, e nel 1962 (in occasione del quarto centenario della sua morte), dell'Estremadura.\nLa sua memoria liturgica \u00e8 fissata al giorno 19 ottobre nella messa tridentina. Nel calendario del 1969 di papa Paolo VI il suo culto \u00e8 stato limitato ai calendari locali e delle famiglie religiose francescane. \nNell'iconografia il santo \u00e8 stato rappresentato, insieme a san Pasquale Baylon, in ginocchio ai piedi della Madonna del Pozzo; questo perch\u00e9 a partire dalla met\u00e0 del Settecento i frati alcantarini presenti nel sud Italia, nei territori dell'ex Regno delle Due Sicilie, erano impegnati nella diffusione del culto della Madonna del Pozzo di Capurso. Abbinando i due maggiori Santi dell'ordine alla Vergine del Pozzo, gli alcantarini diffondevano il culto in ogni posto dove erano presenti."}
{"id": "519263", "revid": "289247", "url": "https://it.wikipedia.org/wiki?curid=519263", "title": "San Pietro di Alcantara", "text": ""}
{"id": "519264", "revid": "59912", "url": "https://it.wikipedia.org/wiki?curid=519264", "title": "Mensa", "text": ""}
{"id": "519266", "revid": "110157", "url": "https://it.wikipedia.org/wiki?curid=519266", "title": "BusyBox", "text": "BusyBox \u00e8 un software libero, rilasciato sotto la GNU General Public License, che combina diverse applicazioni standard Unix in un piccolo eseguibile.\nBusyBox pu\u00f2 fornire la maggior parte delle utility menzionate nella Single UNIX Specification ed in pi\u00f9 altre utility che un utente si aspetterebbe di vedere su un sistema GNU/Linux. Il programma viene solitamente utilizzato in un singolo floppy disk o, grazie alle sue ridotte dimensioni in sistemi Linux embedded, anche se comunque viene utilizzato in alcune distribuzioni Linux per lo Sharp Zaurus e il Nokia 770.\nSecondo la project home page, BusyBox \u00e8 \"Il coltellino svizzero del Linux embedded\", ed \u00e8 spesso in coppia con uClibc per i sistemi Linux embedded.\nOriginariamente scritto da Bruce Perens, nel 1996, lo scopo di BusyBox era di mettere un sistema completo su un solo floppy che sarebbe stato sia un disco di ripristino sia un installer per la distribuzione Debian GNU/Linux. \u00c8 divenuto poi uno standard de facto per i dispositivi Linux embedded e nella installazione delle distribuzioni. Busybox ad esempio \u00e8 di default su dd-wrt, sui dispositivi quali media player minix, ed \u00e8 anche disponibile per Android. Prima di questo ogni eseguibile Linux richiedeva diversi kb; ora, con BusyBox, che combina pi\u00f9 di duecento programmi insieme, viene richiesto poco spazio.\nErik Andersen \u00e8 stato il manutentore ufficiale tra il 2000 (?) e marzo 2006; durante questo periodo il programma \u00e8 cresciuto considerevolmente. Attualmente il manutentore ufficiale \u00e8 Denys Vlasenko che ha sostituito Rob Landley.\nAlcuni comandi supportati sono: adduser, chroot, cp, fdisk, ifconfig.\nEsempi.\nI programmi inclusi in BusyBox (che nel gergo BusyBox sono chiamati \"applet\") possono essere eseguiti semplicemente aggiungendo il loro nome come un argomento dell'eseguibile di BusyBox:\nTipicamente, l'eseguibile \u00e8 linkato (utilizzando hard link o symbolic link) al comando desiderato."}
{"id": "519270", "revid": "101768", "url": "https://it.wikipedia.org/wiki?curid=519270", "title": "Autostrada A23 (Italia)", "text": "L'autostrada A23 Alpe-Adria \u00e8 un'autostrada italiana, lunga circa 120\u00a0km con percorso che si sviluppa interamente nella provincia di Udine: partendo da Palmanova, collega l'Italia all'Austria attraversando Udine tramite il confine di Coccau (comune di Tarvisio), per poi proseguire fino a Vienna come S\u00fcd Autobahn. Rappresenta uno dei principali collegamenti viari fra l'Italia e il centro Europa.\nStoria.\nIl tratto Palmanova-Udine Sud fu aperto il 30 luglio 1966, insieme al tratto Palmanova-Monfalcone dell'A4, dopo due anni di lavori. Il 3 agosto 1973 iniziarono i lavori sul tratto da Udine al casello della Carnia; il tratto da Udine ad Amaro venne aperto il 26 luglio 1979, mentre Tarvisio fu raggiunta il 3 luglio 1986. Il tratto tra Udine Nord e Udine Sud fu aperto nel 1988 dopo due anni di lavori.\nI viadotti e il terremoto 1976.\nIl tratto tra Gemona e il casello di Amaro-Tolmezzo era in costruzione durante il terremoto del Friuli del 1976. Nel tratto sorgono 3 principali viadotti: Tagliamento I, Somplago, che sovrasta il Lago di Cavazzo e Tagliamento II.\nIl viadotto Somplago, viene definito \"il capolavoro tecnico della A23\" in quanto \u00e8 il primo esemplare in Italia di un viadotto a trave continua con 20 campate (della lunghezza totale di 1320 m) realizzato con conci a sbalzo prefabbricati e dotato di ritegno longitudinale anti-sismico di tipo elastico. Fu completato poco prima del terremoto del 1976 e durante il terremoto fu notato come questo tipo di viadotto riceve sollecitazioni minori degli altri, costruiti con in calcestruzzo precompresso separate, oltre a dare un maggiore confort di guida per l'assenza di giunti. Per ricordare l'eccezionale capolavoro tecnico che \u00e8 stato ideato dagli ingegneri della Societ\u00e0 Autostrade e l'importanza che questo dispositivo ha nella comunit\u00e0 carnica post-terremoto nella ricorrenza del 33\u00ba anniversario del terremoto e per elogiare l'importanza del primo viadotto antisismico costruito in Italia a soli due anni prima del terremoto del Friuli nel 2009 venne inaugurato all'ingresso dell'Orto Botanico di Interneppo in comune di Bordano, \u00e8 stato inaugurato il monumento all'Isolatore Sismico con vista del primo viadotto autostradale antisismico d'Italia.\nGli altri due viadotti, il Tagliamento I e il Tagliamento II non ebbero una risposta antisismica uguale, nel viadotto Tagliamento II i danni furono molto elevati, tali da distruggere una buona parte del viadotto in quanto la caduta delle travi precompresse danneggiarono i piloni, rendendo necessario posticipare l'inaugurazione del tratto Udine-Amaro di circa 3 anni. Anche il viadotto Tagliamento I ricevette dei danni, pi\u00f9 lievi, nonostante fosse pi\u00f9 vicino all'epicentro. Italstrade e Societ\u00e0 Progettazioni Edili Autostradali (responsabili della costruzione per conto dell'IRI-Societ\u00e0 Autostrade) chiam\u00f2 numerosi esperti dell'epoca del cemento, tra cui l'ingegner Morandi, per poter analizzare le azioni sismiche sui ponti e iniziare a capire come prevenire i sisma, proprio per l'occasione furono effettuati test distruttivi alle campate di cemento precompresso danneggiate da sisma del Tagliamento II, alcuni resti di cemento precompresso emergono dal letto del fiume. \nGli altri viadotti.\nGrazie a questo know-how tutti i successivi viadotti delle autostrade costruite dalla societ\u00e0 Autostrade (principalmente A23, A27, A26 e quelli realizzati per gli ampliamenti con terza corsia della rete Societ\u00e0 Autostrade) vennero realizzati a trave unica con isolatori antisismici. Solo dagli anni 90 questa tecnica venne estesa al di fuori delle autostrade costruite dalla Societ\u00e0 Autostrade, alcuni esempi si trovano lungo i viadotti della Pordenone-Sacile costruiti all'inizio degli anni 90 grazie all'emanazione delle \"Istruzioni per la progettazione antisismica dei ponti con l\u2019impiego di dispositivi isolatori/dissipatori\".\nL'autostrada oggi.\nL'autostrada \u00e8 da due corsie tranne che per un breve tratto tra gli svincoli di Udine Nord e Sud ove vi sono tre corsie per senso di marcia. \nQuesta direttrice \u00e8 gestita da due societ\u00e0 concessionarie: Autovie Venete e Autostrade per l'Italia. La competenza della prima inizia dallo svincolo con la A4 ed arriva fino al cavalcavia della SS 13 che attraversa l'autostrada al km 18+550 (vicino al cavalcavia di Viale Venezia), mentre la competenza della seconda societ\u00e0 prosegue da l\u00ec fino al confine con l'Austria.\nSulla tratta tra Pontebba e Palmanova, sono presenti i dispositivi Safety Tutor per il controllo della velocit\u00e0 media. Sono obbligatorie le dotazioni invernali su tutta la tratta dal 15 novembre al 15 aprile.\nPercorso.\nL'autostrada inizia dallo svincolo della A4 nelle vicinanze di Palmanova e prosegue per un intero tratto quasi rettilineo fino all'uscita di \"Udine Sud\"; da qui l'autostrada corre parallela alla tangenziale ovest (composta dal raccordo Udine sud e da una tratta della SS 13 \"Pontebbana\") del capoluogo friulano e, superato l'abitato di Cormor Basso, l'autostrada diventa a 3 corsie per senso di marcia fino a poco prima del casello di \"Udine Nord\".\nDopo lo stesso casello, in direzione Tarvisio, inizia il tratto collinare dell'autostrada, con dolci saliscendi lungo le colline moreniche della zona a Nord Ovest di Udine e qualche ponte su fiumi secondari e/o torrenti.\nPoco prima dell'uscita \"Gemona-Osoppo\", in localit\u00e0 Ledri a meno di 1km dall'autostrada, si trova l'epicentro del terremoto del Friuli del 1976. Le cime delle Alpi Carniche e delle Alpi Giulie sono decisamente pi\u00f9 vicine. Poco dopo l'uscita di \"Gemona-Osoppo\" inizia il ponte \"Tagliamento I\", che sovrasta il letto del fiume Tagliamento ed \u00e8 lungo 1,259\u00a0m; inizia ora il tratto montuoso dell'autostrada, con le prime gallerie.\nPercorrendo l'autostrada verso Tarvisio sulla destra sono visibili le pendici del Monte Brancot e pi\u00f9 a nord quelle del Monte San Simeone. In lontananza \u00e8 visibile il ponte di Braulins sullo stesso fiume Tagliamento e il gruppo montuoso del Monte Plauris (appartenente alle Prealpi Giulie)\nIn seguito, dopo aver costeggiato il Monte Brancot, si imbocca la galleria \"Lago\", lunga circa 1,6\u00a0km, per poi sboccare al di sopra del Lago di Cavazzo (o dei 3 Comuni) che viene attraversato da un lungo viadotto. Essendo la zona successiva allo sbocco della galleria soggetta frequentemente a vento forte, gi\u00e0 all'imbocco i segnali di avvertenza relativi al vento forte consigliano in tal caso la velocit\u00e0 di 80\u00a0km/h.\nIl viadotto \"Somplago\" sovrasta il Lago di Cavazzo nella sua parte settentrionale, \u00e8 lungo circa 1\u00a0km e in discreta salita, viadotto noto a tutti i tecnici per la sua caratteristica di essere il primo viadotto autostradale antisismico d'Italia e costruito poco tempo prima del terremoto del Friuli. Sulla sinistra \u00e8 visibile la Pieve di Santo Stefano di Cesclans, sulla destra le pendici del Monte Festa.\nPochi chilometri dopo l'uscita di \"Carnia Tolmezzo\" e pochi chilometri prima di oltrepassare l'abitato di Moggio Udinese inizia la valle denominata Canal del Ferro lungo la quale scorre il fiume Fella; l'autostrada la percorre tutta lungo numerose gallerie e viadotti.\nNei pressi del paese di Chiusaforte l'autostrada scorre parallela al lato destro del fiume Fella e si avvicina allo sbocco della Val Raccolana.\nTra le uscite di \"Carnia Tolmezzo\" e \"Pontebba\" il Canal del Ferro \u00e8 piuttosto stretto e si sono resi necessari numerosi viadotti e gallerie per l'attraversamento della valle.\nLe gallerie presentano quasi tutte sviluppi piuttosto consistenti (tra 1 e 2\u00a0km, la galleria \"Pontebba\" \u00e8 la pi\u00f9 lunga di questo tratto, circa 2,3\u00a0km e completamente rettilinea).\nL'uscita di \"Tarvisio sud\", situata presso l'abitato di Camporosso verso il termine della Val Canale, \u00e8 l'ultima uscita in Italia; lo svincolo di \"Tarvisio nord\" consente infatti solamente l'immissione in autostrada verso nord o l'uscita provenendo da nord. Sulla destra sono visibili i boschi delle pendici del Monte Lussari.\nA 1\u00a0km dal confine di Stato con l'Austria, presso il valico di Coccau, l'autostrada e la strada statale 13 Pontebbana corrono parallele. Al confine di stato, da cui si prosegue in territorio austriaco sull'autostrada A2 (munendosi di apposita Vignette, necessaria per percorrere le autostrade austriache), non \u00e8 pi\u00f9 necessario fermarsi in virt\u00f9 degli Accordi di Schengen.\nStrade europee.\nLa A23 fa parte per tutta la sua lunghezza della Strada Europea E55, dorsale nord-sud che unisce Helsingborg in Svezia a Kalam\u00e1ta in Grecia\nTabella percorso.\nRaccordo Udine Sud.\nQuesta breve bretella permette di collegare le due tangenziali (Ovest e Sud) di Udine con il casello di Udine Sud, il raccordo comincia dal casello stesso dove, dopo qualche centinaio di metri, \u00e8 possibile innestarsi sulla SS 676 tangenziale Sud oppure proseguire verso la tangenziale Ovest, il raccordo termina in corrispondenza dell'ex semaforo di Basaldella, ora rimosso in seguito al completamento dei lavori di interramento della tangenziale che impediscono la formazione degli ingorghi da parte dello stesso semaforo. Da qui la tangenziale ovest prosegue verso nord senza soluzione di continuit\u00e0 con la designazione di SS676 (e successivamente SS13 dopo lo svincolo per Viale Venezia)."}
{"id": "519272", "revid": "56620", "url": "https://it.wikipedia.org/wiki?curid=519272", "title": "Christopher Patrick", "text": ""}
{"id": "519273", "revid": "767487", "url": "https://it.wikipedia.org/wiki?curid=519273", "title": "The Game (rapper)", "text": "Considerato allora tra i pi\u00f9 promettenti rapper degli anni duemila, ebbe un ruolo importante nella rinascita del West Coast rap nel corso del decennio. Lanciato da Dr. Dre e con l'aiuto del mentore 50 Cent pubblic\u00f2 nel 2005 il suo album d'esordio intitolato \"The Documentary\", dal quale furono estratti i brani di successo \"How We Do\" e \"Hate It or Love It\". Divenne quindi membro della G-Unit, ma a seguito di dissidi con 50 Cent lasci\u00f2 il gruppo e la Aftermath Entertainment per unirsi alla Geffen Records. Nell'autunno del 2006 usc\u00ec l'album in studio \"Doctor's Advocate\", secondo disco consecutivo a debuttare alla vetta della Billboard 200 e nominato da \"The New York Times\" come miglior album hip-hop dell'anno. Dopo \"LAX\", uscito nel 2008, torn\u00f2 al successo nel 2011 con \"The R.E.D. Album\", il quale debutt\u00f2 nuovamente alla prima posizione della Billboard 200. Nel 2012 fu il turno di \"Jesus Piece\", quinto album in studio e ultimo con la Interscope, a cui segu\u00ec la nascita della Blood Money Entertainment, etichetta fondata dallo stesso rapper. Dopo una breve pausa, nel 2016 torn\u00f2 sulle scene con \"1992\", per poi annunciare, tre anni dopo, quello che potrebbe essere il suo ultimo album ufficiale, Born 2 Rap.\nBiografia.\nInfanzia ed adolescenza.\nJayceon Terrell Taylor nacque il 29 novembre 1979 a Los Angeles, California. Crebbe a Compton, citt\u00e0 a sud di Los Angeles, famosa per essere il luogo nativo delle bande di strada Crips e Bloods e per l'alto tasso di criminalit\u00e0. Droga, armi, omicidi e sparatorie sono sempre state presenti nella vita di Jayceon fin da piccolo. All'et\u00e0 di 7 anni, a causa dei problemi familiari che coinvolgono suo padre, (che faceva parte dei Nutty Block Crips ed era un eroinomane), e sua madre, (anche ella facente parte di una gang, gli Hoover Crips), Jayceon viene dato in affidamento per lungo periodo a genitori adottivi, prima di essere affidato definitivamente a sua madre. Quando aveva 13 anni, suo fratello maggiore Jevon venne ucciso in una sparatoria e Jayceon comincia a fare vita di strada seguendo le orme di un altro fratello maggiore che si fa chiamare Big Fase 100. Nonostante i buoni rendimenti scolastici e sportivi, che gli fruttano anche una proposta di iscrizione alla Washington State University, Game fu espulso dalla Compton High School per possesso di droga. Dopo quest'episodio, abbandon\u00f2 gli studi per entrare tra le file di una gang locale, i Cedar Block Pirus, setta dei Bloods. A seguito di questa decisione, sua madre lo caccia di casa.\nNel 2000, Game e suo fratello Big Fase si trasferiscono a Bellflower, quartiere losangelino a est di Compton, e organizzano un giro di droghe nel loro appartamento, un fatto questo che ben presto li porta in contrapposizione con altri spacciatori locali. Nella notte del 1\u00ba ottobre 2001, Game si trova solo in casa e sente bussare alla porta. Pensando ad un cliente notturno, apre e nel giro di pochi secondi viene messo a tappeto da tre uomini, ma Game riesce a divincolarsi e scappa. Durante la fuga viene colpito pi\u00f9 volte da colpi di arma da fuoco. I tre assalitori scappano lasciando il padrone di casa in mezzo alla strada. Fortunatamente Game riesce a chiamare il pronto intervento medico con il suo cellulare prima di cadere a terra svenuto.\nViene portato in ospedale, resta in coma per tre giorni e per alcuni mesi viene sottoposto a lunghe sedute di riabilitazione motoria per fargli riacquistare l'utilizzo delle gambe.\nCarriera.\nDurante questo periodo passato in ospedale, Game comincia ad ascoltare attentamente gli album classici della storia dell'hip hop, in particolare \"Reasonable Doubt\" di Jay-Z, \"Death Certificate\" di Ice Cube, \"Doggystyle\" di Snoop Dogg e le discografie complete di Nas, Tupac Shakur, Kool G Rap e soprattutto di Eazy-E e degli NWA. Eazy E infatti era il suo mito e da bambino lo aveva anche incontrato ed \u00e8 stato Game ad affermare \"Eazy-E \u00e8 stato per Compton quello che Cesare \u00e8 stato per Roma\". In questo periodo comincia anche a scrivere i suoi primi testi rap che, ovviamente, parlano delle sue movimentate esperienze personali.\nNel dicembre del 2001 prende il microfono in mano per la prima volta e per due anni si fa strada nell'ambiente underground di Los Angeles fino a che, nel 2003, viene \"scoperto\" da Dr. Dre che lo prende sotto la sua ala protettiva e gli fa firmare un contratto discografico per la G-Unit Records, l'etichetta fondata da 50 Cent ed associata all'Aftermath Records di Dr. Dre.\nIl successo.\nThe Game comincia cos\u00ec a realizzare i suoi primi brani veri e propri che vengono inseriti in alcuni mixtape di 50 Cent e soci (la G-Unit, in cui entrer\u00e0 a far parte), e nel frattempo forma anche la sua crew, i Black Wall Street che diventa anche etichetta discografica. Dopo alcuni articoli su \"Vibe\" e \"XXL\", l'attesa intorno a Game cresce a dismisura e nel 2004 pubblica il suo primo E.P. dal titolo \"Official Bootleg\" realizzato in collaborazione con DJ Ray, nel quale duetta con gente del calibro di Fabolous e Cam'ron. Il suo debutto ufficiale in un album della G-Unit avviene nel 2004 in \"The Hunger For More\" di Lloyd Banks.\nSempre nel 2004 Game comincia ad esibirsi dal vivo insieme ai soci della G-Unit durante concerti e premiazioni (tra cui anche i \"Vibe Awards\") mentre comincia la preparazione in studio delle tracce del suo album di esordio dal titolo \"The Documentary\", uscito nel 2005.\nControversie.\nAnche prima di commercializzare il suo primo album, Game aveva gi\u00e0 avuto problemi con parecchi rapper come Suge Knight della Death Row Records, Ja Rule, Joe Budden, Yukmouth dei The Luniz, Jay-Z, Memphis Bleek. Le altre sue faide minori sono contro Guerrilla Black, Bishop Lamont, Benzino e Domination.\nAgli inizi del 2005 inizia la faida contro 50 Cent e i membri della G-Unit. Le cause della rottura, da come spieg\u00f2 50 Cent in un'intervista radiofonica con Funkmaster Flex, furono molteplici: Game non era pi\u00f9 lo stesso dopo il suo ritorno da un breve tour europeo per la promozione di \"The Documentary\" ed anche i suoi atteggiamenti nei confronti della G-Unit erano cambiati, inoltre, Game voleva portare avanti una \"beef\" contro Memphis Bleek e Jay-Z, in disaccordo con la restante parte della G-Unit.\n50 Cent, in seguito, apr\u00ec uno scambio di dissing contro Nas, Fat Joe e Jadakiss, producendo la nota canzone \"Piggy Bank\", ma il rapper di Compton si rifiut\u00f2 di appoggiarlo esprimendo le sue perplessit\u00e0 sulle motivazioni della beef, dichiarando di non aver mai avuto problemi di alcun genere n\u00e9 con Nas, n\u00e9 con Fat Joe, n\u00e9 con Jadakiss, ma di essere in buoni rapporti con tutti e tre e di voler in futuro collaborare con Nas per la realizzazione di un brano.\nIl rapporto tra i due arriv\u00f2 al limite e 50 Cent in accordo con gli altri membri della G-Unit mand\u00f2 via Game dalla etichetta discografica, attaccandolo pubblicamente ai microfoni della stazione radiofonica Hot 97.\nDopo questo episodio Game inizi\u00f2 a produrre vari dissing contro la G-Unit Records, e in particolare contro Tony Yayo, Lloyd Banks, Young Buck, 50 Cent e Olivia. Tra i pi\u00f9 famosi ricordiamo \"240 Bars\", \"Can't play tha Game\" e \"My bitch\".\nJoe Budden.\nLa rivalit\u00e0 con Joe Budden inizi\u00f2 quando 50 Cent critic\u00f2 il suo album per \"mancanza di credibilit\u00e0\". Joe Budden si offese e fece dei dissing contro la G-Unit. Game fece precedentemente un free per DJ Clue e Budden us\u00f2 la fine del suo freestyle senza avvisare Game che fece quindi molti free contro l'avversario, la pi\u00f9 nota \u00e8 la canzone \"Buddens\". Joe Budden prese in giro l'apparizione di Game nello show \"Change of Heart\". Pi\u00f9 tardi, per l'occasione di un party a New York, i rapper annunciarono di aver concluso la loro rivalit\u00e0 verbale, ma Game in suoi video e canzoni si \u00e8 atteggiato pi\u00f9 tardi da vincitore della faida.\nYukmouth.\nYukmouth incontr\u00f2 Game in un club e all'epoca Yukmouth aveva ingaggiato una rivalit\u00e0 contro 50 Cent e la G-Unit. Game pubblic\u00f2 un diss mirando al rapper sulla base di \"I Got 5 On It\", canzone di Yukmouth con i The Luniz. Yukmouth rispose con un diss che prendeva in giro Game per lo show \"Change of Heart\". I due pi\u00f9 tardi tentarono di seppellire l'ascia di guerra grazie a un amico comune e registrando una canzone assieme, \"Peace\". Comunque, la faida riprese quando Game prese in giro Yukmouth proprio in \"Peace\" (infatti i due avevano scritto e registrato i versi separatamente). Da allora Yukmouth rispose pubblicando un video freestyle sul beat di \"Breath\" di Fabolous, dove un finto rapper viene malmenato e poi rapito, evidentemente imitando Game. I due conclusero la rivalit\u00e0 poco pi\u00f9 tardi.\nCommenti omofobi.\nNel 2006 Game critic\u00f2 aspramente i gay nello show di Jo Whiley sulla stazione radio inglese BBC Radio 1. Egli si rivolse agli omosessuali col termine \"froci\" e \"uomini falsi\". Jo Whiley si scus\u00f2 pubblicamente anche per conto della radio. I direttori del programma aggiunsero che \"I commenti di Game furono molto offensivi, completamente inaccettabili e chiaramente omofobi.\""}
{"id": "519274", "revid": "271907", "url": "https://it.wikipedia.org/wiki?curid=519274", "title": "Komintern", "text": ""}
{"id": "519275", "revid": "287204", "url": "https://it.wikipedia.org/wiki?curid=519275", "title": "Cratere Copernico (Luna)", "text": "Copernico, o Copernicus secondo la denominazione ufficiale, \u00e8 un cratere lunare di 96,07 km situato nella parte nord-occidentale della faccia visibile della Luna, nella porzione orientale dell'Oceanus Procellarum. A sud si trova il Mare Insularum, a sud-sud-ovest il cratere Reinhold, mentre a nord vi \u00e8 la catena dei Montes Carpatus, che segue il bordo meridionale del Mare Imbrium. Ad ovest si trova un gruppo irregolare di basse colline.\nCopernicus \u00e8 uno dei crateri pi\u00f9 cospicui ed \u00e8 visibile anche con un piccolo binocolo, puntando leggermente a nord-est del centro della faccia visibile della Luna\nHa un'et\u00e0 stimata di 800 milioni di anni, ed individua l'inizio dell\"'Era Copernicana\" nell'ambito della scala dei tempi geologici lunari. Per la sua et\u00e0 relativamente recente, Copernico mostra poche tracce di erosione e i dettagli della sua struttura sono affilati e ben marcati.\nIl bordo ha una forma lievemente esagonale e le pendici interne sono terrazzate. Le pendici esterne si estendono per una trentina di chilometri nel mare circostante, circa un chilometro pi\u00f9 in basso. All'interno si distinguono tre sistemi di terrazzature e una frana a forma di arco prodotta dai detriti provenienti dalle pendici.\nIl pianoro interno non \u00e8 stato invaso da colate laviche, probabilmente per la recente data di formazione della struttura. La superficie interna \u00e8 collinosa nella met\u00e0 meridionale, mentre pi\u00f9 a nord \u00e8 relativamente piana. La formazione centrale \u00e8 formata da tre montagne isolate che si innalzano fino a 1,2\u00a0km sul livello del pianoro interno. Questi picchi sono separati da valli e approssimativamente allineati in direzione est-ovest. Osservazioni infrarosse condotte negli anni ottanta del XX secolo hanno determinato che questi picchi sono principalmente formati da una forma femica di olivina.\nLa raggiera di questo cratere si estende fino a 800\u00a0km nel mare circostante, sovrapponendosi alla raggiera dei crateri Aristarchus e Kepler. I raggi sono meno distinti di quelli, lunghi e lineari, del cratere Tycho, ed anzi a tratti sembrano nebulosi o a forma di piuma. In numerose locazioni i raggi piegano ad angolo, invece di proseguire diritti. Vi \u00e8 un cospicuo sistema di crateri secondari, come gi\u00e0 descritto da Cassini nel 1680. Alcuni di questi crateri secondari formano catene sinuose tra il materiale espulso nella raggiera.\nQuesto cratere \u00e8 stato dedicato all'astronomo polacco Niccol\u00f2 Copernico dal gesuita italiano Giovanni Riccioli. Questo particolare \u00e8 interessante, perch\u00e9 Riccioli si opponeva pubblicamente alla teoria eliocentrica, in accordo con la posizione ufficiale della Chiesa cattolica, ed afferm\u00f2 di aver \"scagliato Copernico nell'Oceano delle Tempeste\" (Oceanus Procellarum), dedicandogli, per\u00f2, una delle pi\u00f9 cospicue formazioni lunari.\nNel 1966 l'interno di questo cratere fu fotografato dal Lunar Orbiter 2. Questa foto, tra le prime a mostrare dettagli del suolo lunare da distanza ravvicinata suscit\u00f2 scalpore e fu indicata come \"Immagine del Secolo\".\nCrateri correlati.\nAlcuni crateri minori situati in prossimit\u00e0 di Copernicus sono convenzionalmente identificati, sulle mappe lunari, attraverso una lettera associata al nome."}
{"id": "519282", "revid": "110157", "url": "https://it.wikipedia.org/wiki?curid=519282", "title": "GNU C Library", "text": "glibc \u00e8 la libreria standard del C del progetto GNU. glibc \u00e8 un software libero ed \u00e8 disponibile sotto la GNU Lesser General Public License. Il contributore principale e attuale manutentore \u00e8 Ulrich Drepper.\nOltre a fornire le funzionalit\u00e0 richieste da Unix98, Single UNIX Specification, POSIX (1c, 1d, e 1j) e alcune richieste dall'ISO C99, glibc fornisce anche estensioni che sono state ritenute utili o necessarie nello sviluppo del sistema operativo GNU.\nglibc \u00e8 utilizzato in sistemi dove girano diversi kernel e diverse architetture hardware. L'uso pi\u00f9 comune \u00e8 nei sistemi GNU/Linux su architettura x86, ma ufficialmente supporta anche: Motorola 680x0, DEC Alpha, PowerPC, ARM, ETRAX CRIS, MIPS, s390, e SPARC. Ufficialmente supporta i kernel Hurd e Linux, anche se ci sono versioni profondamente modificate per funzionare anche sui kernel di FreeBSD e NetBSD (dai quali rispettivamente sono costruiti i sistemi Debian GNU/kFreeBSD e GNU/kNetBSD). Viene utilizzato anche (in una versione modificata) come la \"libroot\" di BeOS e di conseguenza anche per Haiku.\nLa versione 2 di glibc \u00e8 stata chiamata dagli utenti Linux come \"libc6\", perch\u00e9 sostituisce la vecchia Libreria C di Linux, che \u00e8 stata essa stessa una \"fork\" delle prime versioni di glibc\ned utilizzate dalla versione 2 alla versione 5. Questo nome \u00e8 oggigiorno meno comune; comunque, glibc sui sistemi Linux utilizza ancora il soname libc.so.6 e alcuni sistemi di packaging utilizzano ancora il nome \"libc6\" (specialmente quelle che seguono la convenzione che un nuovo soname significa un nuovo pacchetto)."}
{"id": "519283", "revid": "729019", "url": "https://it.wikipedia.org/wiki?curid=519283", "title": "Gert Peens", "text": "Biografia.\nGiunse in Italia nel 1993 ivi ingaggiato dal , per poi passare dopo due anni al , poi e successivamente .\nA Piacenza conobbe colei che divenne sua moglie nel 2001e gli permise la naturalizzazione, rendendolo cos\u00ec idoneo a giocare per la Federazione italiana; esord\u00ec in Nazionale sotto la gestione Johnstone nel Sei Nazioni 2002 (tre \"match\") e, un anno pi\u00f9 tardi, con il subentrato John Kirwan, prese parte alla in Australia.\nFino al 2006, sotto la nuova guida tecnica di Pierre Berbizier, fu impiegato in azzurro: prese parte, in totale, a 3 edizioni del Sei Nazioni e marc\u00f2 22 calci piazzati, 18 conversioni e un \"drop goal\" per un totale di 105 punti in 23 incontri di cui 15 da titolare.\nDal 2004 al 2009 milit\u00f2 a , club nel quale realizz\u00f2 pi\u00f9 di 750 punti in campionato.\nTornato a Piacenza in serie A1 nel 2009, dopo la crisi della societ\u00e0, nel gennaio 2010 si trasfer\u00ec all' in serie A2; al termine del semestre ad Asti rientr\u00f2 nella citt\u00e0 emiliana per la stagione 2010-11.\nA luglio 2011 Peens fu giocatore-allenatore all' in serie B e, nel 2012-13, analogo incarico ricopr\u00ec nell'.\nNell'estate 2014 fu a Lecce alla , ma la stagione termin\u00f2 con la retrocessione dei pugliesi.\nFu, ancora, a Piacenza nella stagione di serie B 2015-16."}
{"id": "519284", "revid": "8897", "url": "https://it.wikipedia.org/wiki?curid=519284", "title": "Glibc", "text": ""}
{"id": "519285", "revid": "14691", "url": "https://it.wikipedia.org/wiki?curid=519285", "title": "VGPF", "text": ""}
{"id": "519287", "revid": "54193", "url": "https://it.wikipedia.org/wiki?curid=519287", "title": "Civaie", "text": "Con il termine civaie ci si riferisce in termini agronomici alle leguminose da granella oggi indicate comunemente come proteaginose.\nLe civaie sono specie appartenenti alla famiglia delle Fabacee e sono coltivate per il seme proteico impiegato nell'alimentazione umana. \nLe specie maggiormente diffuse in Italia sono: fagiolo, pisello, cece, fava, lenticchia, soia. Diffuse anche cicerchia, lupino e favino.\nHanno un ruolo complementare ai cereali nell'alimentazione umana e in quella animale grazie all'elevato contenuto proteico (20-38%).\nAlcune di queste specie vengono impiegate per costituire erbai o come specie da sovescio.\nA livello mondiale presentano una diffusione analoga ai cereali, e sono maggiormente presenti nei paesi in via di sviluppo che non possono accedere ai fertilizzanti di sintesi e dove \u00e8 necessaria una fonte di proteine a basso costo.\nAl momento la superficie \u00e8 in contrazione a causa dei seguenti motivi:\nPossibilit\u00e0 di rilancio: "}
{"id": "519295", "revid": "991694", "url": "https://it.wikipedia.org/wiki?curid=519295", "title": "Jan Smuts International", "text": ""}
{"id": "519304", "revid": "1005847", "url": "https://it.wikipedia.org/wiki?curid=519304", "title": "People Against Gangsterism and Drugs", "text": "People Against Gangsterism and Drugs (PAGAD) \u00e8 un'associazione di giustizieri di ispirazione islamica di Citt\u00e0 del Capo, in Sudafrica.\nOrigini.\nLa PAGAD deriva dall'organizzazione islamica Qibla. Inizialmente, la comunit\u00e0 capetoniana e le forze dell'ordine accettarono la presenza della PAGAD come strumento per controllare la violenza delle gang che imperversavano nelle \"township\" nere delle Cape Flats. Nel 1996, il leader di una gang suburbana, Rashaad Staggie, fu pestato a morte e bruciato. In quell'occasione, la polizia di Citt\u00e0 del Capo riconsider\u00f2 la propria posizione nei confronti della PAGAD, e il governo sudafricano la dichiar\u00f2 \"organizzazione terroristica\". Nonostante la leadership della PAGAD negasse il proprio coinvolgimento, la G-Force, un gruppo organizzato in cellule indipendenti ma facente capo all'organizzazione, fu in seguito accusato dell'omicidio di numerosi altri capi di gang criminali della citt\u00e0 e di atti terroristici, inclusi attentati dinamitardi. Dal 1998 al 2000, questi attentati presero di mira non solo capi di gang, ma anche autorit\u00e0 sudafricane, musulmani moderati, sinagoghe, omosessuali, night club, attrazioni turistiche e ristoranti gestiti da occidentali. L'episodio pi\u00f9 eclatante ebbe luogo il 25 agosto 1998, con un attentato a Planet Hollywood. Nel settembre del 2000, il magistrato Pieter Theron, che si occupava di un caso che coinvolgeva diversi membri della PAGAD, fu assassinato a colpi d'arma da fuoco nella propria automobile.\nLa PAGAD oggi.\nGli atti di violenza della PAGAD sono cessati nel 2002; l'ultimo episodio attribuito a questa organizzazione fu un attentato con esplosivi agli uffici di Bishop Lavis, dell'Unit\u00e0 Crimini Gravi (Serious Crime Unit) della provincia del Capo Occidentale. Sempre nel 2002, il leade della PAGAD, Abdus Salaam Ebrahim, fu arrestato e condannato a 7 anni di reclusione. Sebbene numerosi altri esponenti dell'organizzazione siano stati incarcerati, non sono state identificate le responsabilit\u00e0 degli attentati avvenuti fra il 1998 e il 2000.\nOggi la presenza della PAGAD \u00e8 meno tangibile, sebbene l'organizzazione non sia stata sciolta e conti ancora numerosi membri, soprattutto all'interno della comunit\u00e0 islamica del quartiere di Bo-Kaap."}
{"id": "519305", "revid": "6923", "url": "https://it.wikipedia.org/wiki?curid=519305", "title": "Chiltepin", "text": "Il chiltepin (anche conosciuto come chillipiquin o chillitepuin) \u00e8 una cultivar di peperoncino della specie \"Capsicum annuum var. glabriusculum\" originaria di Stati Uniti e Messico.\nIl nome deriva dal nahuatl \"chilitecpintl\" che significa peperoncino pulce, a causa delle piccole dimensioni delle bacche e dell'elevata piccantezza.\nDescrizione.\nChiltepin \u00e8 un arbusto perenne che di solito cresce fino a un'altezza di circa 1 m, ma a volte raggiunge i 3 m. Nelle aree che non raggiungono temperature basse in inverno, le piante possono vivere 35-50 anni.\nFrutto.\nI piccolissimi peperoncini di chiltepin variano dal rosso al rosso-arancio, di solito leggermente ellissoidali e di circa 0,8 cm di diametro. Alcuni ceppi sono molto pi\u00f9 vicini alla rotondit\u00e0 quando sono freschi. Se uno dei frutti viene essiccato, pu\u00f2 apparire abbastanza rotondo anche se fresco era leggermente ellissoidale. La loro piccantezza pu\u00f2 variare tra 50 000 e 1 628 000 unit\u00e0 Scoville.\nPossono essere quindi pi\u00f9 piccanti dell'habanero o del Red Savina, con i livelli pi\u00f9 alti visti nella frutta verde 40-50 giorni dopo l'allegagione.\nTuttavia, poich\u00e9 questo peperone viene raccolto da boschi selvatici nel deserto messicano, il livello di piccantezza del frutto pu\u00f2 variare notevolmente di anno in anno, a seconda della quantit\u00e0 di pioggia naturale che si verifica durante il tempo in cui i frutti si stanno formando. Durante gli anni di siccit\u00e0, la piccantezza dei frutti pu\u00f2 essere debole e durante i normali anni di pioggia vengono prodotti i livelli di piccantezza pi\u00f9 elevati. Inoltre c'\u00e8 una grande variazione tra i livelli di piccantezza della frutta fresca verde (che viene messa in salamoia nell'aceto), della frutta fresca matura rossa, della frutta intera secca e della frutta secca con i semi rimossi, e i loro livelli di piccantezza sono disposti dal pi\u00f9 debole al pi\u00f9 elevato in questo ordine. Si stima che circa 50 tonnellate vengano raccolte ogni anno in Messico, principalmente a Sonora.\nIn Messico, la piccantezza del peperoncino \u00e8 chiamata \"arrebatado\" (\"rapido\" o \"violento\"), perch\u00e9, bench\u00e9 intensa, non \u00e8 molto duratura. Questo \u00e8 in contrasto con la variet\u00e0 domestica \"Pequin\", che ha le stesse dimensioni di quello selvatico, ma \u00e8 di forma ovale e offre un'esperienza decisamente diversa.\nI diversi metodi di essiccazione utilizzati per il tepin e il \"Pequin\" possono aiutare a distinguere questi frutti. I tepin sono sempre essiccati al sole, mentre i pequin sono comunemente essiccati sul fumo di legna e l'odore del fumo nei pequins pu\u00f2 aiutare a separare le due variet\u00e0. I pequin non sono caldi come i chiltepin (solo circa 30 000\u201350 000 unit\u00e0 Scoville), ma hanno un effetto molto pi\u00f9 lento e pi\u00f9 duraturo."}
{"id": "519307", "revid": "14691", "url": "https://it.wikipedia.org/wiki?curid=519307", "title": "PAGAD", "text": ""}
{"id": "519310", "revid": "587663", "url": "https://it.wikipedia.org/wiki?curid=519310", "title": "Piri piri", "text": "Il piri piri (anche conosciuto come diavolo africano) \u00e8 una cultivar di peperoncino delle specie \"Capsicum frutescens\" o \"Capsicum annuum\" originaria dell'Etiopia. \n\u00c8 la cultivar pi\u00f9 piccante tra quelle non appartenenti alla specie \"Capsicum chinense\". \nCaratteristiche.\nI frutti, di forma sferica o conica, corti, di colore rosso-arancio a maturazione. \nLa variet\u00e0 coltivata in Uganda, appartenente alla specie \"Capsicum frutescens\", ha raggiunto un valore di 175.000 SHU, mentre quella coltivata in Malawi, appartenente alla specie \"Capsicum annuum\" ha raggiunto valori compresi tra 99.579 e 112.226 SHU.\nPiri piri giallo.\nLa cultivar detta charapita, o \"piri piri giallo\", diffusa in Per\u00f9, appartiene invece alla specie \"Capsicum chinense\"."}
{"id": "519311", "revid": "47767", "url": "https://it.wikipedia.org/wiki?curid=519311", "title": "Cayenna", "text": ""}
{"id": "519313", "revid": "991694", "url": "https://it.wikipedia.org/wiki?curid=519313", "title": "AC Padova", "text": ""}
{"id": "519314", "revid": "2301", "url": "https://it.wikipedia.org/wiki?curid=519314", "title": "Bifosfonato", "text": ""}
{"id": "519321", "revid": "119010867", "url": "https://it.wikipedia.org/wiki?curid=519321", "title": "Polskie Koleje Pa\u0144stwowe", "text": "Polskie Koleje Pa\u0144stwowe S.A., sigla PKP, in italiano \"ferrovie statali polacche\", \u00e8 la pi\u00f9 importante societ\u00e0 ferroviaria polacca. \nLa sua rete si estende per 19.435 km a scartamento ordinario, dei quali 11953\u00a0km elettrificati a 3000\u00a0V, e 394\u00a0km a scartamento largo (1520\u00a0mm) di connessione alla rete russa, non elettrificati.\nPKP dal 2001 non gestisce pi\u00f9 l'estesa e variegata rete (511\u00a0km nel 2001) di ferrovie a scartamento ridotto.\nAttualmente l'azienda ha i seguenti segmenti:\nLa rete a scartamento ridotto.\nFino al 2001 PKP ha gestito l'estesa e variegata (600\u00a0mm, 750\u00a0mm, 785\u00a0mm e 1000\u00a0mm) rete di ferrovie a scartamento ridotto.\nLa rete \u00e8 gestita ora dagli enti locali.\nLo scartamento pi\u00f9 diffuso \u00e8 750\u00a0mm che si trova in tutto il paese. La rete da 1000\u00a0mm \u00e8 diffusa principalmente in Pomerania, la regione nord-occidentale del paese, mentre la rete da 785\u00a0mm si trova solo in Slesia. \nIn passato esistevano anche linee con scartamento 760\u00a0mm, 800\u00a0mm e 900\u00a0mm. \nUna linea da 900\u00a0mm preservata con finalit\u00e0 turistiche (4.2\u00a0km di lunghezza) si trova a Chorz\u00f3w, in Slesia ed \u00e8 operata da volontari.\nLa pi\u00f9 grande raccolta di mezzi a scartamento ridotto si trova al Museum Kolejnictwa di Sochaczew a 60\u00a0km da \u0141\u00f3d\u017a che raccoglie 45 macchine prodotte tra il 1881 e il 1970 di tutti gli scartamenti (600, 750, 760, 785, 900) e gestisce una linea turistica (scartamento 750\u00a0mm) lunga 30\u00a0km.\n600\u00a0mm\n750\u00a0mm\n785\u00a0mm\n1000\u00a0mm\nClassificazione delle locomotive in Polonia.\nI criteri di classificazione sono diversi per:\nSchema di identificazione XX 99-999 (due lettere, numero a due cifre, numero a tre cifre)\n1\u00aa posizione: lettera maiuscola: indica il tipo di propulsione: S diesel (\u201cSpalinowy\u201d) o E elettrica\n2\u00aa posizione: lettera maiuscola che indica il tipo di locomotiva\n3\u00aa posizione: due cifre: classe della locomotiva (tipo di trasmissione, possibilit\u00e0 di comando multiplo)\n4\u00aa posizione: tre cifre- numero d'ordine\n\"X(X) x 999-999\"\"\n1\u00aa posizione: lettera maiuscola che indica il tipo di locomotiva\nNel caso di locotender la lettera \u00e8 seguita da un K(Kusy=tender)\n2\u00aa posizione: lettera minuscola che indica la disposizione degli assi\n3\u00aa posizione: gruppo di cifre (2-3 cifre) che indicano l'anno di produzione (solo per le locomotive polacche) o la loro origine:\nEsempio OKz-32: locotender per traffico misto con rodaggio 1-5-1 di fabbricazione polacca costruita nel 1932.\n\"Xx(x)(99)-9999\"\n1\u00aa posizione: lettera maiuscola indica il tipo di macchina\n2\u00aa posizione: lettera minuscola indica il numero degli assi\n3\u00aa posizione (eventuale) lettera minuscola indica gli assi non portanti (anteriori o posteriori)\nIl numero che segue il trattino indica il numero della locomotiva e anche lo scartamento\nEsempio Py48-1755 indica una locomotiva a tender separato con rodaggio 0-3-0 introdotta nel 1948 con scartamento 750\u00a0mm\n\"Tender scartamento ridotto Xx 9 x 99\"\n1\u00aa posizione: due lettere che si riferiscono alla tipologia di tender\n2\u00aa posizione: numero che esprime la capacit\u00e0 del tender per l'acqua espressa in m3.\n3\u00aa posizione: lettera minuscola in terza posizione si riferisce alla disposizione degli assi (stessi criteri delle locomotive a vapore a scartamento ridotto).\n4\u00aa posizione: due o tre cifre si riferisce all'anno di costruzione, stessi criteri per le locomotive a scartamento ordinario."}
{"id": "519322", "revid": "1711941", "url": "https://it.wikipedia.org/wiki?curid=519322", "title": "Cittadini arabi di Israele", "text": "I cittadini arabi di Israele (; ), chiamati anche arabi israeliani, arabi del '48 o palestinesi israeliani, sono quei cittadini di Israele di etnia araba discendenti dai palestinesi residenti in quello che divenne territorio israeliano e che non presero parte all'esodo palestinese del 1948. Nel gruppo vengono spesso inclusi anche gli arabi di Gerusalemme Est e gli arabi siriani delle alture del Golan, i quali detengono lo status di residenza permanente e il diritto alla cittadinanza israeliana. Nel 2019 risiedevano in Israele arabi, costituenti il 21% della popolazione.\nCostituente circa un quinto della popolazione israeliana, la comunit\u00e0 araba israeliana \u00e8 per la grande maggioranza di religione musulmana sunnita e comprende cospicue comunit\u00e0 cristiane di varie confessioni e druse. La quasi totalit\u00e0 della comunit\u00e0 parla dialetti arabi palestinesi e in ambito scritto utilizza la lingua araba standard; la maggior parte degli arabi israeliani padroneggia anche la lingua ebraica, che ha esercitato nel corso nei decenni una certa influenza sul lessico degli arabi israeliani. La maggioranza degli arabi israeliani vivono in insediamenti dove costituiscono la quasi totalit\u00e0 della popolazione e dispongono di un sistema educativo di lingua araba indipendente da quello degli ebrei israeliani. \nGran parte della comunit\u00e0 si identifica coi palestinesi, anche se tra i drusi e i beduini il senso di identificazione con lo Stato di Israele \u00e8 tendenzialmente pi\u00f9 forte. Gli arabi israeliani di religione musulmana e cristiana non sono soggetti alla coscrizione militare nelle forze di difesa israeliane, al contrario degli uomini drusi. Da un punto di vista socio-economico buona parte della comunit\u00e0 araba israeliana vive situazioni di disagio sociale ed emarginazione e risulta statisticamente pi\u00f9 svantaggiata rispetto ai concittadini ebrei; tuttavia la componente cristiana riscuote ampi successi nell'ambito dell'istruzione. In politica la comunit\u00e0 vota per la gran parte partiti di identit\u00e0 araba, i pi\u00f9 importanti dei quali si coalizzarono nel 2015 per dar vita alla Lista Comune.\nSociet\u00e0.\nComposizione religiosa.\nDa quanto emerso da un'indagine condotta nel 2003 dall'Ufficio centrale israeliano di statistica, i musulmani rappresentavano l'82% degli arabi israeliani, i cristiani componevano il 9% e i drusi il 9%. La comunit\u00e0 musulmana \u00e8 per la stragrande maggioranza sunnita, anche se vi sono piccole comunit\u00e0 sciite nel nord, oltre a una comunit\u00e0 ahmadi concentrata a Kababir, vicino a Haifa. Gli arabi cristiani costituiscono circa l'80% dei cristiani israeliani, i quali si suddividono tra varie confessioni religiose: il 60% \u00e8 di denominazione cattolica melchita, il 30% \u00e8 di confessione greco-ortodossa e i rimanenti sono perlopi\u00f9 maroniti, cattolici latini e anglicani. Lo status personale dei cittadini, in materie quali il diritto familiare, \u00e8 soggetto a tribunali gestiti dalle rispettive comunit\u00e0 religiose; la legge israeliana preclude per\u00f2 la poligamia e pone un'et\u00e0 minima per il matrimonio. Le festivit\u00e0 musulmane, cristiane e druse sono legalmente riconosciute dallo Stato.\nUno studio pubblicato nel 2016 dal Pew Research Center rilev\u00f2 le pratiche religiose di vari settori della societ\u00e0 israeliana. Il 68% degli intervistati musulmani, il 57% di quelli cristiani e il 49% di quelli drusi considerava la propria religione importante. La fede in Dio era condivisa dalla quasi totalit\u00e0 dei musulmani, dal 94% dei cristiani e dal 99% dei drusi. La preghiera quotidiana era praticata dal 61% dei musulmani, dal 34% dei cristiani e dal 26% dei drusi, mentre la partecipazione settimanale alle funzioni religiose si attestava al 49%, al 38% e al 25% rispettivamente per musulmani, cristiani e drusi. Degli intervistati cristiani il 94% era battezzato, il 65% considerava la Bibbia parola di Dio, il 60% digiunava in occasione della Quaresima, l'81% teneva in casa icone dei santi, l'83% riceveva il crisma e il 39% offriva la decima. L'83% degli intervistati musulmani digiunava durante il Ramadan e il 66% adempieva all'obbligo della \"zak\u0101t\". Dai dati emersi da uno studio condotto nel 2020 dall'Ufficio centrale israeliano di statistica il 31,5% delle famiglie musulmane erano religiose o molto religiose, il 57,2% erano tradizionaliste e l'8,6% erano non religiose.\nDemografia.\nNel 2019 risiedevano in Israele arabi, costituenti il 21% della popolazione, dato pi\u00f9 alto rispetto all'11% registrato negli anni 1950, il quale si alz\u00f2 progressivamente grazie all'elevato tasso di incremento naturale della popolazione araba, al declino dell'immigrazione ebraica e all'inclusione di decine di migliaia di arabi di Gerusalemme Est e delle alture del Golan, territori annessi rispettivamente nel 1967 e nel 1982. I tassi di fecondit\u00e0 totale della minoranza araba sono pi\u00f9 alti che tra la componente ebraica; questi variano tra le differenti comunit\u00e0 religiose: la componente cristiana si caratterizza per tassi di fecondit\u00e0 totale relativamente bassi rispetto al resto della popolazione, sin dai tempi del mandato britannico; esso pass\u00f2 da 4,6 negli anni 1950 a 2,6 nel 2000. Il tasso di fecondit\u00e0 totale dei drusi cal\u00f2 drasticamente a partire dagli anni 1960, passando da 7,2 negli anni 1950 a 3,1 nel 2000. I musulmani rappresentano invece il gruppo religioso con il pi\u00f9 alto tasso di fecondit\u00e0 totale nel Paese, malgrado fosse andato incontro a drastiche diminuzioni tra gli anni 1970 e 1980, passando da 8,2 negli 1950 a 4,7 del 2000; le nascite hanno conosciuto un incremento tra i beduini del Negev e tra gli arabi di Gerusalemme Est. Dati i differenti tassi di fecondit\u00e0, la componente musulmana pass\u00f2 dal rappresentare il 70% degli arabi israeliani negli anni 1950 all'82% negli anni 2000, mentre i cristiani passarono dal 21% negli anni 1950 al 9% negli anni 2000.\nSecondo un'indagine condotta nel 2002 dall'Ufficio centrale israeliano di statistica il tasso di incremento naturale della popolazione araba israeliana si attestava al 3,4%, uno dei pi\u00f9 alti al mondo. Il 51% degli arabi israeliani aveva un'et\u00e0 minore di 19 anni, mentre solo il 3% aveva pi\u00f9 di 65 anni. La componente pi\u00f9 giovane era quella musulmana, seguiti da quella drusa e da quella cristiana. L'et\u00e0 media degli uomini musulmani e drusi al loro primo matrimonio era di 25 anni, mentre per le donne era di 20 anni. Tra i cristiani l'et\u00e0 media al primo matrimonio era di due anni superiore rispetto a quella degli altri arabi. Nel 2019 il tasso di fecondit\u00e0 totale era di 3,16 tra le donne musulmane (maggiormente elevato nelle regioni meridionali rispetto che in quelle settentrionali), di 2,02 per le donne druse e di 1,76 per le donne arabe cristiane.\nDistribuzione geografica.\nTra il 2001 e il 2002 il 71% degli arabi israeliani era concentrato in 116 localit\u00e0 dove rappresentavano la quasi interezza della popolazione, il 24% viveva nelle citt\u00e0 a maggioranza ebraica di Gerusalemme, Tel Aviv-Giaffa, Haifa, Lidda, Ma'alot-Tarshiha, Nazareth Illit, Acri e Ramla, l'1% risiedeva in altre localit\u00e0 a maggioranza ebraica e il 4% viveva in insediamenti beduini nel Negev non riconosciuti dalle autorit\u00e0. Nel corso degli anni 1970 per i beduini furono realizzati 27 insediamenti, 20 dei quali nel nord del Paese e sette nel Negev. Nel 2002 81 delle 116 localit\u00e0 arabe riconosciute dallo Stato avevano una popolazione per la quasi interezza di religione musulmana, due ospitavano una popolazione per la quasi interezza cristiana e tredici avevano una popolazione quasi interamente drusa. Negli anni 2010 i beduini israeliani erano stimati a unit\u00e0, delle quali concentrati nel Negev, in Galilea e residenti nelle regioni centrali del Paese.\nI cristiani sono concentrati per la grande maggioranza nelle regioni settentrionali del Paese. Nel 2020 gli arabi cristiani rappresentavano il 7,1% degli arabi israeliani e il 70,4% di essi risiedevano nel distretto Settentrionale, il 13,4% nel distretto di Haifa e il 9,5% nel distretto di Gerusalemme. Le pi\u00f9 numerose comunit\u00e0 cristiane sono concentrate nelle citt\u00e0 di Nazareth, Haifa, Gerusalemme e Shefaram. I cristiani rappresentano la maggioranza assoluta a I'billin, Jish, Kafr Yasif, Eilabun, Rameh, Mi'ilya e Fassuta; negli ultimi due insediamenti i cristiani costituiscono la quasi totalit\u00e0 della popolazione. Nelle alture del Golan rimangono poche famiglie cristiane, concentrate a Majdal Shams e a Ein Qiniyye, residuo di una comunit\u00e0 molto pi\u00f9 vasta, rifugiatasi in massa in Siria in occasione della guerra dei sei giorni.\nNel 2021 risiedevano in territorio israeliano drusi, rappresentanti l'1,6% della popolazione israeliana e il 7,5% degli arabi israeliani. L'80% dei drusi israeliani risiede nel distretto Settentrionale e il 19% nel distretto di Haifa. Il 98% dei membri della comunit\u00e0 \u00e8 concentrato in diciannove localit\u00e0: in tredici di queste (Yarka, Beit Jann, Kisra-Sumei, Yanuh-Jat, Julis, Hurfeish, Sajur, Ein al-Asad e Daliyat al-Karmel e Majdal Shams, Buq'ata, Mas'ade e Ein Qiniyye nelle alture del Golan) i drusi rappresentano la quasi totalit\u00e0 della popolazione; nelle restanti sei localit\u00e0 i drusi convivono con altri arabi: a Maghar, Peki'in e a Isfiya i drusi costituiscono una larga maggioranza degli abitanti, mentre formano cospicue minoranze a Shefaram, Abu Snan e Rameh.\nCultura.\nLingue.\nLa lingua araba ha mantenuto in Israele lo status di lingua ufficiale riconosciuto dal mandato britannico; la valuta e i cartelli stradali comprendono testo in arabo e i documenti governativi e i discorsi tenuti alla Knesset vengono tradotti dall'ebraico. La lingua araba domina in ogni ambito sociale in seno alla comunit\u00e0 araba israeliana ed \u00e8 utilizzata oltre che in ambito quotidiano anche in campo educativo, lavorativo, culturale e mediatico. Il mantenimento della lingua araba standard \u00e8 rafforzato anche dall'esposizione di gran parte della comunit\u00e0 ai canali televisivi e radiofonici dei Paesi arabi, oltre che dall'incremento della scolarizzazione. L'arabo standard esercita una forte influenza lessicale sui dialetti arabi palestinesi parlati in Israele. I sempre maggiori contatti sociali tra le comunit\u00e0 arabe rurali e quelle urbane hanno favorito nel corso dei decenni una forte influenza da parte dei dialetti arabi urbani su quelli rurali. La forte popolarit\u00e0 della televisione egiziana ha portato anche a varie influenze da parte dell'arabo egiziano.\nLa lingua ebraica \u00e8 appresa dagli arabi israeliani come seconda lingua e la sua conoscenza rappresenta un'importante condizione per facilitare la mobilit\u00e0 sociale. L'ebraico \u00e8 maggiormente padroneggiato dai giovani arabi residenti negli insediamenti misti e dagli uomini drusi e beduini che si arruolano nell'esercito. La generale mancanza di un'istruzione in arabo nelle universit\u00e0 israeliane porta molti studenti universitari arabi a dare maggior peso alla lingua ebraica. La lingua inglese \u00e8 pienamente integrata nel sistema educativo israeliano e riveste di fatto il ruolo di terza lingua. Rispetto agli ebrei israeliani la comunit\u00e0 araba \u00e8 meno esposta al mondo anglofono e questo fattore favorisce una vasta difficolt\u00e0 tra gli studenti arabi nell'approcciarsi allo studio della lingua. L'ebraico e l'inglese esercitano una forte influenza lessicale sui dialetti arabi parlati dalla comunit\u00e0.\nMedia.\nUna fetta consistente degli arabi israeliani guarda canali televisivi dei Paesi arabi; questa pratica ha contribuito a mantenere la stabilit\u00e0 della lingua araba tra la comunit\u00e0. I politici arabi israeliani, per rivolgersi al proprio elettorato, si impegnano maggiormente a comparire nei canali dei Paesi arabi che non in quelli israeliani. I principali canali televisivi israeliani dedicano poche ore del proprio palinsesto ai programmi di lingua araba, fattore che ha favorito l'emergere di vari canali televisivi arabi in Israele, tra i quali Hala TV e Falasteen 48, quest'ultimo con sede a Nazareth e di propriet\u00e0 dell'Autorit\u00e0 Nazionale Palestinese; Falasteen 48 venne chiuso dalle autorit\u00e0 israeliane nel giugno 2015, timorose di una possibile influenza politica palestinese nel Paese. Numerosi arabi israeliani si sono affermati nel mondo del cinema israeliano e internazionale, tra questi Hiam Abbass, Makram Khoury, Clara Khoury, Elia Suleiman, Hisham Zreiq, Yousef Sweid, Jamil Khoury, Mira Awad, Mouna Hawa, Sana Jammelieh e Shaden Kanboura.\nCucina.\nTra i principali cibi della cucina palestinese in Israele si distinguono in particolare i falafel, consistenti in polpette di ceci o fave fritte, il hummus, costituito da una purea di ceci, spezie e tahina, il ful, composto di fave e consumato tradizionalmente a colazione, e il fattoush, consistente in un'insalata di verdure. Molti dei piatti arabi, in particolare i falafel e il hummus, sono stati pienamente integrati nella cucina israeliana.\nStatus socio-economico.\nIstruzione.\nAlla comunit\u00e0 araba \u00e8 riservato un sistema educativo pubblico separato da quello destinato alla maggioranza ebraica e nel quale l'insegnamento viene impartito in lingua araba. Il programma educativo \u00e8 per\u00f2 comunque soggetto alle direttive del governo israeliano e include equivalenti quantitativi di tempo riservati alla storia araba e a quella ebraica, anche se non comprende lo studio del retaggio nazionale arabo. Il programma educativo delle scuole arabe include anche lo studio delle religioni islamica e cristiana. La comunit\u00e0 araba ha attraversato nel corso del XX secolo una transizione da societ\u00e0 prevalentemente agricola a societ\u00e0 dominata dal lavoro salariato, il che ha portato a una maggiore valorizzazione dell'istruzione. Il tasso di analfabetismo \u00e8 passato dall'80% nel 1948 al 15% nel 1988. Tuttavia, i fondi riservati al settore educativo arabo sono inferiori rispetto a quelli dedicati a quello ebraico, il che ha favorito tassi di successo scolastico molto bassi; ad esempio nel 2009 solamente il 32,4% degli studenti arabi era stato ammesso agli esami di maturit\u00e0, rispetto al 50,5% degli studenti ebrei. A svantaggiare gli studenti arabi nell'ammissione alle universit\u00e0 israeliane sono poi il Test d'ingresso psicometrico e la necessit\u00e0 di padroneggiare perfettamente la lingua ebraica; questi fattori incoraggiano molti studenti arabi a conseguire gli studi universitari in Europa. I successi scolastici e accademici tra gli arabi in Israele sono per\u00f2 drasticamente aumentati in particolare a partire dal XXI secolo. Le materie umanistiche e le scienze sociali rappresentano le principali materie nelle quali si specializzano gli studenti arabi.\nIn particolare gli arabi cristiani si sono rivelati come il gruppo coi pi\u00f9 elevati tassi di successo in ambito accademico. Nel 2011 il 64% degli arabi cristiani riusciva a raggiungere il diploma, rispetto al 48% dei musulmani, al 55% dei drusi e al 59% degli ebrei. Il 56% degli arabi cristiani conseguiva inoltre un diploma idoneo per l'accesso alle universit\u00e0 israeliane. Gli studenti delle istituzioni scolastiche arabe cristiane, con sede soprattutto a Haifa e Nazareth, riscuotono tra i pi\u00f9 alti successi del Paese agli esami di maturit\u00e0 e una percentuale molto pi\u00f9 alta rispetto alla media nazionale consegue voti eccellenti. Le scuole arabe cristiane attraggono anche molti studenti musulmani e drusi. Tra il 2011 e il 2012 il 2,5% degli studenti arabi cristiani studiava medicina, il 10,1% era impegnato in studi paramedici e il 12,8% studiava ingegneria. I giovani arabi cristiani sono avvantaggiati rispetto ai coetanei ebrei dal momento che non sono tenuti a servire nell'esercito, potendo avere cos\u00ec a disposizione pi\u00f9 anni per concentrarsi sulla propria carriera accademica e lavorativa. Gli alti livelli di istruzione tra gli arabi cristiani favoriscono una pi\u00f9 alta stabilit\u00e0 economica per le loro famiglie. I successi accademici interessano anche le donne della comunit\u00e0, le quali rimangono comunque generalmente legate ai tradizionali ruoli di genere, similmente alle altre donne arabe.\nPer quanto riguarda la comunit\u00e0 drusa, secondo quanto rilevato dall'Ufficio centrale israeliano di statistica, nel 2021 il 3,7% dei drusi non era istruito, il 28,2% aveva conseguito solamente un'educazione primaria o secondaria di primo grado, il 10,1% aveva portato a termine gli studi secondari di secondo grado senza tuttavia ottenere il Bagrut, il 36,9% aveva un diploma e il 15,4% era laureato. Fino allo scoppio della guerra civile siriana nel 2011 centinaia di giovani drusi delle alture del Golan conseguivano ogni anno la loro istruzione universitaria in Siria. Tra la comunit\u00e0 beduina l'istruzione rappresenta una delle poche alternative, insieme al servizio militare, che garantiscano mobilit\u00e0 sociale. Il tasso di analfabetismo tra i beduini israeliani \u00e8 sceso dal 95% del 1948 a meno del 25% del 2013. Nel 2006 Rania al-Oqbi, dopo gli studi di medicina, divenne la prima donna beduina a laurearsi in Israele.\nOccupazione lavorativa e condizioni economiche.\nIl contributo degli arabi all'economia israeliana \u00e8 relativamente marginale. Quasi la met\u00e0 dei laureati arabi israeliani si sono specializzati in scienze sociali o in materie umanistiche e gran parte di questi svolgono il loro lavoro nel contesto della loro comunit\u00e0. Gran parte della comunit\u00e0 araba vive situazioni di forte disagio dal punto di vista sociale ed economico, risultando uno dei gruppi pi\u00f9 svantaggiati di tutto il Paese, insieme agli ebrei ultraortodossi e ai falascia; la maggior parte della comunit\u00e0 vive sotto la soglia della povert\u00e0. Tra i principali fattori a favorire queste condizioni si annoverano la maggiore dimensione delle famiglie arabe rispetto a quelle ebraiche, una pi\u00f9 limitata partecipazione delle donne arabe al mondo del lavoro e alti livelli di disoccupazione anche tra gli uomini arabi. I salari dei lavoratori arabi sono inoltre pi\u00f9 bassi del 60% rispetto a quelli degli ebrei. La forza lavoro di gran parte della comunit\u00e0 \u00e8 poi impiegata professioni a bassa qualifica, in particolare nel settore delle costruzioni. Gli arabi sono sottorappresentati nel settore dell'high tech e nel mondo manageriale, scientifico e accademico. Gli arabi componevano solamente il 6% dei dipendenti governativi nel 2007 e sono generalmente esclusi dal settore della sicurezza nazionale. Tuttavia, nell'ambito delle professioni mediche gli arabi sono sovrarappresentati, costituendo il 35% dei medici e dei farmacisti nel Paese. In particolare la citt\u00e0 araba di Arraba risulta una delle prime al mondo per numero di medici per abitante. In Galilea la grande maggioranza dei medici e degli infermieri sono arabi.\nPolitica.\nIdentit\u00e0 politica e culturale.\nLa comunit\u00e0 araba israeliana \u00e8 caratterizzata da una diffusa complessit\u00e0 dal punto di vista identitario; i cristiani tendono a enfatizzare primariamente la loro identit\u00e0 araba, i musulmani quella palestinese e i drusi rimangono legati maggiormente alla loro identit\u00e0 religiosa e a quella civica israeliana. Secondo uno studio condotto dall'Universit\u00e0 di Tel Aviv il senso di appartenenza al popolo palestinese \u00e8 condiviso in particolare dal 43% dei musulmani e dal 24% dei cristiani che si identificarono primariamente come \"arabi palestinesi\". Una delle ricorrenze che pi\u00f9 contraddistinguono l'attivismo politico arabo in Israele \u00e8 il Giorno della Terra. Da un'indagine condotta dal Pew Research Center nel 2016 \u00e8 emerso che il 99% degli intervistati musulmani, 96% di quelli cristiani e il 71% di quelli drusi si identificavano come arabi; molti drusi si identificano semplicemente come \"drusi\" o come \"druso-arabi\". Tra i drusi il senso di identificazione con lo Stato di Israele \u00e8 pi\u00f9 forte che tra gli altri arabi; secondo lo stesso studio condotto dall'Universit\u00e0 di Tel Aviv infatti il 94% dei giovani drusi intervistati si identificarono come \"druso-israeliani\". I drusi delle alture del Golan sono invece fermamente legati alla loro identit\u00e0 araba e siriana, tanto che solo una piccola minoranza dei membri della comunit\u00e0 ha richiesto la cittadinanza israeliana.\nL'attivismo politico tra gli arabi cristiani \u00e8 molto acceso; gran parte degli storici leader della comunit\u00e0 araba sono cristiani, tra questi Emile Habibi, Tawfik Toubi ed Emile Touma. Molti dei partiti arabi, in particolare Balad e Hadash, riservano puntualmente dei seggi per i propri candidati cristiani. In seno alla comunit\u00e0 cristiana un'ampia controversia \u00e8 stata generata dalle posizioni del sacerdote greco-ortodosso Gabriel Naddaf, il quale divenne celebre per il suo attivismo volto a portare la comunit\u00e0 araba cristiana pi\u00f9 vicina allo Stato di Israele. Naddaf si rese molto attivo nel promuovere un'identit\u00e0 etnica aramaica per i cristiani. La comunit\u00e0 cristiana rimane per\u00f2 per la maggior parte fortemente legata al nazionalismo arabo; infatti vari esponenti delle comunit\u00e0 cristiana, tra i quali il parlamentare Basel Ghattas, condannarono fermamente le posizioni di Naddaf. Nel settembre 2014 il ministero dell'interno, sotto la direzione di Gideon Sa'ar, rese possibile per una limitata sezione dei cristiani registrarsi ufficialmente come aramei. L'iniziativa fu promossa in particolare dal parlamentare Yariv Levin. La legge estese questo diritto a circa 200 famiglie cristiane. Esponenti della Chiesa greco-ortodossa di Gerusalemme condannarono il riconoscimento dell'identit\u00e0 aramaica, vista come un tentativo di dividere la comunit\u00e0 araba. Il primo cristiano a venire registrato come arameo in Israele fu un bambino di due anni di Jish nell'ottobre dello stesso anno.\nMovimenti politici.\nNel corso degli seguenti la creazione dello Stato di Israele nel 1948 la leadership della comunit\u00e0 araba era concentrata tendenzialmente in partiti di sinistra, in particolare nel Mapam e nel Maki. Ai principali partiti israeliani erano affiliate varie liste satelliti arabe. A partire dagli anni 1970 la maggior parte del supporto della comunit\u00e0 araba si raccolse attorno al Maki. L'ideologia comunista propria del Maki port\u00f2 questo a divenire il partito israeliano che pi\u00f9 si interess\u00f2 alla situazione sociale della minoranza araba, divenendo sempre pi\u00f9 un partito misto arabo-ebraico. Il Maki vide ampie tensioni tra la fazione a maggioranza ebraica e quella a maggioranza araba pi\u00f9 incline alle idee nazionaliste arabe, promosse dagli attivisti arabi Emile Habibi, Tawfiq Ziyad e Tawfik Toubi, e che portarono il partito a dividersi nel 1965, quando la componente a maggioranza araba, guidata da Toubi e da Meir Vilner, fond\u00f2 il Rakah. I comunisti dominarono la politica araba israeliana nel corso degli anni 1970 e 1980. Nel 1977 il Rakah e altre formazioni nazionaliste arabe confluirono nella lista Hadash. Altra formazione politica attiva tra gli arabi negli anni 1980 fu la Lista Progressista per la Pace, che comprendeva sia arabi che ebrei. Una forte influenza la esercitarono poi il ba'thismo e il nasserismo. Un gruppo di studenti nazionalisti arabi, in gran parte cristiani, fond\u00f2 nel 1959 il movimento nazionalista Al-Ard, bandito poi dalle autorit\u00e0 israeliane.\nIn occasione del fenomeno del revivalismo islamico, che aveva interessato il Medio Oriente a partire dagli anni 1970, anche tra gli arabi israeliani cominciarono a rafforzarsi, in particolare tra i giovani, l'impegno nelle pratiche religiose e il sostegno all'islamismo politico, introdotto in Palestina gi\u00e0 a partire dagli anni 1930 sotto l'influenza dei Fratelli Musulmani. Nel 1979, sotto la guida di Abdullah Nimar Darwish, nacque l'organizzazione Usrat al-Jihad, che si rese protagonista di varie azioni sovversive a Umm al-Fahm; i leader dell'organizzazione furono arrestati nel 1981 e vennero poi rilasciati negli anni seguenti. In seguito al suo rilascio, Darwish si impegn\u00f2 quindi a organizzare un attivismo pi\u00f9 orientato alla da\u02bfwa e all'impegno sociale. Il Movimento Islamico, fondato da Darwish nel 1971, a partire dal 1983 cominci\u00f2 ad ampliare la sua influenza politica nelle aree attorno a Umm al-Fahm, conquistando vari consigli comunali e approfond\u00ec i rapporti con i movimenti islamisti attivi nei territori occupati nel corso della prima intifada. Il movimento si divise in occasione delle elezioni generali del 1996, dal momento che Darwish adott\u00f2 posizioni pi\u00f9 concilianti nei confronti dello Stato di Israele. La sezione moderata, guidata da Darwish e con base a Kafr Qasim, venne denominata \"sezione meridionale\"; la \"sezione settentrionale\", guidata da Raed Salah e con centro a Umm al-Fahm, si mantenne invece su posizioni pi\u00f9 estremiste. La sezione meridionale del Movimento Islamico, insieme ad altri quattro piccoli partiti arabi, fond\u00f2 nel 1996 la Lista Araba Unita, che partecipa da allora alle elezioni.\nNel 1972 un gruppo di giovani attivisti arabi, perlopi\u00f9 liberi professionisti, fondarono l'organizzazione nazionalista araba Abnaa el-Balad, la quale milit\u00f2 per l'abolizione dell'identit\u00e0 ebraica dello Stato di Israele e sostenne l'Organizzazione per la Liberazione della Palestina. Nel corso degli anni 1970 Abnaa el-Balad cominci\u00f2 a competere con i comunisti, accusandoli di aver negato l'identit\u00e0 palestinese della comunit\u00e0 araba. L'influenza politica dell'organizzazione cominci\u00f2 a declinare a partire dagli anni 1990. Nel 1988 Abdulwahab Darawshe fond\u00f2 il Partito Democratico Arabo, primo partito politico israeliano espressamente arabo, mentre nel 1995 un folto gruppo di attivisti arabi di religione cristiana e musulmana, guidati da Azmi Bishara e provenienti in gran parte dalle file di Hadash e di altre formazioni di sinistra, fond\u00f2 il partito Balad, che alle elezioni generali del 1996 si coalizz\u00f2 con Hadash. Balad pone enfasi sull'identit\u00e0 araba della comunit\u00e0 palestinese, accusa lo Stato di Israele di implementare politiche discriminatorie nei confronti dei suoi cittadini arabi e rivendica il riconoscimento degli arabi israeliani come minoranza nazionale e una pi\u00f9 vasta autonomia per questi ultimi. Ahmad Tibi, collaboratore di Yasser Arafat, fond\u00f2 nel 1996 il partito Ta'al.\nNel 2015 Hadash, Balad, Ta'al e la Lista Araba Unita si coalizzarono per dar vita alla Lista Comune. Sotto la guida di Ayman Odeh la Lista Comune conquist\u00f2 tredici seggi alle elezioni parlamentari del 2015, risultando il terzo partito; l'iniziativa increment\u00f2 drasticamente l'attivit\u00e0 politica tra la comunit\u00e0 araba, dal momento che il tasso di partecipazione elettorale arabo del 2015 si attenne al 63,5%, pi\u00f9 alto rispetto al 45% delle elezioni del 2013. Secondo quanto rilevato da un sondaggio condotto tra il 2014 e il 2015 dal Pew Research Center il 28% degli arabi si identificava maggiormente in vari partiti sionisti dominati dalla componente ebraica, mentre il 50% si sentiva pi\u00f9 vicino ai partiti allora facenti parte della Lista Comune. L'appoggio della comunit\u00e0 araba agli uni o agli altri partiti politici variava significativamente tra le varie componenti religiose, dal momento che i partiti sionisti erano sostenuti dal 26% dei musulmani, dal 19% dei cristiani e dal 55% dei drusi, mentre la Lista Comune era appoggiata dal 53% dei musulmani, dal 53% dei cristiani e dal 19% dei drusi. Il supporto dei drusi e dei beduini ai tradizionali partiti sionisti scese a partire dagli anni 1990 in favore di quelli arabi.\nAssociazionismo.\nA partire dal 1989 sorsero centinaia di associazioni arabe di volontariato. Numerose organizzazioni non governative arabe sono attive anche in ambito internazionale nel rivendicare il rispetto dei diritti umani: tra queste si sono distinte in particolare Adalah, Mada Al-Carmel, Mossawa, Women Against Violence, I'lam e l'Arab Association for Human Rights. L'associazionismo tra i giovani arabi \u00e8 molto meno diffuso che tra gli ebrei israeliani. Lo scautismo \u00e8 organizzato secondo divisioni settarie; ci sono infatti gruppi cattolici melchiti, greco-ortodossi e drusi.\nRapporti con lo Stato di Israele e con la maggioranza ebraica.\nLa comunit\u00e0 araba e quella ebraica israeliana sono fortemente segregate in quasi ogni ambito sociale; gli arabi sono infatti per la maggioranza concentrati in insediamenti dove costituiscono la quasi totalit\u00e0 della popolazione ed \u00e8 a loro riservato un settore educativo separato. I rapporti tra le due comunit\u00e0 sono tendenzialmente caratterizzati da una reciproca diffidenza. Secondo un sondaggio condotto nel 2007 l'87% degli intervistati sosteneva che i rapporti tra le due comunit\u00e0 non fossero buoni. I matrimoni tra i membri delle due comunit\u00e0 sono estremamente rari, cos\u00ec come i rapporti di amicizia. Secondo uno studio del Pew Research Center l'82% dei musulmani, l'88% dei cristiani e l'87% dei drusi non avrebbe accettato con facilit\u00e0 il matrimonio di un proprio figlio con un concittadino ebreo. Al contempo degli ebrei il 97% non avrebbe concordato con un matrimonio di un proprio figlio con un musulmano e l'89% non lo avrebbe accettato se lo sposo fosse stato cristiano.\nLo Stato israeliano si \u00e8 impegnato nel corso dei decenni in opere di giudaizzazione delle regioni a maggioranza araba, in particolare della Galilea e delle alture del Golan, attraverso la fondazione di numerosi insediamenti ebraici. Malgrado gli arabi costituiscano oltre il 20% della popolazione israeliana, essi detengono solamente il 3,5% dei terreni, mentre le municipalit\u00e0 arabe amministrano meno del 2,5% del territorio del Paese. Lo Stato israeliano, aldil\u00e0 delle poche citt\u00e0 beduine realizzate nel Negev, non si \u00e8 mai impegnato nel creare insediamenti destinati agli arabi, mentre per gli ebrei ne sono stati fondati centinaia; decine di insediamenti beduini non hanno poi ottenuto il riconoscimento da parte delle autorit\u00e0, malgrado esistano da decenni. Altra controversia \u00e8 relativa alla questione dei presenti assenti, i quali furono espropriati delle loro terre; ad essere particolarmente attivi in questa lotta sono in particolare i discendenti degli abitanti dei villaggi cristiani di Iqrit e Kafr Bir'im, evacuati nel 1948. Un piano popolare tra la destra israeliana consiste nel ridisegnamento dei confini del Paese, in modo da includere il Triangolo, regione a maggioranza araba al ridosso del confine con la Cisgiordania, in un futuro Stato palestinese e favorire in questo modo una pi\u00f9 elevata omogeneit\u00e0 etnica per Israele. Vari politici ebrei israeliani di destra, quali Revaham Ze'evi, hanno proposto invece l'espulsione degli arabi dal Paese.\nNelle citt\u00e0 miste, come a Nazareth Illit, si sono verificati in pi\u00f9 occasioni violenti scontri tra la comunit\u00e0 ebraica e quella araba, soprattutto nell'ambito della seconda intifada. Nel 2008 ad Acri in occasione dello Yom Kippur un conducente arabo attravers\u00f2 un quartiere ebraico con accesa la musica alta, offendendo la sensibilit\u00e0 religiosa degli abitanti, i quali lanciarono pietre contro l'automobile; l'evento gener\u00f2 uno scontro tra le due comunit\u00e0 che port\u00f2 al danneggiamento di decine di negozi, abitazioni e veicoli. L'avversione nei confronti della comunit\u00e0 araba da parte di una cospicua parte degli ebrei israeliani si manifest\u00f2 in particolare in occasione del successo di partiti politici quali Israel Beitenu, il cui leader Avigdor Lieberman si \u00e8 distinto per un marcato sostegno all'identit\u00e0 ebraica e sionista dello Stato di Israele e per un'intensa condanna dei politici arabi. Il Pew Research Center rilev\u00f2 che il 48% degli ebrei intervistati sosteneva l'espulsione degli arabi dal Paese. Secondo un sondaggio condotto nel 2010 su un gruppo di studenti ebrei israeliani il 46% degli intervistati non era favorevole a garantire pari diritti agli arabi israeliani, il 21% identificava la frase \"morte agli arabi\" come un'espressione legittima, il 56% sosteneva la negazione del diritto di voto ai cittadini arabi e il 32% non voleva amici arabi.\nLa componente drusa \u00e8 quella che si \u00e8 distinta per un pi\u00f9 marcato distacco dal resto della comunit\u00e0 araba; gli uomini drusi sono tenuti a servire nell'esercito israeliano e molti non si identificano come arabi. Le autorit\u00e0 israeliane approfittarono delle divisioni settarie, riuscendo a creare tra i drusi un'identit\u00e0 collettiva separata da quelli degli altri arabi, classificandoli come un gruppo etnico e religioso a parte e riservando loro un sistema educativo separato all'interno di quello arabo. Malgrado questo approccio da parte dello Stato favorevole ai drusi, la comunit\u00e0 rimane per\u00f2 comunque socialmente svantaggiata rispetto a quella ebraica, portando di conseguenza a un declino del patriottismo israeliano tra i drusi. L'approvazione della legge sullo Stato-nazione nel 2018 contribu\u00ec ad allontanare molti drusi dal tradizionale supporto allo Stato di Israele. Le autorit\u00e0 israeliane si impegnarono a coltivare relazioni pi\u00f9 forti anche con i beduini e con gli arabi cristiani, senza tuttavia riuscire nell'intento.\nSecondo quanto rilevato dal Pew Research Center solo il 27% degli arabi concordava con l'idea di Israele come Stato ebraico e contemporaneamente democratico, mentre il 64% discordava; il 72% sosteneva che il governo israeliano non fosse sinceramente impegnato per il raggiungimento della pace. Secondo quanto rilevato da un sondaggio condotto nel 2017 il 60% degli arabi (il 49% dei musulmani, il 61% dei cristiani e il 94% dei drusi) aveva un'opinione favorevole dello Stato di Israele. Secondo un sondaggio del 2010 il 64% degli studenti arabi intervistati considerava Israele un Paese democratico.\nServizio militare.\nGli arabi israeliani sono esonerati dall'obbligo di svolgere il servizio militare; l'unica eccezione \u00e8 rappresentata dai drusi israeliani, ai quali la leva obbligatoria fu estesa a partire dal 1957. L'83% dei drusi svolge il servizio militare. I drusi sono sovrarappresentati nelle forze di polizia, nel settore della sicurezza e nell'esercito, i quali rappresentano un' importante fonte di stabilit\u00e0 economica per la comunit\u00e0 e un'occasione per potersi integrare nel tessuto socio-economico israeliano. Numerosi giovani drusi decidono per\u00f2 di disertare, andando incontro alla detenzione in carcere. Molti drusi servivano tradizionalmente nel Battaglione Herev, che venne tuttavia sciolto a partire da maggio 2015 nell'ambito di una riorganizzazione dell'esercito. Il numero degli arabi israeliani che svolgono il servizio civile nazionale, alternativo a quello militare, \u00e8 passato dai 240 nel 2005 ai nel 2014, il 91% dei quali donne.\nL'esercito accetta anche volontari musulmani e cristiani. Buona parte delle comunit\u00e0 beduine collaborarono con la Haganah in occasione della guerra arabo-israeliana del 1948 e contro i \"fedayyin\" palestinesi nel corso degli anni 1950. Il servizio militare rappresenta nella societ\u00e0 beduina una delle poche possibilit\u00e0 che garantiscano un certo livello di mobilit\u00e0 sociale. Negli anni 2010 era stimato che tra il 5% e il 10% dei beduini israeliani si arruolassero volontariamente. Nel promuovere il servizio militare tra gli arabi cristiani si distinse in particolare il sacerdote Gabriel Naddaf, le cui posizioni vengono per\u00f2 condannate da molti esponenti della comunit\u00e0 cristiana, la quale rimane fermamente legata alla propria identit\u00e0 araba. Tra il 2013 e il 2014 poco pi\u00f9 di 100 arabi cristiani servivano nell'esercito israeliano. Molti ebrei israeliani rivendicano la necessit\u00e0 per gli arabi di servire nell'esercito, per cos\u00ec dimostrare la propria lealt\u00e0 allo Stato di Israele. Questa posizione \u00e8 stata espressa pi\u00f9 volte in particolare dal politico Avigdor Lieberman."}
{"id": "519327", "revid": "15756", "url": "https://it.wikipedia.org/wiki?curid=519327", "title": "Francesco Damiani", "text": "Carriera.\nDilettante.\nSi \u00e8 laureato Campione italiano dei pesi massimi per tre anni consecutivi (1978-1979 e 1980). Grazie a questi risultati fu convocato a rappresentare l'Italia alle Olimpiadi di Mosca 1980. Super\u00f2 il primo turno battendo il rumeno Teodor P\u00eerjol e poi fu costretto ad arrendersi al sovietico P\u0451tr Zaev che giunger\u00e0 in finale con il cubano Te\u00f3filo Stevenson e vincer\u00e0 la medaglia d'argento.\nL'anno dopo si laure\u00f2 Campione europeo a Tampere 1981, nella nuova categoria dei pesi supermassimi, battendo l'altro sovietico Vja\u010deslav Yakovlev. Ai Campionati mondiali di pugilato dilettanti 1982 di Monaco di Baviera riusc\u00ec a sconfiggere il grande Te\u00f3filo Stevenson. Venne poi battuto in finale dallo statunitense Tyrell Biggs e dovette accontentarsi della medaglia d'argento.\nNel 1983, a Varna, biss\u00f2 il successo ai Campionati europei superando in finale il tedesco Ulli Kaden che non si present\u00f2 sul ring. In ottobre, a Roma, vinse la Coppa del Mondo nei supermassimi. Il 13 aprile 1984, in una tourn\u00e9e a Los Angeles, perse nuovamente ai punti da Tyrell Biggs.\nRappresent\u00f2 l'Italia anche alle Olimpiadi di Los Angeles del 1984 nei supermassimi. Super\u00f2 il tanzaniano Willie Isangura e il britannico Robert Wells. Giunto in finale, fu ancora una volta battuto da Biggs con un verdetto contestatissimo dal pubblico americano e che port\u00f2 Harry Carpenter, il commentatore della BBC ad affermare\u02d0 \u00ab\u00e8 la peggiore decisione che io abbia mai visto in tutti i miei anni di commentatore\u00bb.\nProfessionista.\nDamiani pass\u00f2 alla carriera professionistica nel 1985, nella scuderia Totip di Umberto Branchini. Dotato di buona tecnica individuale e grande incassatore, inanell\u00f2 14 vittorie consecutive (12 prima del limite) e venne incoronato Campione Internazionale dei massimi WBC, battendo a Lucca lo statunitense Eddie Gregg per knock-out tecnico al primo round.\nIl 9 ottobre 1987 sfid\u00f2 lo svedese Anders Eklund, alto circa due metri, per la cintura europea dei pesi massimi. Lo svedese lo mise in difficolt\u00e0 nelle prime riprese aprendogli una ferita all\u2019arcata sopraccigliare. Poi Damiani si riprese e nella sesta ripresa inizi\u00f2 a pressare l'avversario e con una potente combinazione di colpi lo mise KO (una profonda ferita all'arcata sopraccigliare dello svedese poi sanc\u00ec inevitabilmente la fine della contesa). Divenne cos\u00ec campione europeo dei pesi massimi. Fu il quinto italiano a riuscire nell'impresa dopo Erminio Spalla, Primo Carnera, Francesco Cavicchi e Lorenzo Zanon. Difese il titolo a Milan contro l'olandese John Emmen (kot al terzo round) e mettendo KO, a Sassari, il tedesco Manfred Jassmann. Nel frattempo si prese la rivincita su Tyrell Biggs, anche lui passato al professionismo, per Kot al quinto round, il 29 ottobre 1988, sul ring di Milano. Questo incontro venne presentato come una sorta di semi finale valida per un successivo confronto con Mike Tyson all'epoca campione assoluto della categoria tra l'altro gia' sfidato dallo stesso Biggs che venne da lui sconfitto. Il pugile americano intervistato a fine incontro fece gli auguri a Damiani per quella possibile opportunita' iridata aggiungendo per\u00f2 di non confidare troppo in una sua vittoria.\nIl 6 maggio 1989 fu designato per contendere al sudafricano Johnny du Plooy il titolo mondiale inaugurale della WBO. Sul ring di Siracusa batt\u00e9 per KO al terzo round il suo avversario laureandosi Campione del Mondo WBO dei pesi massimi. Per la massima classe di peso non accadeva a un pugile italiano dai tempi di Primo Carnera (1934).\nDifese il titolo battendo a Cesena l'argentino Daniel Eduardo Neto per kot al secondo round. Questo incontro fu seguito da alcune considerazioni poco positive circa la scelta del sudamericano come sfidante appartenente alla categoria inferiore dei massimi leggeri e non ritenuto pugile all'altezza di poter disputare un incontro con in palio un titolo mondiale nella categoria regina. L'argentino tuttavia, dopo aver fatto ritorno nella sua categoria di peso naturale, batte' ai punti il bergamasco Angelo Rottoli, che si ritir\u00f2 subito dopo, guadagnandosi una nuova sfida per il titolo WBO dei massimi leggeri contro il detentore norvegese Magne Havna, gia' sfidante di Rottoli per la corona europea vinta dall'atleta lombardo, dal quale venne sconfitto. Lo perse ad Atlantic City, subendo la prima sconfitta in carriera per KO al nono round, dai pugni di Ray Mercer gi\u00e0 campione olimpico a Seul 1988. Si tratt\u00f2 di un epilogo particolarmente sfortunato per il pugile italiano che era in vantaggio ai punti quando venne centrato da un colpo del rivale al naso che caus\u00f2 un travaso di sangue nella sua bocca di un'entit\u00e1 tale che non pote' proseguire la contesa. Fu poi scelto per affrontare nel 1991 Evander Holyfield per il campionato unificato dei pesi massimi, ma un infortunio alla caviglia gli imped\u00ec di salire sul ring.\nSi ritir\u00f2 nel 1993, dopo una nuova sconfitta contro e Oliver McCall con all'attivo 30 vittorie e due sconfitte. Ha vinto 24 volte prima del limite, con l'ottima percentuale del 75 per cento sul totale dei match sostenuti. Ciononostante la sua carriera agonistica si chiuse senza particolari sussulti tranne una vittoria sull'ex campione del mondo Greg Page. Nonostante si fosse parlato spesso di un possibile confronto tra Damiani e Tyson, specie dopo la conquista del titolo WBO da parte del romagnolo che di fatto toglieva uno spicchio di dominio nella categoria all'americano, questa non si concretizz\u00f2 mai. Intervistato su questa ipotetica sfida Damiani non assunse atteggiamenti spavaldi ma sostenne comunque di sentirsi nella condizione di poter mettere in difficolt\u00e0 il campione statunitense piu' di altri.\nCon Primo Carnera \u00e8 tuttora l'unico italiano ad essersi fregiato del titolo di campione del mondo dei pesi massimi, anche se il titolo del fruliano era riconosciuto in maniera indiscussa e quello di Damiani da una federazione minore e appena costituita (la WBO).\nAllenatore.\nDamiani \u00e8 stato allenatore dei pugili italiani alle Olimpiadi di Pechino dove questi hanno conquistato una medaglia d'oro con Roberto Cammarelle nella categoria +91\u00a0kg (pesi supermassimi), una d'argento con Clemente Russo nella categoria 91\u00a0kg (pesi massimi) e una di bronzo con Vincenzo Picardi cat.51\u00a0kg (pesi mosca).\nMantenne l'incarico anche alle Olimpiadi di Londra 2012 dove i suoi pugili hanno conquistato altre tre medaglie: argento per Roberto Cammarelle (supermassimi) e Clemente Russo (massimi), bronzo per Vincenzo Mangiacapre (superleggeri). Gli fu confermato l'incarico anche per i giochi di Rio 2016 dove il solo Clemente Russo riusc\u00ec a raggiungere i quarti di finale."}
{"id": "519330", "revid": "1971044", "url": "https://it.wikipedia.org/wiki?curid=519330", "title": "Ipotesi sulla storia della Sindone", "text": "Gli storici sono d'accordo nel ritenere documentata con sufficiente certezza la storia della Sindone di Torino a partire dalla met\u00e0 del XIV secolo. Sulla sua storia precedente e sulla sua antichit\u00e0 non vi \u00e8 accordo.\nQuanti credono che essa sia un falso ritengono semplicemente che essa non esistesse prima di tale epoca. Un importante elemento a sostegno di questa tesi \u00e8 il risultato dell'esame del carbonio 14 eseguito nel 1988, secondo il quale il telo risale al periodo compreso tra il 1260 e il 1390.\nQuanti invece credono che la Sindone sia l'autentico lenzuolo sepolcrale di Ges\u00f9 rifiutano i risultati della datazione al carbonio 14, in quanto gli autenticisti li ritengono inattendibili da un punto di vista statistico, e ne collocano l'origine nella Palestina del I secolo. Ritengono quindi che la Sindone sia l'autentico lenzuolo funebre di Ges\u00f9 e che risalga alla Terra di Israele del I secolo; essi sostengono inoltre la \u00absuggestiva ipotesi\u00bb secondo cui la Sindone di Torino sia da identificare con il \"Mandylion\" o \"Immagine di Edessa\", un'immagine di Ges\u00f9 molto venerata dai cristiani d'Oriente, scomparsa nel 1204 (questo spiegherebbe l'assenza di documenti che si riferiscano alla Sindone nel periodo precedente). In questo caso, occorre ipotizzare che il telo di Edessa, che \u00e8 descritto come un fazzoletto, fosse esposto solo ripiegato pi\u00f9 volte e in modo tale da mostrare unicamente l'immagine del volto.\nCronologia in breve.\nI principali eventi documentati della storia della Sindone sono:\nSecondo l'ipotesi autenticista, queste sarebbero le tappe salienti della sua storia nei primi tredici secoli:\nSindone evangelica.\nSecondo i racconti dei vangeli, dopo la sua morte il corpo di Ges\u00f9 fu deposto dalla croce, avvolto in un lenzuolo (sindone) con bende e trasposto nel sepolcro. Luca e Giovanni menzionano i tessuti funebri anche dopo la risurrezione. Della sindone evangelica non viene fornita alcuna descrizione circa dimensioni e materiale; viene per\u00f2 indicato che fu utilizzato un telo per il corpo e un fazzoletto (sudario), separato, per la testa. Circa la forma \u00e8 stato ipotizzato che la descrizione di san Giovanni sia compatibile con la Sindone di Torino. Secondo la scuola esegetica di Madrid infatti, il traduttore greco dell'originale aramaico di san Giovanni avrebbe letto al plurale la parola aramaica che significa \"telo, pezzo di stoffa\" e quindi tradotto con \"bende\"; secondo tale interpretazione si sarebbe quindi trattato di un duale (forma che esprime la quantit\u00e0 di due), che nella scrittura consonantica dell'aramaico si scrive allo stesso modo. Giovanni parlerebbe quindi di un \"doppio lenzuolo\", cio\u00e8 un lenzuolo che fu steso sopra e sotto il corpo, come la Sacra Sindone.\n\u00c8 stato ipotizzato anche che il telo e il sudario siano stati conservati dalla primitiva comunit\u00e0 cristiana, pur non essendo presente alcun esplicito accenno o riferimento, nei Vangeli, circa la formazione di un'immagine su un qualche tessuto. Va inoltre preso in considerazione il fondamento teologico dell'avversione del popolo ebraico alla raffigurazione di immagini allo scopo di venerarle (idolatria), presente sin da Esodo: \"Non ti farai idolo n\u00e9 immagine alcuna di ci\u00f2 che \u00e8 lass\u00f9 nel cielo, n\u00e9 di ci\u00f2 che \u00e8 quaggi\u00f9 sulla terra, n\u00e9 di ci\u00f2 che \u00e8 nelle acque sotto la terra\"(Esodo, 20, 4).\nFonti antiche sulla Sindone e sul Sudario di Cristo.\nNel Nuovo Testamento la sindone evangelica viene esplicitamente citata solo in occasione della deposizione nel sepolcro. I sostenitori dell'autenticit\u00e0 della Sindone ipotizzano che dopo la risurrezione di Ges\u00f9 il lenzuolo sia stato conservato e venerato dalla primitiva comunit\u00e0 cristiana di Gerusalemme, ipotesi smentita dallo storico del Cristianesimo delle origini Mauro Pesce, secondo il quale non solo non vi \u00e8 notizia di questa conservazione, ma essa era anche contraria alla concezione di fede dei cristiani di primi secoli.\nNel II secolo il \"Vangelo degli Ebrei\", uno scritto apocrifo diffuso tra i giudeo-cristiani in Palestina e andato perduto, accenna fugacemente alla sindone: \u00abIl Signore, dopo aver dato la sindone al servo del sacerdote, apparve a Giacomo\u00bb (citato da Girolamo, \"Uomini illustri\" cap. 2). Alcuni studiosi identificano questo anonimo \"servo del sacerdote\" con personaggi cristiani: l'evangelista Giovanni, Malco, oppure Pietro apostolo ipotizzando una corruzione del testo latino. Lo storico del Cristianesimo delle origini Mauro Pesce sottolinea come n\u00e9 il \"Vangelo degli Ebrei\" n\u00e9 Girolamo, che riporta il brano e che visse quattro secoli dopo, affermano che sul sudario erano impresse immagini di alcuna sorta.\nIl \"Vangelo di Nicodemo\", datato al II secolo, nelle varie redazioni pervenute, accenna alla sindone e al sudario che sono dette presenti nel sepolcro dopo la risurrezione. Non viene aggiunto nulla di nuovo rispetto al resoconto dei vangeli sulla sindone evangelica e non si accenna ad un'immagine impressa.\nIl \"Vangelo di Gamaliele\", conservato indirettamente tramite un manoscritto etiope del V-VI secolo, riporta gli eventi della risurrezione nominando 16 volte le \"bende\" di Ges\u00f9. In particolare, secondo questo testo Ponzio Pilato si rec\u00f2 al sepolcro dopo la risurrezione, \u00abprese le bende mortuarie, le abbracci\u00f2 e, per la grande gioia, scoppi\u00f2 in lacrime quasi che avvolgessero Ges\u00f9\u00bb. Grazie alle bende un soldato recupera miracolosamente la vista e il \"buon ladrone\" viene risuscitato. Divengono oggetto di culto: \u00abtutto il popolo, quelli della regione di Samaria e i pagani volevano vederle\u00bb. Anche in questo testo non si parla di immagini impresse sulle bende mortuarie.\nSi fa menzione delle fasce sepolcrali e del sudario che avvolsero Ges\u00f9 morto anche in due distinte omelie del IV secolo di Cirillo di Gerusalemme. Nella \"Catechesi quattordicesima\" si legge: \u00abMolti sono i testimoni della risurrezione... la roccia del sepolcro... gli angeli di Dio... Pietro, Giovanni e Tommaso, insieme agli altri Apostoli, dei quali alcuni accorsero al sepolcro; i lini della sepoltura, coi quali fu prima avvolto, che giacenti dopo la risurrezione... le fasce sepolcrali e il sudario che lasci\u00f2 risorgendo... i soldati...\u00bb (14, 22). Nella \"Catechesi ventesima\": \u00abVera la morte di Cristo, vera la separazione della sua anima dal suo corpo, vera anche la sepoltura del suo santo corpo avvolto in un candido lenzuolo\u00bb. (20, 7). Le catechesi si riferiscono quindi alla sindone evangelica e non forniscono criteri utili circa la storicit\u00e0 della Sindone di Torino. Neanche qui vi \u00e8 accenno ad un'immagine impressa sui tessuti.\nNel VII secolo Braulione, vescovo di Saragozza, nella lettera 42 all'abate Tajo cita i lini e il sudario evangelico, ipotizzando che questo sia stato conservato dagli apostoli. Anche in questo caso l'accenno non fornisce utili indicazioni storiche circa la sindone e non accenna a un'immagine impressa.\nNell'opera \"De locis sanctis\", scritta dal monaco Adamnano nel 698, \u00e8 descritto il pellegrinaggio del monaco e vescovo Arculfo compiuto a Gerusalemme attorno al 670. Il pellegrino descrive il ritrovamento del sudario di Cristo (\"quello che era stato posto sul suo capo nel sepolcro\") e il culto ad esso attribuito (1, 10). Secondo il racconto di Arculfo, il sudario era stato prelevato dal sepolcro di Ges\u00f9 da un anonimo giudeo ed era stato tramandato come patrimonio di famiglia. Tre anni prima (circa 667) era sorta una disputa sul possesso del sudario. Il re dei saraceni Navias (cio\u00e8 Mu'awiya ibn Abi Sufyan) aveva chiamato i due gruppi di contendenti e buttato il lino in un fuoco, ma questo era rimasto sospeso sulle fiamme volando poi di fronte a un pretendente. Il lino era custodito in uno scrigno e venerato dal popolo, Arculfo stesso l'aveva baciato. Misurava \"quasi otto piedi in lunghezza\", cio\u00e8 circa 2,3 metri, mentre la Sindone di Torino \u00e8 lunga 4,42 metri. Arculfo non accenna a un'immagine impressa sul telo. Secondo una ricostruzione, il sudario venerato da Arculfo sarebbe una reliquia poi venerata in Francia come Santo Sudario di Compi\u00e8gne, distrutto durante la rivoluzione francese.\nAlla Sindone si riferirebbe un passo del rito mozarabico che si ritiene risalire al VI secolo: \u00abAd monumentum Petrus cum Johanne concurrit : recentiaque in linteaminibus defuncti : &amp; resurgentis vestigia cernit\u00bb,; secondo questo studioso, il brano indicherebbe che Pietro e Giovanni videro le \"impronte\" del risorto sui lini, ma il parallelo col \"Vangelo secondo Giovanni\" indicherebbe che il termine \u00abvestigia\u00bb vada inteso come \u00abindizio\u00bb o \u00abtraccia\u00bb.\nSecondo altri, papa Stefano II (752-757) scrisse che la figura del volto e dell'intero corpo di Ges\u00f9 \u00e8 stata \"divinamente trasferita\" sul lenzuolo. Non \u00e8 per\u00f2 possibile affermare con certezza n\u00e9 che si trattasse della vera sindone, n\u00e9 che fosse lo stesso lenzuolo che oggi si trova a Torino.\nJack Markwardt ha avanzato l'ipotesi che la Sindone sia stata conservata nei primi secoli ad Antiochia, forse portatavi dallo stesso Pietro (che, secondo la tradizione, ne fu il primo vescovo), e tenuta nascosta dapprima a causa delle persecuzioni, e quindi a motivo delle dispute tra cristiani ortodossi, ariani e monofisiti. Essa sarebbe stata trasferita ad Edessa solo nel 540, quando Antiochia fu assediata dai Persiani di Cosroe I.\nRapporti con altre reliquie.\nIl Mandylion.\nIl Mandylion era un fazzoletto che recava un'immagine del volto di Ges\u00f9 ritenuta miracolosa. Custodito dapprima a Edessa, nel 944 il \"Mandylion\" fu trasferito a Costantinopoli; dopo il saccheggio della citt\u00e0 avvenuto nel 1204 nel corso della Quarta crociata se ne perdono le tracce.\nSecondo gli autenticisti l'ipotesi di identificazione del \"Mandylion\" con la Sindone si potrebbe basare su quelle che ritengono essere delle similarit\u00e0 tra i due oggetti: anzitutto ad entrambe le immagini era attribuita un'origine miracolosa, derivante da un contatto diretto col volto o il corpo di Ges\u00f9. Nel 944 l'arcidiacono Gregorio afferma che l'immagine del \"Mandylion\" non \u00e8 dipinta e non reca tracce di colori artificiali, ma \u00e8 solo \"splendore\" ed \u00e8 stata impressa dalle gocce di sudore di Cristo. Inoltre, sebbene le pi\u00f9 antiche testimonianze descrivano il \"Mandylion\" come un fazzoletto di dimensioni ridotte sul quale era impresso il solo volto di Ges\u00f9, a partire dal suo arrivo a Costantinopoli si inizia a parlare di una figura pi\u00f9 ampia: Gregorio menziona le \"gocce di sangue sgorgate dal suo stesso fianco\", dal che si deduce che l'immagine si estendeva almeno fino al costato.\nEmanuela Marinelli suggerisce che il \"Mandylion\"/Sindone venisse originariamente tenuto ripiegato in modo da mostrare il solo volto di Ges\u00f9. Alcune antiche raffigurazioni del \"Mandylion\", secondo la Marinelli, confermerebbero questa ipotesi: esse mostrerebbero un reliquiario le cui dimensioni corrispondono a quelle della Sindone piegata in otto, con un'apertura circolare al centro attraverso la quale si vede il volto di Cristo, mentre tutto il resto dell'immagine rimane nascosto.\nNormalmente il \"Mandylion\" veniva conservato in uno scrigno in una cappella chiusa: solo una volta all'anno l'arcivescovo di Edessa poteva entrare, da solo, nella cappella e aprire lo scrigno. I comuni fedeli potevano soltanto guardare lo scrigno chiuso dall'esterno della cappella attraverso una grata, o una volta all'anno quando veniva portato, sempre chiuso, in processione.\nMarinelli ipotizza quindi che solo a Costantinopoli il reliquiario fu aperto, si scopr\u00ec l'immagine intera, e si comprese la reale natura del telo..\nNon c'\u00e8 accordo sugli studiosi se, a partire dall'anno Mille circa, i cataloghi delle reliquie possedute dalla corte imperiale parlano esplicitamente sia della Sindone che del \"Mandylion\" o meno..\nAltri documenti dicono che la Sindone fu mostrata nel 1147 a re Luigi VII di Francia, e nel 1171 a re Amalrico I di Gerusalemme.\nL'ultimo riferimento si deve a Roberto di Clary, cronista della Quarta crociata: egli scrive che, prima della conquista della citt\u00e0 da parte dei crociati (12 aprile 1204), la sindone con la figura di Ges\u00f9 veniva esposta ogni venerd\u00ec nella chiesa di Santa Maria di Blachernae; ma questa citazione potrebbe dimostrare come la sindone e \"Mandylion\" non possano coincidere, dato che Clary narra anche dell'esistenza del \"Mandylion\", sostenendo che era custodito in un vaso d'oro e in un altro punto della citt\u00e0.\nNon \u00e8 storicamente provato che la Sindone descritta in questi documenti sia la Sindone di Torino, e non qualche altra reliquia esistente all'epoca. Dato che in periodi successivi \u00e8 testimoniata l'esistenza di pi\u00f9 Sindoni, non \u00e8 da escludere che ne esistessero pi\u00f9 copie anche nei secoli precedenti.\nOccorre ulteriormente considerare che la tradizione vuole che il Mandylion sia un'immagine di Ges\u00f9 vivente: secondo una leggenda, Cristo si sarebbe asciugato il viso con un telo e su di esso sarebbe rimasta impressa l'immagine del suo volto (e solo di esso), questo telo sarebbe stato poi consegnato al re di Edessa. E ad Edessa sarebbe rimasto sino alla traslazione a Costantinopoli. Per l'appunto se il Mandylion costantinopolitano \u00e8 da mettere in relazione con la leggenda del re di Edessa esso non pu\u00f2 essere identificato con la Sindone che ovviamente reca l'immagine di un uomo morto. D'altro canto il Mandylion \u00e8 un elemento ricorrente nell'iconografia bizantina: esso \u00e8 sempre raffigurato come un telo recante il volto di Cristo e mai la figura del suo corpo. E, soprattutto, come ben si vede in queste icone, Cristo \u00e8 vivo (ha gli occhi aperti) e non reca i segni della Passione. Se la Sindone di Torino fosse il Mandylion non si comprenderebbe quale sia l'origine (risalente e costante) dell'iconografia utilizzata per raffigurare quest'ultimo. A ci\u00f2 bisogna aggiungere che al tempo della disputa iconoclasta il Mandylion \u00e8 utilizzato dagli iconoduli come argomento a favore della liceit\u00e0 delle immagini sacre: queste testimonianze fanno riferimento sempre al Mandylion inteso come rappresentazione del volto di Cristo.\nIl Velo della Veronica.\nIl velo della Veronica compare in alcuni scritti apocrifi tardi appartenenti al Ciclo di Pilato (talvolta erroneamente citato come Atti di Pilato): Guarigione di Tiberio, Vendetta del Salvatore e Morte di Pilato. I tre scritti si sono conservati in autonome redazioni medievali (rispettivamente del VIII, IX e XIV secolo) scritte in latino ma derivano da una versione precedente andata perduta, probabilmente del VI secolo. La trama dei tre apocrifi \u00e8 sostanzialmente la stessa: l'imperatore Tiberio gravemente ammalato invia a Gerusalemme Volusiano che punisce i responsabili della morte di Ges\u00f9, trova una sua immagine in possesso della Veronica, la conduce a Roma e grazie ad essa l'imperatore \u00e8 guarito. Numerose sono le icone della cristianit\u00e0 occidentale che sono state considerate il Velo della Veronica.\nL'ipotesi di identificazione del Velo della Veronica con la Sindone di Torino appare a prima vista impossibile: la Sindone \u00e8 un lenzuolo funebre e reca impressa una figura intera umana, mentre le leggende, come le icone pervenuteci, sono relative a un panno di limitate dimensioni con la raffigurazione del solo volto, analogo al gi\u00e0 citato \"mandylion\" di Edessa. Tuttavia, come si \u00e8 gi\u00e0 visto sopra, \u00e8 stato ipotizzato da alcuni storici che il \"mandylion\" coincidesse la Sindone ripiegata in modo tale da mostrare il solo volto. Secondo questa ipotesi quindi le leggende e le copie occidentali del Velo della Veronica potrebbero fondarsi indirettamente sulla Sindone-Mandylion, e l'esame dei tratti iconografici comuni a veli e Sindone ne sarebbe la prova.\nIpotesi sulla Sindone prima della sua comparsa a Lirey (prima del 1353).\nColoro che ritengono che la Sindone di Torino sia il vero lenzuolo funebre di Cristo devono dare risposta all'interrogativo su come mai essa compaia d'improvviso in Francia ben tredici secoli ed oltre dopo la Passione. Quasi tutti i sostenitori della tesi autenticista identificano la Sindone torinese con la stessa reliquia documentata a Costantinopoli in epoche precedenti al suo rinvenimento francese. L'assunto di fondo di questa ricostruzione \u00e8 che la Sindone, sino ad allora a Costantinopoli, sia stata trafugata in occasione del sacco della citt\u00e0 avvenuto il 13 aprile 1204 nel corso della IV crociata, a guida franco-veneziana. Su come poi la Sindone, se davvero si trovava fino al 1204 a Costantinopoli, dalle rive del Bosforo ricompaia a Lirey nel 1353 in mano a Goffredo di Charny sono state avanzate diverse ipotesi.\nTuttavia, poich\u00e9 l'arrivo in Occidente della Sindone \u00e8 posto, da molti autenticisti, in relazione alle Crociate appare utile tener conto che tale periodo storico \u00e8 segnato dalla comparsa improvvisa in Medio Oriente di un gran numero di reliquie, di cui fino ad allora non si conosceva l'esistenza, ed esisteva un commercio fiorente di tali oggetti, che venivano acquistati dai Crociati e spesso donati a Chiese o a Sovrani al loro ritorno in patria. La maggior parte delle reliquie presenti nell'Europa Occidentale ha questa storia e sono forti i dubbi sulla loro autenticit\u00e0.\nDel resto nella societ\u00e0 medievale il possesso di reliquie aveva significati anche ulteriori a quello propriamente devozionale. Le reliquie infatti erano fonte di prestigio e, pi\u00f9 prosaicamente, di ingenti guadagni a causa dei pellegrinaggi che esse erano in grado di attrarre. Non stupisce allora che un centro religioso e politico dell'importanza di Costantinopoli - che si vorrebbe sede di provenienza della Sindone di Torino - fosse anch'esso depositario di reliquie del massimo valore. Infatti oltre al Mandylion \u00e8 testimoniata a Costantinopoli, per citarne solo alcune, la presenza delle reti da pesca degli Apostoli, delle ceste utilizzate per la moltiplicazione dei pani e dei pesci, della mangiatoria utilizzata come culla a Betlemme e cos\u00ec via, finanche all'Arca di Noe. Non dovrebbe destare meraviglia allora che anche a Costantinopoli vi fosse un lenzuolo funebre utilizzato come sudario di Cristo, del resto solo uno dei molti censiti nella storia delle sante reliquie.\nPer cogliere il parossismo del culto delle reliquie basti pensare, come ha raccontato Umberto Eco, che tra di esse si \u00e8 contemplata anche una testa di Giovanni Battista quand'era bambino o alla celeberrima constatazione di Giovanni Calvino che mettendo insieme tutti i frammenti della Vera Croce allora sparsi per il mondo sarebbe stato possibile riempire una nave.\nLa Quarta Crociata.\nUn'ipotesi seguita \u00e8 che fu Ottone de la Roche, uno dei comandanti della IV crociata, che era acquartierato proprio nella zona di Blacherne - parte della citt\u00e0 in cui era situato il palazzo imperiale, nella cui cappella palatina, Santa Maria delle Blacherne, sarebbe stata conservata la Sindone - a impossessarsi del lenzuolo. Nel 1205 un nobile bizantino scrive al Papa che la Sindone rubata si trova ad Atene, dove Ottone si era stabilito, e ne richiede la restituzione. In seguito Ottone l'avrebbe portata o fatta recapitare a suo padre, Ponzio de la Roche, a Besan\u00e7on. Tempo dopo, forse a seguito di un furto, la Sindone sarebbe pervenuta al re Filippo VI e da questi donata a Goffredo di Charny, in ricompensa del suo valore, come afferma un documento del 1525 redatto dai canonici di Lirey. Oppure sarebbe stata ereditata dalla moglie di Goffredo, Giovanna di Vergy, discendente di Ottone.\n\u00c8 da notare per\u00f2 che proprio a Besan\u00e7on \u00e8 attestata l'esistenza, in quell'epoca, di un'altra sindone, molto nota e ritenuta dotata di poteri miracolosi, venerata a partire dal XIII, anche questa, secondo la tradizione, recuperata durante le crociate. Essa era simile a quella di Torino ma pi\u00f9 piccola (2.6x1.3 m) e rappresentante solo la parte anteriore del corpo, con per\u00f2 la ferita sul costato situata nella parte sinistra; and\u00f2 apparentemente distrutta in un incendio nel 1349, ma nel 1377 i canonici della cattedrale sostennero di averla ritrovata intatta in un armadio che era scampato all'incendio. Questa sindone ritrovata ritorn\u00f2 ad essere venerata e coesistette con la Sindone di Torino fino al 1794, quando venne distrutta definitivamente durante la Rivoluzione francese.\nAltra ipotesi \u00e8 la Sindone di Torino sarebbe stata nella cattedrale di Besan\u00e7on fino al 1349, quando Giovanna di Vergy se ne sarebbe riappropriata, approfittando dell'incendio per simularne la distruzione ed evitare le proteste dei fedeli, e quindi l'avrebbe portata con s\u00e9 a Lirey; la Sindone ritrovata nel 1377 sarebbe stata invece una copia.\nI Templari.\nSecondo Ian Wilson e altri, sarebbero stati invece i Templari a prendere la Sindone e a custodirla fino allo scioglimento dell'ordine: nel 1314, quando l'ultimo Gran maestro Jacques de Molay viene messo al rogo, insieme a lui \u00e8 bruciato anche un alto dignitario dell'Ordine a nome Goffredo di Charny, omonimo e forse parente di colui che quarant'anni dopo espone pubblicamente la Sindone. Tra le accuse mosse ai Templari durante il processo, vi fu anche quella di adorare in segreto il volto di un uomo barbuto (il \"Bafometto\"). I sostenitori di questa tesi avanzano l'ipotesi che tale volto possa identificarsi con quello dell'uomo della Sindone. Nel 1950 fu ritrovato a Templecombe in Inghilterra, in una vecchia casa templare, il coperchio di una cassetta sul quale era dipinto un volto che alcuni hanno definito molto simile a quello sindonico. I sostenitori della tesi templare ipotizzano che questa cassetta contenesse proprio la Sindone. In merito si \u00e8, tuttavia, osservato che la \"somiglianza\" tra il volto di questo pannello e l'immagine sindonica si limita al fatto che in entrambi i casi vi \u00e8 un uomo con la barba e i capelli lunghi (per altro il volto del pannello \u00e8 ben vivo - ha gli occhi aperti - e non ha i segni della Passione). Il che si sostiene sia un po' poco per stabilire delle relazioni tra le due immagini e ancor meno per suffragare l'ipotesi di avere scoperto il contenitore della Sindone. Anche la datazione dendrologica del legno del pannello ha suscitato molti dubbi sulla compatibilit\u00e0 di quest'oggetto con l'epoca dei Templari, tacendo del fatto che la pittura che vi \u00e8 stata stesa su potrebbe essere anche di qualche decennio posteriore alla databilit\u00e0 del suo supporto ligneo. Quanto poi all'adorazione di \"Bafometto\", dalla quale si vorrebbe trarre un indizio del possesso da parte dei Templari della Sindone, secondo molti storici essa altro non \u00e8 che una delle molteplici false accuse mosse all'ordine cavalleresco, confermata solo dalla tortura cui i suoi appartenenti furono sottoposti, e strumentale, al pari delle altre accuse, alla decisione di sopprimere i Templari, sempre pi\u00f9 temuti ed invisi a causa della loro crescente potenza politica ed economica. Pi\u00f9 in generale poi alla tesi templare \u00e8 mossa un'obiezione di ordine logico e storico. Se i templari fossero mai entrati in possesso della Sindone perch\u00e9 avrebbero tenuto segreta questa circostanza? Tutta la storia delle sante reliquie va in senso diametralmente opposto. Il possesso di una reliquia, e tanto pi\u00f9 una reliquia di cos\u00ec alto significato, era infatti fonte di prestigio, potere e guadagno: la logica del tempo vorrebbe che essa fosse resa ben visibile. Ed infatti non si registrano nella storia altri casi di reliquie occultate, al contrario per \u201ccontenere\u201d ed esporre le reliquie si edificano grandiose cattedrali che alla reliquia danno risalto e che possono ospitare i numerosi pellegrini che essa richiama. La segretezza del presunto possesso templare della Sindone allora altro non sarebbe, secondo i sostenitori della tesi contraria, che l'escamotage per dare apparente giustificazione al fatto che di questo possesso non vi \u00e8 in realt\u00e0 alcuna valida prova storica.\nI Catari.\nSecondo Jack Markwardt, sarebbero invece stati i Catari a custodire segretamente la Sindone nella loro fortezza di Montsegur; Goffredo di Charny potrebbe esserne entrato in possesso a seguito della confisca dei beni dei Catari (un documento del 1349 comprova che egli ricevette i proventi di una confisca, anche se non vi \u00e8 citata la Sindone).\nSindone ed iconografia cristologica.\nI sostenitori dell'autenticit\u00e0 della Sindone ritengono di trovare elementi a sostegno della loro tesi non solo in base ad argomenti storici, archeologici e scientifici, ma anche sulla base di alcune considerazioni di carattere iconografico. Si sostiene in particolare che l'immagine sindonica avrebbe influenzato l'iconografia dell'arte religiosa medievale ben prima del 1353 (comparsa della Sindone a Lirey) a comprova della precedente esistenza della reliquia e quindi della sua verosimile autenticit\u00e0.\nQueste posizioni evidenziano che nel periodo bizantino si affermano canoni di raffigurazione di Ges\u00f9 che presentano elementi riconducibili direttamente alla Sindone di Torino. Questa relazione, se provata, spiegherebbe l'identificazione della Sindone con il Mandylion che, in virt\u00f9 della sua origine ritenuta miracolosa, doveva certamente rappresentare un \"modello autorevole\" al quale gli artisti bizantini si ispirarono direttamente. Infatti, mentre nei primi secoli del cristianesimo Ges\u00f9 era spesso dipinto come giovane imberbe, simile alle divinit\u00e0 pagane, successivamente si afferma la raffigurazione ancora oggi tradizionale di Cristo coi capelli lunghi e la barba, caratteristiche dell'uomo sindonico: Paul Vignon e Heinrich Pfeiffer elencano diverse caratteristiche tipiche delle icone bizantine, che corrispondono precisamente a particolari dell'immagine della Sindone di Torino:\nAltri cultori della materia sostengono che l'immagine sindonica sarebbe in relazione a quella che essi chiamano \"curva bizantina\", una particolare posizione di Ges\u00f9 in croce, col corpo tutto spostato da un lato, tipica delle icone a partire dall'anno Mille, nonch\u00e9 all'uso russo di disegnare la croce col suppedaneo inclinato. A giudizio di costoro ci\u00f2 deriverebbe dalla Sindone: in essa infatti la gamba sinistra, rimasta flessa a causa della rigidit\u00e0 cadaverica, appare pi\u00f9 corta della destra.\nIn definitiva, secondo questa originale ricostruzione, l'immagine sindonica avrebbe indotto gli iconografi a pensare che Ges\u00f9 fosse zoppo e le rappresentazioni citate (l'inarcarsi del corpo di Cristo sulla Croce, la traversa obliqua dell'iconografia russa) ne sarebbero testimonianza.\nIn merito per\u00f2 occorre osservare che: quanto alla Croce russa ortodossa, la parte alta della terza traversa \u00e8 sempre quella dove poggia il piede destro del Salvatore (cio\u00e8 la gamba pi\u00f9 \u201clunga\u201d), il che \u00e8 in evidente e stridente contraddizione con tutto l'assunto. D'altro canto che il braccio obliquo abbia questa inclinazione (alto a destra, basso a sinistra) non sembra casuale: infatti ben pi\u00f9 accreditata interpretazione iconografica \u00e8 che la parte alta del terzo braccio indichi il buon ladrone (a destra di Cristo) mentre quella bassa (a sinistra) pende verso il ladrone che non si pente. In realt\u00e0 l'obliquit\u00e0 del terzo braccio allude alla bilancia e quindi al giudizio finale di cui la Croce stessa \u00e8 simbolo.\nSecondo un'altra interpretazione, il suppendano inclinato dell'iconografia russa alluderebbe alla crocifissione di Sant'Andrea, apostolo che nel mondo ortodosso ha un'importanza pari a quella di San Pietro per il cristianesimo occidentale. \u00c8 universalmente noto che l'apostolo Andrea sia stato suppliziato su una croce a forma di \"X\" (\"crux decussata\"). In definitiva la traversa inclinata sarebbe l'inserzione nella Croce di Cristo della Croce di Andrea, primo tra gli apostoli per il cristianesimo orientale.\nSia come sia, nessuna delle interpretazioni accreditate dell'iconografia della croce russa prende in considerazione un'ipotetica zoppia del Redentore, \"corretta\" dall'inclinazione del terzo braccio.\nQuanto poi alla cosiddetta \u201ccurva bizantina\u201d nessuno studioso di storia dell'arte ha mai messo in relazione questo fenomeno all'immagine della Sindone. E soprattutto, a ben vedere, l'arco disegnato dal corpo del Redentore nell'arte bizantina non \u00e8 mai particolarmente accentuato: basti guardare ad una delle pi\u00f9 importanti produzioni bizantine al mondo su questo tema: il Crocifisso bizantino del San Matteo a Pisa. Come si vede, in quest'opera il corpo di Ges\u00f9 \u00e8 quasi dritto. Mentre, come \u00e8 universalmente noto, ad accentuare fortemente l'arco sono stati celeberrimi artisti italiani (a partire da Giunta Pisano seguito da Cimabue), cio\u00e8 artisti che, seguendo la tesi in commento, non avrebbero potuto subire la presunta influenza dell'immagine della Sindone di Torino. Su questo fenomeno storico-artistico (l'origine dell'iconografia del \"Christus patiens\") esiste una copiosissima letteratura che mai fa riferimento alla Sindone, quanto piuttosto all'affermarsi, nel Duecento, dell'esigenza di una nuova spiritualit\u00e0, soprattutto sulla scorta del diffondersi del Francescanesimo.\nVi \u00e8 poi un'altra apparente contraddizione in questa ricostruzione iconografica. \u00c8 diffusa tra coloro che sostengono l'autenticit\u00e0 della Sindone la tesi, volta a dimostrare l'identificazione tra il lenzuolo funebre e il Mandylion, che la Sindone fosse conservata ripiegata, di talch\u00e9 dell'immagine sindonica fosse visibile il solo volto e di qui la identificabilit\u00e0 tra le due reliquie. Nel senso che essendone visibile esclusivamente il volto si sarebbe diffusa la convinzione che quella che in realt\u00e0 era la Sindone (ripiegata) fosse il Mandylion. Tuttavia, seguendo quest'assunto diventa poco comprensibile l'idea che l'immagine sindonica abbia generato la convinzione che Cristo fosse zoppo, di cui si intende dar prova con la raffigurazione inarcuata del corpo di Cristo sulla croce o con la raffigurazione russa del suppedaneo inclinato. Infatti, logica vorrebbe che il propagarsi di simile credenza, asseritamente riflessa nell'iconografia della crocifissione, presuppone che l'immagine della Sindone fosse visibile nella sua interezza. Solo cos\u00ec infatti si sarebbe potuta cogliere la differente lunghezza degli arti inferiori dell'uomo sindonico.\nTutto ci\u00f2 tacendo del fatto che la diversa lunghezza delle gambe \u00e8 giustificata con (controversi) fenomeni tanatologici solo dai sostenitori della tesi autenticista; per i sostenitori della tesi avversa si tratta, molto pi\u00f9 banalmente, di un'imprecisione dell'autore del manufatto.\nUn'altra raffigurazione bizantina tipica di quel periodo, la \"Akra Tapeinosis\", nota in occidente come \"Imago pietatis\" o \"Vir dolorum\" (in Italia anche come \"Cristo passo\"), mostra Ges\u00f9 morto, con gli occhi chiusi e le mani incrociate sul ventre, che sporge fuori dal sepolcro dalla vita in su, in posizione eretta. Anche in ordine a questa raffigurazione qualcuno ha immaginato una derivazione dalla Sindone, che, secondo quanto riferisce Roberto di Clary, veniva esposta \"tutta dritta\", cio\u00e8 con la figura di Cristo in verticale.\nIn merito a questa ipotesi si pu\u00f2 per\u00f2 osservare, in linea generale, che la presunta affinit\u00e0 dell\"Imago pietatis\" con l'immagine della Sindone potrebbe essere indice del contrario: \u00e8 sostenibile che nella preparazione della Sindone il suo autore abbia tratto \u201cispirazione\u201d dal \"Vir dolorum\". Tanto pi\u00f9 se si tiene conto che, se \u00e8 vero che l\"Imago pietatis\" ha origini bizantine (nel XII secolo), \u00e8 altrettanto vero che questa iconografia avr\u00e0 enorme fortuna in occidente e in particolare nella pittura gotica (XIV secolo): cio\u00e8 proprio al tempo in cui la Sindone compare sulla scena. All'iconografia dell\"Imago pietatis\" \u00e8 stata dedicata una ponderosa analisi dallo studioso di fama internazionale Erwin Panofsky ove l'ipotesi della derivazione di questa dalla Sindone non \u00e8 presa in considerazione.\nLa rappresentazione dell\"Akra Tapeinosis\" (o \"Imago pieatis\") \u00e8 da mettere piuttosto in relazione con la dottrina della transustanziazione, cio\u00e8 la credenza, dogma per i cristiani cattolici ed ortodossi, che durante la celebrazione eucaristica il corpo e il sangue di Cristo siano fisicamente presenti nell'ostia e nel vino consacrati. La posizione eretta di Ges\u00f9, che viene come \u201cimmerso\u201d nel sepolcro, \u00e8 quindi un'allusione al vino (cio\u00e8 il sangue di Cristo) versato nel calice.\nNon \u00e8 un caso infatti che questa iconografia prende a diffondersi proprio quando (a cavallo tra il XII e il XIII secolo) la dottrina della transustanziazione riceve definitiva sanzione. Assai eloquenti sono alcune icone in cui il sepolcro \u00e8 sostituito dal calice eucaristico.\nInfine, una miniatura dipinta su un codice del tardo XII secolo (il Codice Pray, conservato a Budapest, datato tra il 1192 e il 1195) raffigura Ges\u00f9 nel sepolcro con alcune caratteristiche che ricalcherebbero puntualmente l'iconografia di immagini sacre come quella sindonica. Nella parte superiore, il corpo di Cristo \u00e8 completamente nudo, disteso sopra quello che sembra un telo morbido steso su quella che sembra una struttura rigida, con le mani incrociate sul ventre, la destra sopra la sinistra, e le mani sono prive dei pollici mentre le altre quattro dita sono distese.\nL'interpretazione della parte inferiore dell'immagine non \u00e8 univoca: secondo alcuni sindologi l'angelo presente indicherebbe il lenzuolo funebre, che presenterebbe un disegno geometrico che pare richiamare la trama \"a spina di pesce\" del tessuto, e su di esso sarebbero disegnati alcuni cerchietti in posizione corrispondente a piccole bruciature circolari presenti sulla Sindone di Torino. Altri studiosi contestano questa interpretazione, sostenendo che il lenzuolo \u00e8 invece limitato al panno ripiegato visibile subito sotto quella che sembra la lettera \"a\"\", mentre i due \"rettangoli\" contenenti le croci e le linee a gradino sarebbero il sepolcro e, scostata, la lastra di pietra che lo copriva (questa \u00e8 una rappresentazione tipica della scena, sia nelle raffigurazioni cattoliche che in quelle ortodosse); in questo caso i cerchietti presenti su questi sarebbero puramente ornamentali, comparendo peraltro anche sull'angelo e sul vestito di una delle tre donne. Tra gli scettici \u00e8 stato anche fatto notare che il Cristo rappresentato dalle miniature del Codice Pray non ha la barba (al contrario di quello sindonico) e, in alcune miniature in cui sono maggiormente dettagliate le mani, presenta i segni dei chiodi nei palmi, al contrario di quello della Sindone che li ha nei polsi. Vi \u00e8 da aggiungere che il presunto telo della scena inferiore (quello che per i sostenitori della tesa avversa \u00e8 verosimilmente il coperchio del sepolcro) non reca alcuna immagine di Cristo, ma soltanto un motivo geometrico che solo agli occhi degli autenticisti sembra riprodurre la trama a spina di pesce della Sindone (tacendo peraltro che questa particolare tecnica di tessitura \u00e8 considerata, per datazione, un argomento a sfavore dell'autenticit\u00e0). Assenza che, seguendo la tesi della derivazione di questa miniatura dalla Sindone \u00e8 assai singolare, in quanto nel momento rappresentato - Ges\u00f9 \u00e8 appena risorto - l'immagine sarebbe gi\u00e0 stata impressa sul lenzuolo funebre. Anche il luogo di realizzazione di questa miniatura, l'Ungheria, non pare particolarmente coerente con la pretesa presenza della Sindone di Torino a Costantinopoli, dove sarebbe rimasta, secondo la tesi autenticista, fino al 1204.\nUlteriore singolarit\u00e0 dell'argomento iconografico a sostegno dell'autenticit\u00e0 della Sindone sta nel fatto che laddove l'immagine sindonica mostra punti di contatto con l'iconografia medioevale (i capelli lunghi, la barba e cos\u00ec via) ci\u00f2 \u00e8 visto come elemento a favore della storicit\u00e0 della reliquia in quanto sarebbe stata la Sindone la fonte seguita dagli artisti per raffigurare le sembianze umane del Messia. D'altro canto, per\u00f2, lo stesso valore di prova viene attribuito agli elementi discordanti e soprattutto al fatto che l'uomo sindonico mostra i segni dei chiodi usati per il supplizio non nei palmi delle mani, come invece \u00e8 costante nell'iconografia della Crocifissione, ma nei polsi, ci\u00f2 che in effetti \u00e8 pi\u00f9 rispondente alla tecnica utilizzata dai Romani per questo tipo di esecuzione capitale. Quindi per gli aspetti coincidenti la Sindone \u00e8 la fonte, se invece si registrano delle discordanze, ci\u00f2 dimostrerebbe che la Sindone non \u00e8 un manufatto, altrimenti, assumendo che l'autore della falsa reliquia si sarebbe necessariamente ispirato ai modelli correnti, non si spiegherebbe tale divergenza."}
{"id": "519331", "revid": "106908", "url": "https://it.wikipedia.org/wiki?curid=519331", "title": "Articoli scientifici sulla Sindone di Torino", "text": "Articoli pubblicati in ordine cronologico:"}
{"id": "519339", "revid": "125036644", "url": "https://it.wikipedia.org/wiki?curid=519339", "title": "Iconografia di Ges\u00f9", "text": "L'iconografia di Ges\u00f9, cio\u00e8 il modo di rappresentare la figura di Cristo nell'arte sacra, ha raggiunto una forma stabile e ben definita dopo i primi secoli del Cristianesimo.\nStoria.\nLe pi\u00f9 antiche raffigurazioni cristiane.\nI Vangeli e gli altri scritti del Nuovo Testamento non descrivono l'aspetto fisico di Ges\u00f9: per gli ebrei la raffigurazione di Dio era proibita, sotto pena di castigo. Per i pagani le immagini di divinit\u00e0 erano adorate come divinit\u00e0 esse stesse.\nMa col passare del tempo si \u00e8 sentito necessario avere una raffigurazione del Cristo.\nDal II al IV secolo le testimonianze scritte lo descrivono in maniera contrastante. In particolare nel III secolo Ges\u00f9 viene ritratto in ambienti gnostici e sincretisti assieme ad altri filosofi.\nNei primi secoli del cristianesimo non si hanno rappresentazioni dirette di Ges\u00f9, ma piuttosto simboli o immagini allegoriche, come il pesce (il cui nome greco \"ichthys\" \u00e8 l'acronimo delle parole: Ges\u00f9 Cristo Figlio di Dio Salvatore), il Buon Pastore con al collo una pecorella, il Basileus, il Maestro o lo stesso Orfeo derivato dalla tradizione classica .\nCon la progressiva secolarizzazione del culto cristiano (nuova religione dell'impero) si diffondono rappresentazioni dirette di Ges\u00f9.\nAlcuni Padri, soprattutto quelli greci, dichiararono che l'immagine di Ges\u00f9 doveva essere brutta, poich\u00e9 in Isaia il Figlio dell'Uomo \u00e8 un vile servo. Il Salmista diceva invece () che era bello, di aspetto pi\u00f9 bello di tutti i figli degli uomini. Ma la sua bellezza doveva essere divina, e non umana. Dunque san Giustino neg\u00f2 a Ges\u00f9 di avere un bell'aspetto. Clemente Alessandrino lo descrive con un viso deforme. Eusebio di Cesarea lo dipinge deforme di corpo. Per i padri latini invece egli era bello e piacevole.\nNel periodo tardo antico, con la secolarizzazione del culto cristiano e il distacco dalla tradizione ebraica, si diffondono rappresentazioni dirette di Ges\u00f9, raffigurato come giovane imberbe fino al VI secolo; entro il IV secolo compare anche il Ges\u00f9 barbuto e con i capelli lunghi, che diventer\u00e0 la sua raffigurazione canonica. Le due rappresentazioni coesistono fino al VI secolo (ad es. miniature dell'Evangeliario siriaco di R\u00e3bul\u00e3, Firenze, Laurenziana; mosaici di S. Apollinare Nuovo a Ravenna).\nSuccessivamente il Ges\u00f9 imberbe scompare dall'oriente mentre appare ancora talvolta nell'arte carolingia e romanica. L'affermarsi dell'immagine barbuta venne influenzata dall'affermarsi di immagini ritenute autentiche, come il Mandylion di Edessa/Costantinopoli, che alcuni identificano con la Sindone, o come l'Acheropita di Roma documentata dall'VIII secolo. In et\u00e0 bizantina l'iconografia di Ges\u00f9 viene codificata rigorosamente, anche a seguito della disputa sull'iconoclastia.\nDa allora in poi Ges\u00f9 adulto viene costantemente raffigurato con i capelli lunghi e la barba (un'eccezione degna di nota \u00e8 il \"Giudizio universale\" di Michelangelo nella Cappella Sistina).\nSe al principio ci furono problemi etici sulla rappresentazione del volto di Cristo, pi\u00f9 tardi prevalsero le esigenze estetiche dei vari popoli, nei quali Ges\u00f9 venne rappresentato con caratteri etnici variabili.\nL'et\u00e0 bizantina.\nL'et\u00e0 bizantina vede la fissazione dell'iconografia cristiana: nell'Alto Medioevo la tradizione bizantina avr\u00e0 una fortissima autorit\u00e0 anche in Occidente. La principale raffigurazione bizantina di Ges\u00f9 \u00e8 quella del Cristo Pantocratore, cio\u00e8 \"sovrano di tutto\", che lo mostra in abiti regali e atteggiamento maestoso e severo.\nUn'altra raffigurazione \u00e8 la cosiddetta \"imago pietatis\", che raffigura Ges\u00f9 morto in posizione eretta, visibile dalla vita in su fuori dal sepolcro, gli occhi chiusi e le mani incrociate sul ventre. La somiglianza di questa singolare posizione con quella della Sindone ha portato alcuni a supporre che questa raffigurazione sia stata direttamente ispirata da essa, il che ne rafforzerebbe l'identificazione col Mandylion, ma anche la possibilit\u00e0 che l'immagine della sindone sia ispirata proprio a queste raffigurazioni.\nTra l'VIII e il IX secolo si diffonde in Oriente la dottrina \"iconoclasta\", i cui sostenitori affermano che non \u00e8 lecito raffigurare Cristo. Tale posizione viene infine respinta come eretica: il II Concilio di Nicea (787) afferma che \"si possono e si debbono esporre le immagini dipinte, a mosaico o simili, del nostro Signore e Dio\". Nel frattempo, per\u00f2, molte immagini sacre sono state distrutte. La disputa sull'iconoclastia ha come effetto anche quello di portare a una rigida codificazione della pittura di icone e su parete.\nTardo Medioevo e Rinascimento.\nA partire da Giotto l'iconografia occidentale inizia a distaccarsi dai canoni di quella orientale, in direzione soprattutto di un maggiore realismo (anche con la scoperta della prospettiva) e dinamismo, in contrasto con la staticit\u00e0 delle figure bizantine. Giorgio Vasari afferma che Giotto \"tradusse la pittura dal greco al latino\".[Non Vasari, ma Cennino Cennini, Libro dell'Arte, inizio XV s.]\nMa la pi\u00f9 forte rottura fra Oriente e Occidente ha luogo nel Rinascimento. In quest'epoca la figura di Ges\u00f9 si laicizza e diventa il prototipo dell'uomo perfetto. Tale visione ha il suo massimo esponente in Michelangelo, che per\u00f2 si concentr\u00f2 anche sulla rappresentazione di Cristo morto nelle piet\u00e0. Da notare che il mezzo espressivo prediletto era la scultura su marmo, cio\u00e8 una forma d'arte non tradizionale per la figurazione cristiana, pi\u00f9 legata alla pittura.\nLe rappresentazioni di Ges\u00f9 pi\u00f9 diffuse nell'ambito della Riforma protestante hanno di solito un carattere didascalico, mentre prevalgono in ambito cattolico, dopo il concilio di Trento, le rappresentazioni classicheggianti e patetiche al tempo stesso. Grande fortuna avranno ad esempio le raffigurazioni di Guido Reni di Cristo coronato di spine. Del resto, l'iconografia della Crocifissione \u00e8, per mole della produzione e qualit\u00e0, argomento che merita una trattazione separata.\nAspetto fisico di Ges\u00f9.\nNon si conosce con certezza l'aspetto fisico di Ges\u00f9. N\u00e9 i Vangeli, n\u00e9 gli altri scritti del Nuovo Testamento, n\u00e9 altri documenti d'epoca lo descrivono, neppure sommariamente. Solo nella lettera di Publio Lentulo (supposto predecessore di Ponzio Pilato) vi \u00e8 una descrizione del suo profilo fisico, ma tale lettera \u00e8 generalmente ritenuta un falso medievale.\nSecondo quanti ritengono che la Sindone di Torino sia l'autentico lenzuolo funebre di Ges\u00f9, il suo aspetto sarebbe fedelmente riportato nella particolareggiata immagine umana impressa sul telo: essa ci mostra un uomo muscoloso, di statura medio-alta, con i capelli lunghi e la barba. Questa \u00e8 anche l'immagine con cui Ges\u00f9 viene tradizionalmente rappresentato.\nAlcuni studiosi sostengono tuttavia che, in base alle usanze ebraiche dell'epoca, Ges\u00f9 non poteva portare i capelli lunghi. A supporto di questa tesi si cita un passo di san Paolo (Prima Lettera ai Corinzi ) che definisce \"indecoroso\" lasciarsi crescere i capelli. Inoltre, poich\u00e9 Giuda lo baci\u00f2 per farlo riconoscere, si presume che Ges\u00f9 fosse una persona come tante altre, senza caratteristiche fisiche di spicco. D'altra parte, si deve tener conto della tradizione del nazireato, in cui si faceva voto di lasciarsi crescere i capelli, e delle usanze ebraiche relative al comandamento che ingiungeva: \"Non taglierete in tondo i capelli ai lati del capo, n\u00e9 spunterai gli orli della tua barba.\" (). Da notare comunque che la tradizione dei \"capelli lunghi\" viene tuttora osservata con l'uso dei \"payot\" da parte di alcuni uomini e ragazzi delle comunit\u00e0 religiose ebraiche ortodosse, secondo la succitata interpretazione dell'ingiunzione biblica contro la rasatura degli \"angoli\" (\"in tondo\") della propria testa.\nCanoni di raffigurazione.\nGes\u00f9 adulto.\nLa raffigurazione canonica di Ges\u00f9 adulto lo mostra . I capelli sono sciolti o legati a coda di cavallo. In genere indossa una veste lunga fino ai piedi (la \"tunica senza cuciture\" citata in Giovanni ) e a volte un mantello; fanno eccezione le raffigurazioni del suo battesimo e dei diversi momenti della Passione (flagellazione, crocifissione, deposizione, ma non il trasporto della croce, per il quale egli si rivest\u00ec: vedi Matteo , Marco ), in cui \u00e8 spogliato, con solo uno straccio che gli copre i fianchi, e quelle della Resurrezione, in cui \u00e8 di solito avvolto in un lenzuolo bianco drappeggiato in modo da lasciare visibile la piaga del costato. Propria di Ges\u00f9 inoltre \u00e8 l'aureola nella quale \u00e8 inscritta una croce.\nAnche fornisce un'indicazione circa la capigliatura dell'uomo e della donna raccomandata alle prime comunit\u00e0 cristiane.\nGes\u00f9 bambino.\nSono frequenti nell'arte sacra anche le rappresentazioni di Ges\u00f9 bambino; \u00e8 diffusissima soprattutto la figura della Madonna col Bambino. In genere \u00e8 raffigurato neonato avvolto in fasce (vedi Luca ), oppure in et\u00e0 di due-tre anni in piedi o seduto sulle ginocchia di Maria, o ancora durante l'allattamento (Madonna del latte). L'immagine chiamata Ges\u00f9 Bambino di Praga invece lo ritrae in piedi e vestito con abiti regali. Anche alcuni santi, in particolare san Giuseppe e sant'Antonio di Padova, sono di solito raffigurati con Ges\u00f9 bambino in braccio.\nRaffigurazioni particolari.\nTra i vari momenti della vita di Ges\u00f9, i pi\u00f9 rappresentati sono la Crocefissione, la Resurrezione e la deposizione dalla croce: quest'ultima si esprime nelle forme della Piet\u00e0 (Ges\u00f9 morto tra le braccia di Maria) e del Compianto sul Cristo morto.\nAltre raffigurazioni dell'arte occidentale sono quella del \"Sacro Cuore\", dove il Cuore di Ges\u00f9 \u00e8 visibile sul petto, e quella della Divina Misericordia, in cui due fasci di luce, uno rosso e uno bianco, si irradiano dal petto di Ges\u00f9 a simboleggiare il Sangue e l'acqua fluiti dal Suo costato (cfr. Giovanni ).\nNell'arte orientale, invece, la raffigurazione pi\u00f9 frequente \u00e8 quella del Cristo Pantocratore (\"signore di tutte le cose\"), che Lo ritrae seduto in trono con vesti regali. Questa immagine compare soprattutto nelle icone e nei mosaici che ornano le chiese.\nIl presepe.\nIl presepe \u00e8 la ricostruzione scenografica della nativit\u00e0 di Cristo. Vi appaiono vari personaggi, tra i quali irrinunciabili sono Ges\u00f9 bambino nella mangiatoia, Maria, Giuseppe, l'asino e il bue, collocati entro una capanna. Soprattutto a Napoli vi \u00e8 un'importante tradizione presepistica che risale almeno al Settecento."}
{"id": "519340", "revid": "30274", "url": "https://it.wikipedia.org/wiki?curid=519340", "title": "Mandylion e Sindone", "text": ""}
{"id": "519341", "revid": "227910", "url": "https://it.wikipedia.org/wiki?curid=519341", "title": "Sudario di Oviedo", "text": "Il sudario di Oviedo, conosciuto anche come telo di Oviedo, \u00e8 una reliquia della Chiesa cattolica, costituita da un telo di lino di dimensioni ridotte (circa 0,84 per 0,53 m) conservato nella \"C\u00e1mara Santa\" della cattedrale di San Salvador a Oviedo (Asturie, Spagna). Le analisi col metodo del carbonio-14 hanno datato il telo al 700 d.C. circa.\nSecondo la tradizione cristiana e il \"Vangelo di san Giovanni\" questo telo sarebbe stato usato per avvolgere il capo di Ges\u00f9 dopo la sua morte e sino all'arrivo al sepolcro, quando, come d'uso, era stato tolto prima d'avvolgere il cadavere nel lenzuolo; diversamente dalla pi\u00f9 famosa sindone di Torino, esso non porta impressa alcuna immagine, ma solo macchie di sangue. Il sudario viene esposto alla venerazione dei fedeli tre volte l'anno: il Venerd\u00ec Santo, il 14 settembre (Festa del trionfo della croce) e il 21 settembre (san Matteo apostolo ed evangelista).\nTradizione e storia.\nSecondo la tradizione, il sudario fu conservato a Gerusalemme fino al 614. In quell'anno la citt\u00e0 fu invasa dai Sasanidi di Cosroe II Parviz, e il sudario insieme ad altre reliquie fu trasportato via in un'\"Arca Santa\" di legno: viaggiando attraverso il Nordafrica, giunse in Spagna, dove fu conservato a Toledo fino alla prima met\u00e0 dell'VIII secolo, quando l'invasione musulmana costrinse a trasferirlo; infine raggiunse Oviedo tra l'812 e l'842.\nL'\"Arca Santa\" venne aperta nel 1075 alla presenza del re Alfonso VI; \u00e8 solo da questo momento in poi che il sudario compare negli inventari delle reliquie della cattedrale, da cui risulta la sua ininterrotta permanenza ad Oviedo fino ad oggi.\nEsami scientifici.\nLa datazione con il metodo del carbonio-14 ha datato il sudario come risalente al 680 circa, data compatibile con la sua comparsa a Toledo.\nLe ipotesi degli autenticisti.\nColoro che propendono per l'ipotesi dell'autenticit\u00e0 della reliquia ritengono che l'esame del carbonio 14 sia in qualche modo stato falsificato da una qualche contaminazione e sostengono che ci sia una relazione tra questa reliquia e la sindone di Torino.\nSecondo le ricerche del Centro spagnolo di sindonologia, le macchie sul sudario sono di sangue e liquido di edema polmonare, prodottesi in diversi momenti successivi mentre il telo era avvolto sulla testa di un cadavere; secondo questa tesi inizialmente il corpo era in posizione verticale con il capo reclinato 70 gradi in avanti e 20 gradi verso destra. Successivamente il cadavere fu spostato a formare un angolo di 115 gradi, con la fronte appoggiata contro una superficie dura. Infine fu disteso supino, dopo di che il sudario venne rimosso dalla testa. Secondo gli studi del sindonologo Pierluigi Baima Bollone il sangue risulterebbe di gruppo AB.\nIl criminologo svizzero Max Frei ha studiato i pollini presenti sul telo e avrebbe riconosciuto specie caratteristiche della Palestina e del Nordafrica, il che confermerebbe il viaggio del sudario indicato dalla tradizione; sono assenti invece specie caratteristiche del resto d'Europa e della Turchia.\nFranca Pastore Trosello ha esaminato la struttura tessile del sudario e rilevato che le fibre sono state filate a mano con torcitura \"Z\", mentre la trama del tessuto \u00e8 ortogonale.\nAntonio Alonso, membro dell'Instituto Nacional de Toxicolog\u00eda y Ciencias Forenses, unico istituto non cristiano ad indagare il sudario di Oviedo, ha affermato, in risposta alle diverse tesi, che \u00abl'unica prova scientifica \u00e8 quella del carbonio 14 e dice che la reliquia \u00e8 falsa\u00bb, ritenendo errata la tesi della contaminazione, specificando per\u00f2 che, pur non risalendo al primo secolo, lo studio del telo rimarrebbe comunque interessante.\nIl sudario e la sindone secondo gli autenticisti.\nLa comparazione del sudario di Oviedo con la sindone di Torino \u00e8 ovviamente di grande interesse, e se venisse provato che essi hanno la stessa origine, ci\u00f2 costituirebbe un forte indizio a favore dell'autenticit\u00e0 di entrambi. Come si \u00e8 detto, la presenza del sudario \u00e8 ben documentata a Oviedo dall'XI secolo, mentre non risulta che la Sindone di Torino (le cui prime tracce documentate risalgono al 1353) n\u00e9 quella simile di Besan\u00e7on (le cui prime tracce documentate risalgono al 1523, andata distrutta durante la Rivoluzione Francese), siano mai state in Spagna.\nPer entrambe le reliquie, il sangue sarebbe stato identificato come umano e di gruppo AB. Inoltre, secondo Giulio Ricci, la forma delle macchie sul sudario presenta una compatibilit\u00e0 \"molto buona\" con l'immagine del volto impresso sulla Sindone e numerosi dettagli coincidono. Dello stesso parere \u00e8 Alan Whanger che avrebbe contato oltre cento punti di congruenza tra le due figure.\nIn particolare nel sudario di Oviedo c'\u00e8 una macchia morfologicamente simile a quella che nella Sindone di Torino, sembra causata da una ferita nel costato destro. La macchia di sangue \u00e8 circondata da un alone di fluido cadaverico, compatibile con liquido pericardico e pleurico. Lo studio svolto dall'anatomopatologo Alfonso S\u00e1nchez Hermosilla dell'Istituto di medicina legale dell'Universit\u00e0 Cattolica di Murcia localizza fra la quarta e la quinta costola la ferita che ha causato il versamento. Come nel caso della Sindone la ferita non \u00e8 verticale ma orizzontale e il gruppo sanguigno \u00e8 confermato di tipo AB. Le caratteristiche antropometriche indicano la compatibilit\u00e0 con la ferita causata da un colpo di lancia a un corpo crocifisso.\nLa grossezza e la torcitura delle fibre del tessuto corrispondono a quelle della sindone; la trama invece \u00e8 diversa, essendo ortogonale per il sudario e a spina di pesce per la sindone.\nLo studio dei pollini eseguito da Max Frei sul sudario e sulla Sindone suggerisce la provenienza di entrambi i teli dalla Palestina, ma seguendo due diversi percorsi: Nordafrica e Spagna per il sudario, Turchia ed Europa orientale per la Sindone.\nVa comunque notato che, nonostante numerosi fraintendimenti, in nessun caso il sudario pu\u00f2 essere ritenuto un'immagine acheropita del Cristo (cio\u00e8 una immagine, come si suppone sia la Sindone, sviluppatasi miracolosamente e senza intervento umano): il sudario, infatti, mostra unicamente tratti derivanti da contatto con sangue umano e fisicamente assolutamente normali, senza alcuna immagine che derivi da alcunch\u00e9 di diverso dal contatto tra telo e sangue stesso."}
{"id": "519342", "revid": "228587", "url": "https://it.wikipedia.org/wiki?curid=519342", "title": "Kristian Birkeland", "text": "Biografia.\nBirkeland nacque a Oslo (in quegli anni \"Cristiania\"). Appassionato sin da ragazzo di scienze, a soli 18 anni scrisse il suo primo articolo scientifico. Termin\u00f2 i suoi studi di Fisica nel 1890 e tre anni dopo ebbe il posto di assistente ricercatore nell'Universit\u00e0 di Oslo.\nCon la borsa di studio che ottenne pot\u00e9 viaggiare e studiare per un certo tempo nel gruppo che faceva capo a Henri Poincar\u00e9, col quale continuer\u00e0 poi ad avere ottimi rapporti. Consigli\u00f2 persino al suo allievo Carl St\u00f8rmer di seguire i corsi di Poincar\u00e9. A 28 anni fu accolto nell'Accademia norvegese di scienze e lettere, divenendo cos\u00ec il pi\u00f9 giovane accademico di Norvegia dopo Fridtjof Nansen. Nel 1898, il re Oscar II di Svezia lo nomin\u00f2 professore di fisica all'Universit\u00e0 di Oslo.\nDal 1897 Birkeland inizi\u00f2 ad interessarsi alle aurore boreali. Per studiarle comp\u00ec tre spedizioni, fino al 1903, ma soltanto per le prime due scrisse una relazione.. Nel 1899, realizz\u00f2 un osservatorio sul monte Haldde a K\u00e5fjord, che oggi appartiene all'Universit\u00e0 di Troms\u00f8. Oltre a fornire la spiegazione delle aurore, queste esperienze gli permisero di comprendere anche altri fenomeni, come le code delle comete, gli anelli di Saturno e la luce zodiacale..\nNonostante i continui successi in campo scientifico la sua vita privata fu poco felice. Nel 1905 spos\u00f2 Ida Charlotte Hammer, per poi divorziare nel 1911 senza aver avuto figli, essendo assai pi\u00f9 interessato ai suoi studi che alla vita coniugale. I suoi esperimenti sulle onde radio, che gli causarono la sordit\u00e0, e la sua insonnia cronica, contribuirono al logoramento della sua salute, costringendolo a stabilirsi in Egitto nel 1913.. Infine, i barbiturici che assumeva per combattere l'insonnia lo resero progressivamente paranoico, finch\u00e9, per una dose eccessiva, mor\u00ec nel 1917 mentre si trovava a Tokio.\nLavori scientifici e brevetti.\nNel 1895, pubblic\u00f2 una prima forma generale delle equazioni di Maxwell e l'anno seguente riusc\u00ec a riprodurre in laboratorio l'aurora boreale. La corrente di Birkeland fu chiamata cos\u00ec in suo onore.\nAll'inizio del 1900 defin\u00ec il procedimento \"Birkeland-Eyde\". Il brevetto che ne scatur\u00ec gli permise, con l'aiuto di Samuel Eyde, di fondare la compagnia Norsk Hydro, una delle 25 imprese norvegesi quotate all'indice OBX.\nDeposit\u00f2 numerosi altri brevetti, che comprendono fra gli altri una coperta elettrica, una protesi auditiva, la margarina, una tecnica di raffinazione del petrolio, un rivelatore di metalli e diversi tipi di interruttori elettrici.\nIn quanto docente universitario form\u00f2 numerosi allievi. Fra di essi Carl St\u00f8rmer e Thoralf Skolem."}
{"id": "519346", "revid": "599013", "url": "https://it.wikipedia.org/wiki?curid=519346", "title": "Pkp", "text": ""}
{"id": "519347", "revid": "124123", "url": "https://it.wikipedia.org/wiki?curid=519347", "title": "Masami Tsuda", "text": "Il suo lavoro pi\u00f9 celebre \u00e8 lo sh\u014djo manga, inquadrabile nel genere \"slice of life\", \"Kareshi Kanojo no jij\u014d\" (\"Kare Kano\") pubblicato in Italia da Dynit col titolo \"Le situazioni di Lui &amp; Lei\", la sua prima opera in pi\u00f9 di un volume (102 capitoli) a cui Tsuda ha dedicato dieci anni di lavoro.\nLa pubblicazione di \"Le situazioni di Lui &amp; Lei\" sulla rivista \"LaLa\" (Hakusensha) \u00e8 iniziata nel 1996 ed \u00e8 terminata nel 2005 con il commiato dell'autrice dalla serie nel \"Diario di Tsuda\", vignette in cui parla dei propri gusti, descrive alcuni particolari del proprio lavoro e risponde ai lettori. Ad oggi questi frammenti sparsi per la serie rimangono fra le poche fonti edite in italiano da cui \u00e8 possibile ricavare informazioni su Masami Tsuda.\nIl 24 ottobre 2006 \u00e8 uscita su \"LaLa\" l'opera pi\u00f9 recente di Masami Tsuda, \"eensy-weensy\"."}
{"id": "519351", "revid": "107499010", "url": "https://it.wikipedia.org/wiki?curid=519351", "title": "Evgenij Berzin", "text": "Professionista su strada dal 1993 al 2001, con doti da passista-scalatore e cronomen, nel 1994 vinse la Liegi-Bastogne-Liegi e il Giro d'Italia, mentre nel 1996 indoss\u00f2 per alcuni giorni la maglia gialla al Tour de France. Nel 1990 era anche stato campione del mondo su pista nell'inseguimento a squadre e individuale dilettanti.\nCarriera.\nGli esordi e il debutto da professionista.\nNato a Vyborg in Carelia, figlio di un operaio e di una maestra d'asilo, in giovent\u00f9 pratic\u00f2 sci, hockey su ghiaccio e calcio, prima di cominciare a gareggiare nel ciclismo dall'et\u00e0 di dodici anni. Dall'et\u00e0 di quattordici anni, dopo i successi a livello locale, cominci\u00f2 a frequentare un collegio dello sport statale a San Pietroburgo, sotto la guida del famoso allenatore di ciclismo su pista Aleksandr Kuznecov.\nIn rappresentanza dell'Unione Sovietica nel 1988 divenne campione del mondo juniores nell'inseguimento a squadre su pista; fu argento di specialit\u00e0 l'anno dopo tra i dilettanti, e nel 1990 a Maebashi vinse entrambi i titoli mondiali di inseguimento di categoria, individuale e a squadre. Dopo queste vittorie cominci\u00f2 il servizio militare: durante la leva prese parte ai mondiali militari di ciclismo del 1992, conquistando la medaglia d'argento nella gara in linea. Sempre nel 1992, non convocato per i Giochi olimpici di Barcellona, fu ingaggiato dalla squadra dilettantistica piacentina Cuoril, diretta da Emanuele Bombini, e si trasfer\u00ec in Italia.\nDopo essere stato vicino gi\u00e0 nel 1991 al debutto da professionista con la Panasonic di Peter Post, pass\u00f2 finalmente tra i \"prof\" su strada a inizio 1993 con la nuova Mecair-Ballan, ancora sotto la direzione di Bombini: in stagione prese parte, tra le altre corse, alla Milano-Sanremo, al Giro d'Italia e al Giro di Lombardia, pur senza risultati di rilievo (nella \"Corsa rosa\" chiuse 90\u00ba, a due ore dal vincitore Miguel Indurain).\n1994: le vittorie alla Liegi e al Giro d'Italia.\nNel 1994 si mise in particolare evidenza gi\u00e0 in primavera, quando, in maglia Gewiss (ex Mecair), ottenne il secondo posto alla Tirreno-Adriatico e al Giro dei Paesi Baschi, e la prima vittoria da \"pro\" nella cronometro del Crit\u00e9rium International; tra aprile e maggio vinse poi la Liegi-Bastogne-Liegi per distacco e il Giro dell'Appennino in volata su Claudio Chiappucci, concludendo anche terzo alla Freccia Vallone, con il podio completato dai compagni di squadra Moreno Argentin e Giorgio Furlan, e secondo al Giro del Trentino.\nPresentatosi al Giro d'Italia come uno dei possibili \"outsider\" per la vittoria, riusc\u00ec nell'impresa di conquistare la classifica finale della corsa, battendo il campione in carica Indurain e resistendo agli attacchi in salita del giovane Marco Pantani. In quel Giro si impose sulla salita di Campitello Matese, nella cronometro di Follonica e nella cronoscalata del Passo del Bocco, e indoss\u00f2 per diciannove giorni consecutivi la maglia rosa, dal successo di Campitello Matese fino al traguardo di Milano. Dopo il Giro vinse il titolo nazionale a cronometro e due tappe all'Euskal Bizikleta.\n1995-2001: gli ultimi anni.\nNel 1995 fu quarto alla Giro dei Paesi Baschi e terzo alla Freccia Vallone. Al Giro d'Italia si piazz\u00f2 secondo, preceduto di 4'13\" dallo svizzero Tony Rominger, e vinse in solitaria la penultima tappa, con arrivo a Luino. L'anno dopo concluse al decimo posto il Giro d'Italia, vincendo la cronometro di Marostica; dopo quel Giro si aggiudic\u00f2 due cronometro al Tour de Suisse, mentre al Tour de France fece sua la cronoscalata di Val-d'Is\u00e8re e tenne per due giorni la maglia gialla, prima che Bjarne Riis gliela sfilasse (concluder\u00e0 quel Tour al ventesimo posto). Nell'estate 1996 partecip\u00f2 anche ai Giochi olimpici di Atlanta, correndo sia la prova in linea che quella a cronometro, che chiuse al quindicesimo posto.\nNel 1997, dopo aver vinto due gare tra Italia e Portogallo, tent\u00f2 di stabilire il record dell'ora, in data 19 ottobre a Bordeaux, ma abbandon\u00f2 dopo 17 minuti. A fine stagione, con la dismissione della squadra di Bombini (divenuta quell'anno Batik-Del Monte), pass\u00f2 alla Fran\u00e7aise des Jeux, ma senza ottenere risultati di rilievo durante l'annata agonistica 1998. Nel 1999 torn\u00f2 a correre in Italia, per la Amica Chips-Costa de Almer\u00eda. Quell'anno prese parte nuovamente al Giro d'Italia con ambizioni di classifica ma fu sempre lontanissimo dai primi (ottenne come miglior piazzamento di giornata un sedicesimo posto nella cronometro individuale di Treviso) e concluse al 52\u00ba posto della classifica generale.\nLa sua carriera ad alto livello si concluse nel 2000, anno in cui fu escluso alla partenza dal Giro d'Italia, a cui era iscritto con la maglia della Mobilvetta Design-Rossin, per ematocrito alto. Fu ancora sotto contratto con il team Mobilvetta fino al 5 maggio 2001, quando diede l'addio alle corse.\nDopo il ritiro.\nDopo il ritiro ha collaborato con alcune rubriche ciclistiche del canale Sport Italia e gestito una concessionaria di automobili a Broni, localit\u00e0 pavese in cui vive sin dai primi anni in cui era in Italia. Nell'agosto 2007 ha annunciato in un'intervista a un quotidiano russo di voler tornare a correre; si era quindi parlato di un suo avvicinamento al team italo-russo Tinkoff, subito smentito dagli stessi dirigenti della squadra."}
{"id": "519358", "revid": "110157", "url": "https://it.wikipedia.org/wiki?curid=519358", "title": "Here's to New Dreams", "text": "Here's To New Dream \u00e8 il primo album discografico di Raven-Symon\u00e9, del 1993, quando l'artista aveva sette anni.\nL'album rap di Raven, contiene la sua prima e unica hit tratta dall'album \"That's What A Little Girls Are Made Of\"."}
{"id": "519360", "revid": "122516787", "url": "https://it.wikipedia.org/wiki?curid=519360", "title": "Peugeot 307", "text": "La Peugeot 307 \u00e8 una autovettura berlina prodotta a partire dal 2001 al 2009 dalla casa francese Peugeot.\nStoria e profilo.\nAlcune delle linee che avrebbero caratterizzato la 307 vennero presentate al Salone dell'automobile di Parigi del 2000 nel prototipo \"Prometh\u00e9e\", una sorta di monovolume dalla coda squadrata e dal frontale quasi uguale a quello della futura berlina di segmento C che avrebbe preso il posto della 306. La presentazione della vettura definitiva avvenne al Salone dell'automobile di Ginevra del 2001.\nLinea ed abitacolo.\nLa \"307\" colp\u00ec fin dalla sua presentazione per l'impostazione della sua carrozzeria, non pi\u00f9 bassa e filante come la \"306\", bens\u00ec sviluppata maggiormente in altezza per privilegiare il comfort interno e la praticit\u00e0 piuttosto che la sportivit\u00e0. Addirittura la 307, nel disegno della sua carrozzeria, sembrava orientarsi pi\u00f9 verso un corpo vettura di tipo monovolume che a due volumi, andando a rivolgersi verso le famiglie e verso chi cercava un'auto non esageratamente grossa, ma comoda e pratica. Per questi motivi, nonostante la vettura fosse stata giudicata dalla critica una delle pi\u00f9 belle della kermesse ginevrina, non mancarono i detrattori che rimpiangevano le pi\u00f9 grintose linee della 306, specie nelle sue versioni pi\u00f9 sportive. La particolarit\u00e0 dell'altezza superiore alla norma era presente in modo simile anche su un'altra auto dello stesso segmento lanciata sul mercato quasi contemporaneamente alla 307, ovvero la Fiat Stilo.\nIl frontale, tipicamente Peugeot, era caratterizzato dal fari a goccia, con estremit\u00e0 appuntite in basso verso la calandra ed in alto verso i parafanghi anteriori. La calandra era tagliata in due da una barretta orizzontale. Il parabrezza era molto ampio, specie se si considerano l'elevato sviluppo in altezza della carrozzeria ed il fatto che il parabrezza stesso era alquanto inclinato per accrescere la luminosit\u00e0 interna. Semplice ed armoniosa la fiancata, con la linea di cintura alta che favoriva la sensazione di robustezza e modanatura laterale in plastica grezza. La coda, dall'andamento abbastanza verticale, era caratterizzata dai gruppi ottici di forma romboidale.\nL'abitacolo era molto spazioso: la vettura, del resto, era stata pensata proprio in funzione del comfort e dell'abitabilit\u00e0 interna. Spiccava l'elevata qualit\u00e0 costruttiva, visibile nell'impeccabile assemblaggio. I disegni di plancia e cruscotto erano moderni per l'epoca ed assai riusciti. Sopra la consolle centrale era sistemato un display che oltre a fungere da computer di bordo forniva indicazioni relative all'impianto hi-fi ed alla temperatura esterna. Nella parte bassa della consolle era visibile un secondo schermo digitale. Il cruscotto, sovrastato dalla classica \"palpebra\", comprendeva tachimetro, contagiri, temperatura dell'acqua e livello carburante. La capienza del bagagliaio, dai 341 litri in configurazione normale, poteva passare a 1328 litri abbattendo lo schienale posteriore, che tra l'altro era frazionabile e consentiva quindi una modularit\u00e0 dello spazio interno.\nStruttura e meccanica.\nLa 307 nasceva sul pianale della 306 opportunamente rivisto e modificato. Lo schema delle sospensioni prevedeva un avantreno di tipo MacPherson ed un retrotreno a ruote interconnesse, come nella 306, ma con aggiornamenti volti a privilegiare il comfort di marcia a scapito della sportivit\u00e0. Cos\u00ec, per esempio, le sospensioni posteriori montavano bracci longitudinali saldati, in luogo di quelli tirati del modello precedente. Ci\u00f2 rendeva meno \"nervoso\" il comportamento della vettura, a tutto vantaggio di una migliore stabilit\u00e0. Sempre in tema di stabilit\u00e0, non vanno dimenticati gli aumenti di carreggiata su entrambi gli assi (circa 5 cm davanti e circa 7\u00a0cm dietro).\nLo sterzo era sempre a cremagliera, ma disponeva di un nuovo e pi\u00f9 moderno servosterzo elettroidraulico in grado di variare la sua incidenza in funzione della velocit\u00e0 della vettura.\nL'impianto frenante era interamente a dischi: quelli anteriori erano anche autoventilanti, mentre quelli posteriori erano pieni. Il tutto era integrato e coadiuvato dai dispositivi elettronici pi\u00f9 moderni esistenti all'epoca, come l'ABS a 4 sensori, l'assistenza alla frenata di emergenza ed il ripartitore elettronico di frenata.\nLa struttura era stata progettata per assicurare la massima sicurezza passiva in caso d'urto. Per ottenere ci\u00f2, sono stati impiegati speciali acciai, anche se in realt\u00e0 i test EuroNCAP hanno alla fine portato a 4 stelle di valutazione su 5.\nMotorizzazioni.\nAl suo debutto, la 307 \u00e8 stata proposta sia a 3 che a 5 porte, ed in una gamma decisamente numerosa di motorizzazioni, sia a benzina che a gasolio, tutte rispettose della normativa Euro 3:\nTutte le motorizzazioni erano accoppiate ad un cambio manuale a 5 marce, ma fin dal debutto, il cliente poteva richiedere anche un cambio automatico a 4 rapporti, abbinato solo ai motori 1.6 e 2.0 a benzina, con sovrapprezzo di circa un migliaio di Euro.\nEvoluzione.\nLa commercializzazione della \"307\" \u00e8 cominciata nella prima met\u00e0 del 2001 con la berlina a 3 e 5 porte e la versione furgone. Gli allestimenti erano quattro:\nLa 307 cominci\u00f2 molto bene la sua carriera: da un lato l'ampia gamma consent\u00ec alla clientela di poter soddisfare molte esigenze per ogni tasca, ma non solo: le sue caratteristiche le valsero il titolo di Auto dell'anno nel 2002.\nI buoni risultati iniziali gettarono le basi per l'allargamento della gamma: gi\u00e0 entro la fine del 2001 venne proposta anche una motorizzazione 2.0 HDi da 107\u00a0CV (disponibile negli allestimenti \"XS\", \"XSI\" e \"XT\") e a met\u00e0 dell'anno seguente fu posta in commercio la versione familiare, in due varianti: la Station, pi\u00f9 povera e meno accessoriata, e la SW, pi\u00f9 ricca e completa.\nNel 2003 \u00e8 arrivata la 307 CC (coup\u00e9-cabriolet), una decappottabile con tetto in lamiera e quattro posti. Questa \u00e8 stata la versione che ha dato una ventata di sportivit\u00e0 alla gamma 307, non solo per il suo particolare corpo vettura, ma anche per l'impiego della 307 CC nel Campionato Mondiale Rally, in sostituzione della 206 WRC, anche se non ha ottenuto i suoi stessi successi. La \"CC\" \u00e8 arrivata in Italia nel gennaio 2004. Sempre all'inizio dello stesso anno, la gamma motori si ampli\u00f2 con l'arrivo di un 2 litri turbodiesel common rail da 136\u00a0CV, che sar\u00e0 l'unico nella gamma a montare un cambio manuale a 6 marce. Ed ancora nel 2003, per i soli mercati della Cina e del Sudafrica, fu posta in commercio la 307 con carrozzeria a 3 volumi, che rimarr\u00e0 in produzione fino all'inizio del 2010, per essere poi sostituita dalla Peugeot 408.\nNel settembre del 2005 subisce il rituale restyling di mezza et\u00e0: esternamente piuttosto marcato, prevedeva un nuovo frontale con gruppi ottici ridisegnati, pi\u00f9 allungati, affilati ed aggressivi, con una \"bocca\" paraurti assai pi\u00f9 grande e grintosa, dotata anche di nuovi fendinebbia circolari. Anche la dotazione si arricch\u00ec: divenne infatti possibile averla aggiornata con il kit vivavoce bluetooth ed il climatizzatore automatico bi-zona.\nMeccanicamente, le novit\u00e0 salienti stavano nel 2 litri turbodiesel da 136\u00a0CV, ora portato a 140, e nel nuovo 1.6 HDi, disponibile con potenze da 90 o da 109\u00a0CV, che andava a sostituire i due motori da 2 litri di analoghe prestazioni. In pi\u00f9, mentre il 1.4 HDi spar\u00ec dal listino, il 2 litri a benzina da 177\u00a0CV, prima previsto solo sulla CC, divenne disponibile anche per le versioni berlina, mentre il 1.4 monoalbero a benzina lasci\u00f2 il posto al 1.4 bialbero da 88\u00a0CV. Tutti i motori, inoltre, vennero aggiornati per rispettare la normativa Euro 4. Tuttavia l'arrivo di concorrenti sempre pi\u00f9 agguerrite ha avuto la meglio: il 2006 \u00e8 stato un anno deludente nelle vendite per la 307. Pertanto, il 22 settembre 2007 \u00e8 stata lanciata la sua erede, la Peugeot 308, che l'ha sostituita gradualmente, a partire dalla versione 5 porte. Al debutto della 308, la 307 fu offerta con una gamma molto pi\u00f9 ristretta, comprendente una motorizzazione 1.4 a benzina ed una 1.6 HDi common rail. La 3 porte e le due versioni station wagon sono state rimpiazzate dalle corrispondenti versioni della 308 nella primavera del 2008, mentre l'ultima versione della 307 a rimanere in listino \u00e8 stata la CC, fuori produzione a partire dalla primavera 2009 per fare posto alla nuova \"308 CC\".\nLa 307 SW e la 307 Station.\nIntrodotta nella primavera del 2002, la versione giardinetta and\u00f2 a sostituire la \"306 SW\". Se la versione berlina poteva gi\u00e0 sembrare orientata verso un concetto misto di berlina-monovolume, la versione \"da grandi carichi\" enfatizz\u00f2 ulteriormente questo aspetto: in un mercato che si stava espandendo nel settore delle monovolume medie, la Casa francese scelse invece di non averne una in listino, poich\u00e9 ritenne che tale compito poteva essere svolto egregiamente dalla \"307 SW\". Ma parlare di una giardinetta non \u00e8 del tutto esatto, e neppure di una familiare-monovolume, perch\u00e9 in realt\u00e0 vi sono state due varianti, diverse tra loro per equipaggiamento e ricchezza di allestimenti. Una era la \"SW\" vera e propria, ricca e completa anche di un inedito tetto panoramico in cristallo, mentre l'altra, denominata semplicemente \"Station\", era pi\u00f9 semplificata negli allestimenti e pi\u00f9 economica come listino.\nFino alla sommit\u00e0 del parabrezza, queste due varianti erano identiche alla berlina: proseguendo, invece, si avevano le barre portatutto sul tetto ed infine la parte posteriore, ridisegnata in funzione di una ben maggiore capacit\u00e0 di carico. Nuovi i gruppi ottici posteriori di forma simil-trapezoidale con i proiettori circolari e sviluppati in altezza.\nLe 307 SW e Station nascevano sul pianale allungato di 10 cm nella misura del passo per aumentare lo spazio a disposizione dei passeggeri, specie quelli posteriori. La versione SW si distingueva dalla Station anche per il fatto di poter disporre a richiesta di una terza fila di sedili, sistemata posteriormente e frontemarcia, cos\u00ec da raggiungere un'abitabilit\u00e0 per sette persone. In tale configurazione si avevano a disposizione solo 137 litri di capienza per il vano bagagli, che per\u00f2 potevano salire a 1539 abbattendo tutti i sedili tranne i due anteriori.\nLa gamma motorizzazioni era differente tra SW e Station: mentre quest'ultima riprendeva tutti i motori della berlina, la SW non era disponibile con i 1.4 a benzina e a gasolio. Le altre novit\u00e0 motoristiche che interessarono la berlina divennero tutte disponibili anche per le versioni giardinetta. Unica eccezione fu il 2 litri a benzina da 177\u00a0CV, mai proposto su queste versioni.\nLa carriera dei modelli familiare si concluse nel 2008 con l'arrivo della \"308 SW\".\nLa 307 CC.\nIntrodotta tra la fine del 2003 e l'inizio del 2004, la \"307 CC\" and\u00f2 a sostituire la \"306 Cabriolet\" con capote in tela, e lo fece proponendo quanto gi\u00e0 visto due anni e mezzo prima sulla 206 CC, vale a dire un tetto ripiegabile in lamiera con azionamento elettroidraulico. Ci\u00f2 consentiva alla vettura di passare comodamente dalla configurazione coup\u00e9 alla configurazione cabriolet in pochi secondi.\nIn configurazione chiusa, appariva come una coup\u00e9 a tre volumi, dalla linea particolare: la parentela con la berlina portava la CC ad avere un muso piuttosto corto e spiovente, dando alla vettura un effetto che poteva non incontrare i gusti del pubblico. La coda era la parte stilisticamente pi\u00f9 inedita, poich\u00e9 proponeva gruppi ottici triangolari a sviluppo orizzontale, simili a quelli proposti per l'ammiraglia 607, ma meno affusolati. Essi integravano anche la tecnologia a LED che garantiva maggior durata. Sulla sommit\u00e0 della coda un piccolissimo spoiler appena accennato rendeva pi\u00f9 dinamico il profilo.\nLo spazio interno non era ovviamente lo stesso della berlina: il vano bagagli, gi\u00e0 di per s\u00e9 penalizzato dall'assenza di un portellone con cappelliera, diventava ancor meno capiente se si considerava la presenza di un alloggiamento per il tetto ripiegato, che di fatto sottraeva ulteriore spazio.\nInizialmente \u00e8 stata proposta in tre motorizzazioni:\nUsando come base la 307 CC il designer svizzero Franco Sbarro, in collaborazione con gli studenti della scuola di design Espera, realizz\u00f2 una propria versione del mezzo. Denominato GPA, implementava un nuovo tetto panoramico retrattile, un nuovo body kit aerodinamico, nuove componenti della carrozzeria realizzate in carbonio per contenere il peso complessivo della vettura, un nuovo sistema di scarico sportivo Remus e nuovi cerchi sportivi OZ Superturismo da 18\".\nIl restyling del settembre 2005 ha portato novit\u00e0 estetiche analoghe a quelle delle versioni berlina e SW/Station. Anche la CC benefici\u00f2 quindi dei gruppi ottici anteriori pi\u00f9 allungati ed aggressivi. Meccanicamente, il 2 litri a gasolio fu proposto anche per il listino italiano, ma con potenza portata a 140\u00a0CV.\nLa \"307 CC\" fu tolta di produzione nella primavera del 2009 per essere sostituita dalla corrispondente versione scoperta della \"308\".\nRiepilogo caratteristiche.\nDi seguito vengono mostrate le caratteristiche delle varie versioni previste per la gamma 307. I prezzi sono espressi in Euro e fanno riferimento al momento del debutto in Italia ed al livello di allestimento pi\u00f9 economico.\nIl Rally.\nL'erede della fortunata 206 WRC fu la 307 WRC, basata sulla 307 CC, ma dotata di un 2 litri derivato dal 1.8 Peugeot XU7JP4 elaborato in maniera tale da erogare 300 CV a 5250 giri/min e una coppia massima di 530 Nm a 3500 g/min. Fu realizzata nel 2004 per sostituire la 206 WRC, forte di un palmar\u00e8s glorioso. In realt\u00e0, la 307 WRC incontr\u00f2 parecchie difficolt\u00e0 nell'imporsi in ambito sportivo, e di fatto, a parte alcune vittorie, non riusc\u00ec a ripetere i fasti della 206 WRC. Marcus Gr\u00f6nholm con la 307 WRC vinse il Rally di Finlandia nel 2004 e nel 2005 e il Rally del Giappone lo stesso anno."}
{"id": "519361", "revid": "120937994", "url": "https://it.wikipedia.org/wiki?curid=519361", "title": "Gyromitrina", "text": "La Gyromitrina \u00e8 un miscuglio di svariati tipi di Idrazine, di cui la pi\u00f9 rappresentativa \u00e8 la \"N\"-metil-\"N\"-formil-idrazone acetaldeide.\nTale molecola, giunta nello stomaco, viene idrolizzata in N\"-formil-\"N\"-metil idrazina e d\u00e0 luogo alla N\"-metil idrazina (MMH), ossia la molecola responsabile della cosiddetta sindrome da Gyromitra.\nLa MMH \u00e8 uno dei pi\u00f9 potenti veleni epatotossici conosciuti ed \u00e8 anche una molecola cancerogena, come dimostrato da test in vitro.\nLa dose letale per l'uomo \u00e8 di 30\u201350\u00a0mg per chilogrammo di peso corporeo.\nSindrome Gyromitriana.\nLa \"Gyromitrina\" \u00e8 una tossina con propriet\u00e0 emolitiche, in quanto negli esseri umani o in altri mammiferi distrugge i globuli rossi. La stessa colpisce il sistema nervoso centrale e provoca danni di natura epatica oppure all'apparato digerente.\nPu\u00f2 anche interferire sulle transaminasi, in particolare quelle che possiedono un cofattore piridossalfosfato.\nCome per gli avvelenamenti da ciclo-peptidi (es. Amanitina), v'\u00e8 un tempo di latenza relativamente lungo fra l'ingestione del fungo ed i primi sintomi (fino a 12 ore).\nI sintomi della \"sindrome giromitriana\" includono nausea, diarrea, vomito, crampi, stanchezza e mal di testa; quando le condizioni sono gravi: ittero, convulsioni, coma, a volte sopraggiunge anche la morte.\nNote.\nLa Gyromitrina \u00e8 contenuta in diverse specie fungine, in particolar modo nelle specie del genere Gyromitra ma, secondo recenti studi, anche in alcune specie dei generi Helvella e Verpa, anche se in quantitativi nettamente minori.\n\u00c8 stata dimostrata la sua velenosit\u00e0 da accumulo anche con carpofori di specie di Gyromitra ben cotti, dato che questo miscuglio di Idrazine non svanisce mai completamente dal fungo.\nSpecie in cui \u00e8 presente la Gyromitrina.\n = quantitativo elevato"}
{"id": "519362", "revid": "287204", "url": "https://it.wikipedia.org/wiki?curid=519362", "title": "Undeniable (Raven-Symon\u00e9)", "text": "Undeniable \u00e8 il secondo album prodotto da Raven-Symon\u00e9, all'et\u00e0 di 13 anni, nel 1999. Solo due singoli vengono tratte da \"Undeniable\": \"With A Child's Heart\", una canzone intensa e melodica, e \"Bounce\". Raven non abbandona la sua musica rap, presente solo in alcuni \"bridge\" delle canzoni, diversamente dal primo CD \"Here's to New Dreams\", dove si trovavano intere canzoni rap. Nel nuovo album Raven usa una melodia pop."}
{"id": "519366", "revid": "124181369", "url": "https://it.wikipedia.org/wiki?curid=519366", "title": "Battle of the Year", "text": "Il Battle of the Year (Battaglia dell'Anno, detta anche semplicemente BOTY, acronimo della versione inglese) \u00e8 considerato il contest di break dance pi\u00f9 famoso al mondo. Dal 1990 le crew vincitori delle selezioni nazionali, si incontrano per disputare la fase finale in una citt\u00e0 del mondo. Il BOTY si articola in una fase coreografica e in una propriamente di battle. Ogni \"crew\" partecipante presenta una coreografia della durata massima di 6 minuti, poi la giuria seleziona le migliori 4 che si sfidano con le regole del battle classico in due turni (semifinale e finale). Fin dalla sua fondazione, il BOTY \u00e8 la vetrina sull'evoluzione della break dance internazionale.\nIn occasione della competizione annuale, viene pubblicato un CD/LP chiamato \"The Official battle of the Year Motion Soundtrack\", caratterizzata dalla presenza di alcuni dei principali \"dj\" come Def Cut, Cutmaster GB e DJ Phantom\nStoria dell'evento.\nLa competizione era intitolata \"Breakdance International Cup\" quando si svolse nel 1990 e non prevedeva ancora \"battle\" ma solamente esibizioni coreografiche (\"showcase\") e vide trionfare la crew anglo-tedesca dei TDB.\nDopo la variazione del nome in \"The Battle\" nel 1991, l'anno successivo la competizione prese l'attuale nome e la formula ad eliminazione diretta finale. La location dalla sua creazione \u00e8 in Germania, e dal 2001 alla \"Wolkswagenhalle\" di Braunschweig.\nBattle of The Year Italia.\nNell'ambito del BOTY, l'evento italiano \u00e8 iniziato nel 2003, da allora si \u00e8 sempre svolto a Roma, dapprima al Teatro Olimpico, successivamente al Palafijikam di Ostia e le ultime edizioni al Teatro Golden di Roma, nel 2014 l'evento si sposta all'Alcatraz di Milano coinvolgendo persone da tutta Italia. Riportiamo i risultati delle varie edizioni:\n2008.\nL'edizione italiana del BOTY non si \u00e8 tenuta\n2018.\nKids\n2019.\nKids"}
{"id": "519368", "revid": "22475", "url": "https://it.wikipedia.org/wiki?curid=519368", "title": "Memorie postume di Br\u00e1s Cubas", "text": "Memorie postume di Br\u00e1s Cubas \u00e8 un romanzo dello scrittore e poeta brasiliano Machado de Assis, pubblicato nel 1881.\nIl libro ripercorre la storia di tale Br\u00e1s Cubas attraverso le parole del protagonista, ormai defunto.\nSinossi.\nNarrato in prima persona, il narratore \u00e8 Br\u00e1s Cubas, un uomo che \u00e8 morto e che desidera scrivere la sua autobiografia. Nascondo una tipica famiglia dell'\u00e9lite di Rio de Janeiro del XIX secolo, dalla tomba o dai morti a causa dei loro ricordi postumi che iniziano con una \"Dedizione\": \"Al verme che per primo ha rosicchiato come carne fredda dal mio cadavere la dedica come un ricordo nostalgico di questi ricordi\". Seguita dalla dedica, nell'altro capitolo, \"Ao Leitor\", o il suo narratore spiega o lo stile del suo libro, mentre o il prossimo, \"Death of the Author\", inizia davvero con la narrazione, spiegando i suoi funerali e poi la causa della morte, un polmonite contratta nel frattempo o \"gesso di Br\u00e1s Cubas\", una panacea medicinale che fu la sua ultima ossessione e che \"avrebbe preservato la sua gloria tra gli uomini\". Nel capitolo VII, \"O Del\u00edrio\", racconta ci\u00f2 che ha preceduto la morte. \nNel capitolo IX iniziano i ricordi. Br\u00e1s Cubas inizia ricordando la propria infanzia di ragazzo ricco, viziato e diabolico: fin da piccolo mostrava il soprannome di \"ragazzo diavolo\" e mostrava gi\u00e0 segni di natura perversa rompendo le teste degli schiavi quando non era assistito da qualcuno che voleva o cavalcando uno dei bambini del schiavi di casa sua, il ragazzo Prud\u00eancio, che giocava a cavalli. A diciassette anni Br\u00e1s Cubas si innamora di Marcela, \"amica di ragazzi e soldi\", una prostituta di lusso, un amore che dura \"quindici mesi e undici contos de r\u00e9is\", e che ha quasi messo fine alla fortuna della famiglia.\nPer dimenticare questa delusione amorosa, il protagonista viene mandato a Coimbra, dove si laurea in giurisprudenza, dopo alcuni anni di pioniere boh\u00e9mien, \"facendo romanticismo pratico e liberalismo teorico\".\nRitorna a Rio de Janeiro al momento della morte della madre. Dopo aver incorrettamente frequentato Eug\u00eania, \"coscia di nascita\", figlia di D. Eus\u00e9bia, un povero amico di famiglia, il padre ha intenzione di metterlo in politica attraverso il matrimonio e inoltra il rapporto del figlio con Virgilia, figlia del consigliere Dutra, che lo sponsorizzer\u00e0 il futuro genero. Tuttavia, Virgilia preferisce sposare Lobo Neves, anch'egli candidato alla carriera politica. Con la morte del padre di Br\u00e1s Cubas, nasce un conflitto tra lui e sua sorella, Sabrina, sposata con Cotrim, sull'eredit\u00e0.\nQuando Virg\u00edlia ricompare, annunciata dal cugino Lu\u00eds Dutra, incontra Br\u00e1s Cubas e diventano amanti, vivendo nell'adulterio la passione che non avevano quando erano fidanzati. Virgilia rimane incinta, ma il bambino muore prima di nascere. Per mantenere il suo rapporto d'amore discreto, Br\u00e1s Cubas corrompe Dona Pl\u00e1cida, che per cinque contos de r\u00e9is accetta di essere residente in una piccola casa a Gamboa, che di fatto funge da incontro tra amanti. Poi l'incontro del protagonista con Quincas Borba, un amico d'infanzia che ora \u00e8 infelice, gli ruba l'orologio e poi glielo restituisce. Quincas Borba, un filosofo pazzo, introduce l'umanitismo al suo amico.\nBr\u00e1s Cubas diventa deputato, mentre Lobo Neves viene nominato presidente di una provincia e parte con Virgilia a nord, quando la relazione tra amanti finisce. Sabina trova una sposa per Br\u00e1s Cubas, Nh\u00e3-Lol\u00f3, nipote di Cotrim di 19 anni, ma muore di febbre gialla e Br\u00e1s Cubas diventa definitivamente scapolo. Cerca di essere ministro di Stato ma fallisce; ha trovato un giornale dell'opposizione che \u00e8 fallito. Quincas Borba mostra i primi segni di demenza. Virgilia, gi\u00e0 anziana e sfigurata nella sua bellezza, gli chiede sostegno dalla difficile situazione di Dona Pl\u00e1cida, che poi muore. Muoiono anche Lobo Neves, Marcela e Quincas Borba. Eug\u00eania si trova in un caseggiato. L'ultimo tentativo di gloria, quindi, \u00e8 il \"cerotto Br\u00e1s Cubas\", un rimedio che curerebbe tutte le malattie; ironia della sorte, in uno dei suoi viaggi per strada per prendersi cura del suo progetto, si bagna sotto la pioggia e prende una polmonite, di cui muore, all'et\u00e0 di 64 anni. Virgilia, accompagnata dal figlio, lo visita a letto e, dopo una lunga delusione, muore assistita da alcuni familiari. Dopo la sua morte, inizi\u00f2 a raccontare la storia della sua vita a ritroso."}
{"id": "519369", "revid": "287204", "url": "https://it.wikipedia.org/wiki?curid=519369", "title": "Lietuvos gele\u017einkeliai", "text": "AB Lietuvos gele\u017einkeliai sono le ferrovie Lituane.\nNel 2004 la rete si estendeva per 1.905\u00a0km a scartamento largo (1520\u00a0mm), dei quali 122\u00a0km elettrificati 25\u00a0kV 50\u00a0Hz e 22\u00a0km ad ordinario (1435\u00a0mm) di connessione al confine polacco.\nEsiste anche una breve linea a scartamento ridotto 750\u00a0mm.\nIl traffico passeggeri domestico \u00e8 operato sia da automotrici ed elettromotrici ereditate dalle Ferrovie Sovietiche, sia da nuovi convogli \u0160koda, in circolazione dal 2013. Nuove Automotrici Leggere a nafta sono in circolazione nelle tratte Vilnius-Klaip\u0117da, Vilnius-Var\u0117na.\nLa storia della ferrovia in Lituania pu\u00f2 essere fatta risalire alla fine degli anni 1850 quando il territorio venne inserito nel percorso della nuova linea ferroviaria decisa dal governo zarista per unire San Pietroburgo a Varsavia.\nLa storia delle \"LG\" \u00e8 invece molto pi\u00f9 recente, essendo iniziata con la dissoluzione dell'Unione Sovietica e ratificata con un accordo ufficiale con Mosca il 20 novembre 1991.\nInfatti in epoca sovietica le ferrovie dei paesi baltici erano state unificate nella \"Rete Baltica\" condotta a Riga (Lettonia); dal 1991 le reti sono state separate, ed ogni paese ha la propria rete ferroviaria, condotta autonomamente. L'Azienda, assieme ad altri enti ferroviari dei Paesi limitrofi, sta realizzando il \"Corridoio di creta\" o Rail Baltica, collegamento rapido nella tratta Varsavia-Bia\u0142ystok-Kaunas-Riga-Tallinn."}
{"id": "519373", "revid": "196390", "url": "https://it.wikipedia.org/wiki?curid=519373", "title": "Karkon", "text": ""}
{"id": "519374", "revid": "9", "url": "https://it.wikipedia.org/wiki?curid=519374", "title": "Rivoluzione dei Garofani", "text": ""}
{"id": "519384", "revid": "1543377", "url": "https://it.wikipedia.org/wiki?curid=519384", "title": "AGM-65 Maverick", "text": "L'AGM-65 Maverick \u00e8 un missile tattico aria-superficie, progettato per il supporto aereo ravvicinato, interdizione e missioni di soppressione delle difese aeree. \u00c8 in grado di colpire un gran numero di obiettivi tattici, compresi mezzi corazzati, difese aeree, imbarcazioni, mezzi di trasporto, infrastrutture e depositi di carburante. Originariamente progettato per le esigenze dell'USAF, le sue qualit\u00e0 lo hanno fatto adottare anche dall'US Navy e poi da un gran numero di utenti nel mondo.\nDescrizione.\nSviluppato come il primo missile tattico \"fire and forget\" multiuso, il Maverick ha avuto l'esigenza di essere leggero, compatto, con una potente testata capace, data la precisione, di distruggere ogni obiettivo tattico. Dato che il missile da sostituire era l'AGM-12 Bullpup, radio-guidato ed assai deludente, il nuovo ordigno era molto superiore gi\u00e0 nelle specifiche. Con la sua primitiva intelligenza 'artificiale' esso aveva una capacit\u00e0 di discriminazione tra l'ambiente circostante e l'obiettivo designato; il nuovo missile a guida TV dava ai cacciabombardieri una capacit\u00e0 che prima esisteva solo nelle macchine di categoria superiore, con i missili Walleye. I lanciatori utilizzati erano poi disponibili anche in versione tripla, in quanto il peso e l'ingombro non eccedeva quello delle bombe Mk.82.\nL'AGM-65 ha due tipi di testate, una HEAT e l'altra semiperforante con spoletta ritardata, che penetra l'obiettivo prima di esplodere. Il sistema di propulsione in entrambi i casi \u00e8 un razzo a combustibile solido posto dietro la testata.\nLa prima versione era l'AGM-65A. Esso aveva una potentissima testata a carica cava, HEAT, che aveva un peso 10 volte superiore a quello dei normali missili anticarro. Nondimeno, non pare che fosse particolarmente potente nella penetrazione delle corazze, ma aveva anche un potente effetto esplosivo. Sarebbe stato un ordigno molto efficace nella Guerra del Vietnam, ma fu impiegato in maniera assai marginale, in quanto utilizzato solo dal 1972 con circa 30 lanci. L'anno dopo la HHA ne impieg\u00f2 almeno una settantina contro obiettivi arabi durante la Guerra del Kippur. Nonostante il missile avesse ottenuto una percentuale di colpi a segno di oltre l'80%, la distanza da cui poteva essere acquisito il bersaglio era troppo ridotta, rendendo cos\u00ec vulnerabile l'aereo lanciatore.\nIl successivo modello fu cos\u00ec l'AGM-65B, dotato di zoom ottico per aumentare le distanze di tiro.\nL'AGM-65C aveva invece introdotto la guida laser semiattiva, ancora con la stessa testata originale. \u00c8 stato adottato soprattutto dall'aviazione dei Marines, per il sostegno aerotattico.\nL'AGM-65D, sviluppato dal 1977, ha introdotto un nuovo sistema di visione, un sensore IR che permette un impiego notturno e, entro certi limiti, ognitempo. La testata \u00e8 quella standard, ed \u00e8 stato adottato dall'USAF.\nUn modello migliorato rispetto al \"C\" \u00e8 stato l'AGM-65E, sempre con la stessa tecnologia di guida, ma con una testata semiperforante di ben 136\u00a0kg di peso (per un totale di circa 280), che lo rendeva una sorta di bomba a razzo.\nL'AGM-65F, inizio anni ottanta, con puntamento a infrarosso, \u00e8 usato soprattutto dalla US Navy; aveva una guida a infrarosso termico e la testata dell'AGM-65E.\nL'AGM-65G dei primi anni novanta, ha infine una testata con autoguida radar millimetrica ad alta precisione, con capacit\u00e0 ognitempo, ma non ha avuto molto seguito.\nIl missile AGM-65 \u00e8 stato impiegato in numerosi conflitti degli ultimi 30 anni. Oltre che nel conflitto del Kippur, gli israeliani hanno impiegato tali missili nelle numerose operazioni belliche compiute, come l'invasione del Libano meridionale del 1982, dove venne usato soprattutto per distruggere le rampe di lancio dei missili SAM siriani. Gli iraniani lo hanno usato gi\u00e0 dal 1976 per la distruzione di una colonna di carri iracheni, durante un incidente di frontiera che fece molto scalpore nell'area del Golfo, confermando le capacit\u00e0 combattive degli iraniani. Nella guerra 1980-1988 \u00e8 stato ugualmente impiegato, con effetti anche in questo caso micidiali, nonostante fosse ancora il modello \"A\" originale, di cui gli iraniani acquistarono quasi 3000 esemplari fino al 1979. Tra l'altro, venne usato contro la marina irachena in una battaglia nel novembre 1980, che cost\u00f2 la perdita di gran parte delle unit\u00e0 veloci di tale marina a causa dei missili AGM-65 lanciati dagli F-4. Le 'Osa' irachene erano indifese contro tali missili e l'unica difesa, le cortine fumogene, non vennero impiegate, cos\u00ec i Phantom le distrussero con lanci di AGM-65 in pochi minuti.\nL'uso maggiore di tale famiglia di missili \u00e8 stata quella fatta, specialmente dagli F-16 Falcon, F-15 Eagle e A-10 Thunderbolt durante l'Operazione Desert Storm per attaccare obiettivi, specialmente corazzati; oltre 5000 missili sono stati lanciati in quei 42 giorni di guerra su praticamente ogni tipo di obiettivo tattico. Tali missili potevano essere portati in grappoli di 3 armi sotto ciascuna ala, oppure in rampe singole.\nCon un costo di circa 100.000 dollari l'uno, il Maverick \u00e8 relativamente economico rispetto alla sua efficacia complessiva. Oltretutto richiede solo una modesta interfaccia con l'aereo lanciatore, tanto che anche macchine semplici come il A-10 o l'Orao lo hanno adottato. L'Italia, nonostante questo, lo ha comprato solo negli anni novanta e per i soli AV-8B della Marina, lasciando gli aerei dell'AM, specialmente gli AMX da supporto tattico, privi di un ordigno di grande efficienza complessiva.\nProdotto in oltre 30.000 esemplari solo nei modelli a guida TV, esso \u00e8 diventato rapidamente il missile tattico pi\u00f9 diffuso della categoria a livello mondiale. Il segreto del suo successo \u00e8 dato dalla compattezza e semplicit\u00e0 del sistema di guida, capace di assicurare una guida indipendente dall'aereo lanciatore, e una leggerezza complessiva data dalla mancanza di specifiche eccessivamente severe su gittate (quella pratica difficilmente supera i 5\u00a0km), velocit\u00e0 e peso della testata.\nLa chiamata radio che viene effettuata dai piloti appartenenti al gruppo NATO dopo un lancio di un AGM-65 Maverick \u00e8 \"Rifle\"."}
{"id": "519385", "revid": "92723", "url": "https://it.wikipedia.org/wiki?curid=519385", "title": "Eparchia di Miskolc", "text": "Leparchia di Miskolc (in latino: \"Eparchia Miskolcensis\") \u00e8 una sede della Chiesa greco-cattolica ungherese suffraganea dell'arcieparchia di Hajd\u00fadorog. Nel 2019 contava 49.000 battezzati. \u00c8 retta dall'eparca Atan\u00e1z Orosz.\nTerritorio.\nL'eparchia estende la sua giurisdizione su tutti i fedeli greco-cattolici residenti nelle province ungheresi di Borsod-Aba\u00faj-Zempl\u00e9n e di Heves, nel nord-est dell'Ungheria.\nSede eparchiale \u00e8 il comune di M\u00facsony, mentre a Miskolc sorge la cattedrale dell'Assunzione di Maria.\nIl territorio \u00e8 suddiviso in 64 parrocchie, raggruppate in due arcidiaconati e sei decanati.\nStoria.\nL'esarcato apostolico \u00e8 stato eretto il 4 giugno 1924, accorpando in un'unica giurisdizione ecclesiastica 22 parrocchie delle eparchie di Pre\u0161ov (oggi arcieparchia) e di Muka\u010devo, che, in seguito al trattato del Trianon del 1920, venivano ora a trovarsi all'interno dei confini della nuova Ungheria.\nNel 1972 la sede dell'esarca \u00e8 stata trasferita a M\u00facsony.\nIl 5 marzo 2011 in forza del decreto \"Ut aptius spirituali\" della Congregazione per le Chiese Orientali ha incorporato 29 parrocchie che fino ad allora erano appartenute all'eparchia di Hajd\u00fadorog (oggi arcieparchia).\nIl 19 marzo 2015, in forza della bolla \"Qui successimus\" di papa Francesco, l'esarcato apostolico \u00e8 stato elevato al grado di eparchia, che contestualmente \u00e8 stata resa suffraganea dell'arcieparchia di Hajd\u00fadorog.\nStatistiche.\nL'eparchia nel 2019 contava 49.000 battezzati."}
{"id": "519386", "revid": "110157", "url": "https://it.wikipedia.org/wiki?curid=519386", "title": "Abbazia territoriale di Pannonhalma", "text": "Labbazia territoriale di Pannonhalma (in latino: \"Abbatia Territorialis S. Martini in Monte Pannoniae\") \u00e8 una sede della Chiesa cattolica in Ungheria immediatamente soggetta alla Santa Sede. Nel 2019 contava 21.924 battezzati su 28.700 abitanti. \u00c8 retta dall'arciabate Cirill Tam\u00e1s Hortob\u00e1gyi, O.S.B.\nTerritorio.\nL'abbazia territoriale di Pannonhalma estende la sua giurisdizione sull'abbazia di Bakonyb\u00e9l e sui territori di Bakonyp\u00e9terd, L\u00e1zi, Nyalka, Ravazd, Tarj\u00e1npuszta, Veszpr\u00e9mvars\u00e1ny, V\u00e9nek, Gy\u0151rasszonyfa, T\u00e1p, T\u00e1pszentmikl\u00f3s; e tre distretti di Gy\u0151r (Kismegyer, Gy\u0151rszentiv\u00e1n, M\u00e9nf\u0151csanak).\nSede abbaziale \u00e8 l'arciabbazia di Pannonhalma, dove si trova la cattedrale dedicata a San Martino.\nIl territorio si estende su 356\u00a0km\u00b2 ed \u00e8 suddiviso in 15 parrocchie.\nStoria.\nPannonhalma fu il primo monastero benedettino ungherese, fondato nel 996 dal principe G\u00e9za, il quale lo scelse come sede dei monaci, e ben presto divenne la sede dell'intero ordine. Il monastero venne costruito in onore di San Martino di Tours. Il figlio di G\u00e9za, re Stefano I, don\u00f2 beni e propriet\u00e0 al monastero. Astrik (Anastasius) fu il primo abate.\nIl monastero divenne arciabbazia della congregazione d'Ungheria nel 1541. In seguito all'invasione ottomana dell'Europa del XVI e XVII secolo, venne trasformato in fortezza. Durante i 150 anni d'occupazione turca i monaci dovettero abbandonare l'arciabbazia per periodi pi\u00f9 o meno lunghi. Durante la guida dell'arciabate Benedek Sajgh\u00f3 venne iniziata la costruzione di un nuovo edificio barocco.\nIl XVIII secolo, era dell'Illuminismo, influenz\u00f2 anche la vita dei monasteri. Secondo la dottrina del giuseppinismo gli ordini religiosi furono giudicati secondo criteri di utilit\u00e0 immediata, tollerando solo quegli ordini che gestivano asili, scuole od ospedali.\nDopo il 1945 le propriet\u00e0 dell'ordine e le scuole gestite dai Benedettini vennero confiscate dallo stato comunista dal 1950 fino alla caduta del comunismo ungherese. Nel 1995, un anno prima del millennio, il complesso venne ristrutturato e rinnovato.\nIl 30 dicembre 1977 ha ceduto alcune parrocchie in territorio cecoslovacco all'arcidiocesi di Trnava.\nIl 31 maggio 1993, in forza della bolla \"Hungarorum gens\" di papa Giovanni Paolo II, ha assunto l'attuale fisionomia territoriale.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 28.700 persone contava 21.924 battezzati, corrispondenti al 76,4% del totale."}
{"id": "519388", "revid": "92723", "url": "https://it.wikipedia.org/wiki?curid=519388", "title": "Diocesi di Seghedino-Csan\u00e1d", "text": "La diocesi di Seghedino-Csan\u00e1d (in latino: \"Dioecesis Segediensis-Csanadiensis\") \u00e8 una sede della Chiesa cattolica in Ungheria suffraganea dell'arcidiocesi di Kalocsa-Kecskem\u00e9t. Nel 2020 contava 361.500 battezzati su 821.250 abitanti. \u00c8 retta dal vescovo L\u00e1szl\u00f3 Kiss-Rig\u00f3.\nTerritorio.\nLa diocesi comprende per intero le province di Csongr\u00e1d e di B\u00e9k\u00e9s e, in minima parte, quella di J\u00e1sz-Nagykun-Szolnok (le citt\u00e0 di Kunszentm\u00e1rton, T\u00farkeve e Mez\u0151t\u00far, nonch\u00e9 i comuni di Mestersz\u00e1ll\u00e1s, Kuncsorba, Mez\u0151h\u00e9k e Kungyalu).\nSede vescovile \u00e8 la citt\u00e0 di Seghedino, dove si trova la cattedrale di Nostra Signora d'Ungheria. A B\u00e9k\u00e9scsaba sorge la concattedrale di Sant'Antonio di Padova. Csan\u00e1d \u00e8 il nome storico della diocesi, che corrisponde all'odierno comune rumeno di Cenad al confine con l'Ungheria.\nIl territorio si estende su 10.851\u00a0km\u00b2 ed \u00e8 suddiviso in 111 parrocchie, raggruppate in 8 decanati: Gyula, Szarvas, Orosh\u00e1za, Mez\u0151kov\u00e1csh\u00e1za, Szentes, Mak\u00f3, Seghedino e Kistelek.\nStoria.\nLa diocesi di Csan\u00e1d fu eretta nel 1030 da re Stefano I d'Ungheria, dopo che ebbe conquistato il territorio. Fu designato come primo vescovo l'abate italiano Gerardo, tutore di Emerico, figlio di re Stefano. Gerardo dette avvio ad un'ampia opera di evangelizzazione del territorio, grazie soprattutto all'opera dei benedettini, che vi contribuirono con la fondazione di diverse abbazie, veri centri di inculturazione della regione. La diocesi occupava il territorio del Banato.\nLa diocesi, una delle pi\u00f9 orientali della cristianit\u00e0 di rito latino, era la pi\u00f9 esposta alle invasioni provenienti da est. Per questo motivo, il territorio diocesano venne pi\u00f9 volte devastato dalle incursioni dei Cumani nel 1091, dei Mongoli e dei Tartari nel XIII secolo. Nel XIV secolo sub\u00ec l'immigrazione dei serbi ortodossi della Rascia, in seguito alla conquista del loro territorio originario da parte degli ottomani. La diocesi ebbe in questo periodo grande importanza politica, come testimoniano frequenti visite dei re d'Ungheria; e la maggiore preoccupazione dei vescovi era quella di difendere la popolazione e di ricostruire dopo le distruzioni operate dagli ottomani, in particolare nel XV secolo, che vide la diocesi impegnata in prima linea nella guerra di resistenza contro l'invasione ottomana. Non di rado i vescovi di questo periodo erano anche valorosi soldati; nel 1455 san Giovanni da Capestrano predicando la difesa della cristianit\u00e0 visit\u00f2 Csan\u00e1d.\nNel 1514 Gy\u00f6rgy D\u00f3zsa, a capo della rivolta dei contadini, ordin\u00f2 che il vescovo Mikl\u00f3s Cs\u00e1ky fosse impalato. Nella battaglia di Moh\u00e1cs del 1526 anche il suo successore Ferenc Csaholi fu ucciso, assieme ad altri sei vescovi, e quasi tutta la diocesi cadde nelle mani dei nobili Z\u00e1polya, alleati dei Turchi. In questo turbolento periodo, la diocesi rimase molti anni vacante e dal 1526 al 1552 non furono pi\u00f9 consacrati vescovi.\nNel 1552 i Turchi conquistarono Timi\u0219oara e sottomisero tutto il territorio diocesano; da questo momento la diocesi piomb\u00f2 in uno stato di totale disfacimento: fino al 1686 continuer\u00e0 ad esistere solo nominalmente, mentre i vescovi, non potendo prendere possesso della loro sede, risiedevano a Bratislava o a Trnava, nell'odierna Slovacchia. Durante il periodo di occupazione turca i cattolici erano particolarmente odiati, perch\u00e9 considerati alleati degli imperatori di Vienna, acerrimi nemici dei Turchi. I presbiteri cattolici erano sistematicamente espulsi, con l'eccezione dei francescani, gli unici tollerati, che dovevano disimpegnare tutto il servizio liturgico e pastorale. La comunit\u00e0 francescana che prese in carico la diocesi fu quella di Seghedino, citt\u00e0 che nel medioevo era compresa nell'arcidiocesi di Kalocsa; il superiore dei francescani di Seghedino ebbe il titolo di vicario generale della diocesi. Nacque in questo periodo la figura dei \"licenziati\", laici istruiti che avevano il compito di riunire i fedeli l\u00e0 dove non c'erano preti e di guidare le comunit\u00e0 nelle preghiere e nell'istruzione cristiana.\nNel 1685 la citt\u00e0 di Csan\u00e1d torn\u00f2 in mano cristiana, ma il territorio era zona di guerra e i vescovi non poterono stabilirvisi. Nel 1701-1702 gli austriaci, prima di arrendersi, distrussero completamente l'antica citt\u00e0 episcopale per non lasciarla in mano nemica. Negli stessi anni i vescovi ottennero dalla Corte imperiale di poter ricostituire la loro diocesi, nonostante il territorio originario fosse per lo pi\u00f9 occupato dai turchi, e fu loro assegnata come cattedrale la chiesa principale di Seghedino.\nNel 1718 la pace di Passarowitz sanc\u00ec la riconquista del territorio della diocesi da parte degli ungheresi, cosicch\u00e9 il vescovo L\u00e1szl\u00f3 N\u00e1dasdy pot\u00e9 stabilire un'effettiva giurisdizione sulla diocesi. Tuttavia, la Corte viennese, pi\u00f9 preoccupata degli aspetti militari, non favor\u00ec l'immediata ricostituzione della diocesi: la sede vescovile rimase inizialmente a Seghedino e fu trasferita a Timi\u0219oara solo nel 1730. La diocesi era spopolata, ma nelle terre riconquistate si insediarono coloni tedeschi. Nel 1734 si tenne a Timi\u0219oara il primo sinodo della diocesi ricostituita.\nLa ricostruzione della diocesi e delle sue strutture dur\u00f2 oltre un secolo. Nel 1775 papa Pio VI, in considerazione delle vicende storiche che avevano fatto di Seghedino la sede dei vescovi di Csan\u00e1d, sottrasse definitivamente la citt\u00e0 dalla giurisdizione dell'arcidiocesi di Kalocsa e la annett\u00e9 alla diocesi di Csan\u00e1d. Nel 1806 il vescovo L\u00e1szl\u00f3 K\u0151szeghy von Remete, gesuita, istitu\u00ec a Timi\u0219oara il seminario diocesano. Durante il suo episcopato furono erette pi\u00f9 di cento nuove parrocchie, cosa che fu favorita del ripopolamento del territorio e dal trasferimento di coloni cattolici provenienti da ovest. I vescovi successivi chiamarono in diocesi diverse congregazioni religiose, sia maschili che femminili, soprattutto per la fondazione di scuole cattoliche.\nDurante la rivoluzione del 1848 il vescovo J\u00f3zsef Krivinai Lonovich fu mandato in esilio e il governo rivoluzionario elesse in sua vece Mih\u00e1ly Horv\u00e1th, che non ricevette mai la conferma della Santa Sede e di conseguenza non fu consacrato.\nIl territorio della diocesi sub\u00ec un considerevole ridimensionamento al termine della Prima guerra mondiale, quando, in seguito al trattato del Trianon del 1920, pi\u00f9 di tre quarti del territorio si venne a trovare fuori dai nuovi confini nazionali ungheresi. Il 10 febbraio 1923 nella parte che ricadeva sotto il regno di Jugoslavia fu eretta l'amministrazione apostolica del Banato jugoslavo, divenuta in seguito la diocesi di Zrenjanin, comprendente 62 parrocchie. Il 17 febbraio 1923 per le 153 parrocchie della diocesi che ricadevano in territorio romeno fu eretta l'amministrazione apostolica di Timi\u0219oara, che il 5 giugno 1930 diede origine alla diocesi di Timi\u0219oara. Alla nuova diocesi ungherese rimanevano solo poco pi\u00f9 di 30 parrocchie.\nIl 19 giugno 1931, con la bolla \"Per Apostolicas\" di papa Pio XI, la sede vescovile fu trasferita a Seghedino, dove il vescovo si era gi\u00e0 stabilito dal 1923, e fu eretta a nuova cattedrale la chiesa di Nostra Signora d'Ungheria. Il 30 settembre precedente era stato aperto il nuovo seminario, perch\u00e9 il seminario, la biblioteca, l'archivio e il tesoro della diocesi erano rimasti a Timi\u0219oara. Il 14 giugno 1941 con il decreto \"Postulante\" della Sacra Congregazione Concistoriale fu eretto il capitolo della cattedrale, con l'unica dignit\u00e0 di preposito e cinque canonicati, a cui venivano attribuiti gli uffici di teologo, penitenziere e parroco della cattedrale.\nDopo la Seconda guerra mondiale la diocesi perse il controllo delle sue strutture per l'imposizione del regime socialista: dapprima sui suoi organi di stampa (1945-1946) e quindi sulle scuole cattoliche (1948). Nel 1950 furono soppressi in Ungheria gli ordini religiosi, con il trasferimento forzato di monaci e suore, la chiusura dei monasteri e danni al patrimonio culturale. Nel 1948 un gruppo di giovani attivisti occup\u00f2 il seminario e dopo il 1\u00ba agosto 1950 il regime sottopose la Chiesa cattolica al controllo dei movimento dei preti per la pace, che fiancheggiavano le autorit\u00e0 socialiste.\nIl 19 aprile 1952 la Santa Sede affid\u00f2 ai vescovi di Csan\u00e1d l'amministrazione della porzione della diocesi di Gran Varadino in territorio ungherese, territorio definitivamente incorporato nella diocesi il 5 agosto 1982, data in cui con il decreto \"Ad satius animarum\" della Sacra Congregazione per i Vescovi la diocesi ha assunto il nome attuale.\nIl 31 maggio 1993 ha ceduto una porzione del suo territorio a vantaggio dell'erezione della diocesi di Debrecen-Ny\u00edregyh\u00e1za; e contestualmente altre modifiche territoriali hanno portato la diocesi ad assumere l'attuale fisionomia territoriale.\nIl 15 ottobre 2010 la chiesa di Sant'Antonio di Padova di B\u00e9k\u00e9scsaba \u00e8 divenuta concattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 821.250 persone contava 361.500 battezzati, corrispondenti al 44,0% del totale."}
{"id": "519389", "revid": "110157", "url": "https://it.wikipedia.org/wiki?curid=519389", "title": "Diocesi di Sz\u00e9kesfeh\u00e9rv\u00e1r", "text": "La diocesi di Sz\u00e9kesfeh\u00e9rv\u00e1r (in latino: \"Dioecesis Albae Regalensis\") \u00e8 una sede della Chiesa cattolica in Ungheria suffraganea dell'arcidiocesi di Esztergom-Budapest. Nel 2017 contava 405.000 battezzati su 810.000 abitanti. \u00c8 retta dal vescovo Antal Sp\u00e1nyi.\nTerritorio.\nLa diocesi comprende la provincia di Fej\u00e9r in Ungheria.\nSede vescovile \u00e8 la citt\u00e0 di Sz\u00e9kesfeh\u00e9rv\u00e1r, dove si trova la cattedrale di Santo Stefano.\nIl territorio \u00e8 suddiviso in 149 parrocchie.\nStoria.\nLa diocesi \u00e8 stata eretta il 17 giugno 1777 con la bolla \"In universa gregis\" di papa Pio VI, ricavandone il territorio dalle diocesi di Veszpr\u00e9m (oggi arcidiocesi) e di Gy\u0151r.\nIl vescovo Vince Jekelfalussy fu il primo vescovo ungherese a pubblicare il dogma dell'infallibilit\u00e0 papale sancito dal Concilio Vaticano I senza domandare prima il consenso del re (\"placet regium\") e fu rimproverato dalle autorit\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 810.000 persone contava 405.000 battezzati, corrispondenti al 50,0% del totale."}
{"id": "519390", "revid": "110157", "url": "https://it.wikipedia.org/wiki?curid=519390", "title": "Diocesi di Szombathely", "text": "La diocesi di Szombathely (in latino: \"Dioecesis Sabariensis\") \u00e8 una sede della Chiesa cattolica in Ungheria suffraganea dell'arcidiocesi di Veszpr\u00e9m. Nel 2017 contava 216.302 battezzati su 297.375 abitanti. \u00c8 retta dal vescovo J\u00e1nos Sz\u00e9kely.\nTerritorio.\nLa diocesi comprende il comitato di Vas e parti del comitato di Zala.\nSede vescovile \u00e8 la citt\u00e0 di Szombathely, dove si trova la cattedrale della Visitazione di Maria Vergine.\nIl territorio si estende su 4.660\u00a0km\u00b2 ed \u00e8 suddiviso in 67 parrocchie.\nStoria.\nSzombathely corrisponde all'antica citt\u00e0 romana di Sabaria (o Savaria), che fu capitale della provincia della Pannonia Prima. Come tale \u00e8 probabile che fu sede di una diocesi, forse sede metropolitana della provincia, che comprendeva anche le diocesi di Scarbantia (odierna Sopron) e di Carnunto (oggi Petronell-Carnuntum); non si conoscono tuttavia vescovi cattolici di Sabaria. Originario di Sabaria era san Martino di Tours; in una delle sue biografie si racconta che, dopo molti anni di servizio militare, ritorn\u00f2 nella sua citt\u00e0 natale e sub\u00ec la persecuzione del locale vescovo ariano per la sua fede cattolica.\nL'odierna diocesi \u00e8 stata eretta il 17 giugno 1777 con la bolla \"Relata semper\" di papa Pio VI, ricavandone il territorio dalle diocesi di Gy\u0151r, di Veszpr\u00e9m e di Zagabria (le ultime due oggi arcidiocesi). Era originariamente suffraganea dell'arcidiocesi di Esztergom (oggi arcidiocesi di Esztergom-Budapest).\nIl primo vescovo, J\u00e1nos Szily, costru\u00ec il seminario (1777-1780), il palazzo vescovile (1780-1783) e la cattedrale (1791-1797).\nIn seguito al trattato del Trianon, il 18 maggio 1922 e nel 1923 cedette porzioni del suo territorio rispettivamente all'amministrazione apostolica del Burgenland (oggi diocesi di Eisenstadt) e alla diocesi di Lavant (oggi arcidiocesi di Maribor).\nIl 31 marzo 1993 \u00e8 entrata a far parte della provincia ecclesiastica dell'arcidiocesi di Veszpr\u00e9m.\nIl 1\u00ba maggio 2018 \u00e8 avvenuta a Szombathely la beatificazione di J\u00e1nos Brenner, sacerdote della diocesi ucciso in un'aggressione notturna il 15 settembre 1957, nell'ambito della persecuzione antireligiosa del regime comunista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 297.375 persone contava 216.302 battezzati, corrispondenti al 72,7% del totale."}
{"id": "519391", "revid": "307923", "url": "https://it.wikipedia.org/wiki?curid=519391", "title": "Francesco Marucelli", "text": "Biografia.\nFrancesco Marucelli nacque a Firenze il 1\u00ba marzo 1625 da Alessandro di Francesco e da Elisabetta di Orazio Monterappoli. Laureatosi \"in utroque iure\" all'Universit\u00e0 di Pisa il 29 marzo 1647, pass\u00f2 a Roma, dove visse caro alla corte papale e agli studiosi. Risiedette a Roma fino alla morte. Nel 1691 fu annoverato fra gli Arcadi con il nome di Cleodamo Tiunteo.\nEra di famiglia nobile e ricca; ma, senza aspirare a onori, si diede a raccogliere migliaia di libri di ogni materia, da cui ricav\u00f2 varie compilazioni rimaste inedite, e soprattutto una grandiosa bibliografia di erudizione che intitol\u00f2 \"Mare magnum omnium materiarum\". Quest'opera di prodigiosa dottrina contiene, con accurate indicazioni, la bibliografia di circa seimila argomenti dei pi\u00f9 svariati, e fu riordinata a cura del nipote Alessandro, in 111 volumi manoscritti, ora nella Biblioteca Marucelliana di Firenze. La quale deve appunto alla munificenza del Marucelli la sua origine: poich\u00e9 egli dispose per testamento che tutti i suoi libri fossero portati a Firenze e che a sue spese si costruisse una pubblica biblioteca presso il palazzo della sua famiglia. La biblioteca fu compiuta e aperta nel 1752 dal nipote del fondatore, Alessandro Marucelli (1672-1751), il quale don\u00f2 anche i propri libri e nomin\u00f2 bibliotecario Angelo Maria Bandini, che resse la Biblioteca per circa cinquant'anni, ed ebbe in seguito un incremento notevole con l'acquisizione dei fondi degli Ordini religiosi soppressi.\nOpere.\nTra le sue opere va ricordato il \"Mare Magnum\", una grandiosa opera bibliografica in 111 volumi che indicizzava dividendo per soggetti il sapere universale di allora. Quest'opera monumentale \u00e8 conservata in forma manoscritta alla Marucelliana e fu ordinata e pubblicata dal nipote Alessandro.\nMarucelli tradusse in esametri latini la prima \"Olimpica\" di Pindaro (Firenze, Biblioteca Marucelliana, Misc., 76.1, 1) e volgarizz\u00f2 e continu\u00f2 il \"De vita solitaria\" di Francesco Petrarca (Ibid., Mss., C.198, I, cc. 1-126: volgarizzamento; II, cc. 127r-212r: continuazione; entrambi autografi)."}
{"id": "519392", "revid": "110157", "url": "https://it.wikipedia.org/wiki?curid=519392", "title": "Diocesi di Comayagua", "text": "La diocesi di Comayagua (in latino: \"Dioecesis Comayaguensis\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2019 contava 685.424 battezzati su 727.813 abitanti. \u00c8 retta dal vescovo Roberto Camilleri Azzopardi, O.F.M.\nTerritorio.\nLa diocesi comprende i dipartimenti di Comayagua e La Paz nella parte centro-occidentale dell'Honduras.\nSede vescovile \u00e8 la citt\u00e0 di Comayagua, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 7.527\u00a0km\u00b2 ed \u00e8 suddiviso in 38 parrocchie.\nStoria.\nLa prima diocesi di Comayagua, antica capitale del Paese, ricevette questa denominazione nel 1561, in seguito alla traslazione delle sede vescovile da Trujillo e la mantenne fino al 2 febbraio 1916, quando la sede fu trasferita a Tegucigalpa e la diocesi fu elevata al rango di arcidiocesi metropolitana.\nL'attuale diocesi \u00e8 stata eretta il 13 marzo 1963 con la bolla \"Qui Dei arcano\" di papa Giovanni XXIII, ricavandone il territorio dalla stessa arcidiocesi di Tegucigalpa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 727.813 persone contava 685.424 battezzati, corrispondenti al 94,2% del totale."}
{"id": "519393", "revid": "110157", "url": "https://it.wikipedia.org/wiki?curid=519393", "title": "Diocesi di Juticalpa", "text": "La diocesi di Juticalpa (in latino: \"Dioecesis Iuticalpensis\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2019 contava 554.000 battezzati su 608.000 abitanti. \u00c8 retta dal vescovo Jos\u00e9 Bonello, O.F.M.\nTerritorio.\nLa diocesi comprende il dipartimento di Olancho nella parte centro-orientale dell'Honduras.\nSede vescovile \u00e8 la citt\u00e0 di Juticalpa, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 23.905\u00a0km\u00b2 ed \u00e8 suddiviso in 13 parrocchie.\nStoria.\nLa prelatura territoriale dell'Immacolata Concezione di Maria Vergine di Olancho fu eretta il 6 marzo 1949, ricavandone il territorio dall'arcidiocesi di Tegucigalpa.\nIl 31 ottobre 1987 la prelatura territoriale \u00e8 stata elevata a diocesi con la bolla \"Universae Dei\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 608.000 persone contava 554.000 battezzati, corrispondenti al 91,1% del totale."}
{"id": "519394", "revid": "110157", "url": "https://it.wikipedia.org/wiki?curid=519394", "title": "Diocesi di Yoro", "text": "La diocesi di Yoro (in latino: \"Dioecesis Yorensis\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2017 contava 496.650 battezzati su 618.700 abitanti. \u00c8 retta dal vescovo H\u00e9ctor David Garc\u00eda Osorio.\nTerritorio.\nLa diocesi comprende il dipartimento di Yoro nella parte settentrionale dell'Honduras, per un totale di 11 comuni: Arenal, El Negrito, El Progreso, Joc\u00f3n, Moraz\u00e1n, Olanchito, Santa Rita, Sulaco, Victoria, Yorito e Yoro.\nSede vescovile \u00e8 la citt\u00e0 di El Progreso, dove si trova la cattedrale della Beata Vergine della Mercede (\"Nuestra Se\u00f1ora de Las Mercedes\").\nIl territorio si estende su una superficie di 7.781\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 19 settembre 2005 con la bolla \"Ad efficacius\" di papa Benedetto XVI, ricavandone il territorio dall'arcidiocesi di Tegucigalpa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 618.700 persone contava 496.650 battezzati, corrispondenti all'80,3% del totale."}
{"id": "519398", "revid": "400694", "url": "https://it.wikipedia.org/wiki?curid=519398", "title": "Galleria d'arte moderna di Bologna", "text": "La Galleria d'arte moderna di Bologna \u00e8 stato uno dei musei pi\u00f9 importanti della citt\u00e0 di Bologna.\nAttualmente, dopo aver abbandonato la sua sede storica in piazza della Costituzione, ha cinque sedi espositive: la sede centrale del Museo d'arte moderna di Bologna, Villa delle Rose, il Museo Morandi, la Casa Morandi e il Museo per la memoria di Ustica, ed un patrimonio di oltre 3.500 opere d'arte moderna e arte contemporanea. Con l'apertura del nuovo museo in via Don Minzoni si affiancano a tali attivit\u00e0 anche eventi musicali, spettacoli, film e incontri con gli artisti.\nStoria.\nLa galleria venne fondata nel 1926 ed ebbe come prima sede Villa delle Rose, un edificio donato al Comune di Bologna dalla contessa Nerina Armandi Avogli. Presto, grazie a numerose acquisizioni e donazioni, la collezione si ingrand\u00ec, tanto che gi\u00e0 nel 1961 contava pi\u00f9 di 2.000 opere.\nPer problemi di spazio il Comune decise perci\u00f2 di trasferire parte delle opere in un nuovo edificio situato nel quartiere Fiera, affidandone il progetto a Leone Pancaldi.\nQuesta nuova sede della Galleria, inaugurata nel 1975, aveva una superficie espositiva di circa 2.700\u00a0m\u00b2 e ha ospitato sia la collezione permanente, le cui opere venivano esposte a rotazione, che mostre temporanee.\nIl 5 maggio del 2007 \u00e8 stata inaugurata la nuova sede per l'arte moderna e contemporanea nell'ex Forno del pane di via Don Minzoni (nel nuovo distretto culturale della Manifattura delle Arti), denominata \"Museo d'arte moderna di Bologna\" (o \"MAMbo\"), che con i suoi 9.500\u00a0m\u00b2 diviene uno dei musei italiani pi\u00f9 importanti dedicati al contemporaneo.\nCollezioni.\nLa galleria \u00e8 proprietaria di una collezione di scultura e pittura dal XIX secolo in avanti, con particolare riguardo alle correnti artistiche italiane del secondo dopoguerra, e comprende opere di Francesco Hayez, Salvatore Garau, Arnaldo Pomodoro, Alfredo Savini, Giorgio Morandi e molti altri, ora destinata al MAMbo.\nLa collezione del MAMbo, inaugurata nel marzo 2008, ospita opere di artisti contemporanei, ospitando sia collezioni permanenti che mostre temporanee."}
{"id": "519399", "revid": "330019", "url": "https://it.wikipedia.org/wiki?curid=519399", "title": "Abbazia territoriale di Wettingen-Mehrerau", "text": "Labbazia territoriale di Wettingen-Mehrerau (in latino: \"Abbatia Territorialis Maris Stellae\") \u00e8 una sede della Chiesa cattolica in Austria immediatamente soggetta alla Santa Sede. Nel 2019 contava 290 battezzati su 350 abitanti. \u00c8 retta dall'abate Vinzenz Wohlwend, O.Cist.\nTerritorio.\nIl territorio comprende l'abbazia di Mehrerau e il priorato di Birnau, che si trovano presso la citt\u00e0 di Bregenz nello stato federale austriaco del Vorarlberg. A Mehrerau si trova la cattedrale abbaziale di Nostra Signora Stella del Mare di Wettingen.\nStoria.\nL'abbazia di Mehrerau.\nIl primo monastero di Mehrerau fu fondato dall'abate irlandese san Colombano assieme al compagno san Gallo che, provenienti da Luxeuil, si trattennero nei luoghi dell'abbazia verso il 611 e costruirono un monastero sul modello di quello di Luxeuil. Un monastero femminile fu fondato nelle vicinanze.\nScarse sono le notizie sulla vita del monastero dalla sua fondazione fino al 1079, quando il monastero fu riformato dal monaco Goffredo, mandato dall'abate Guglielmo di Hirsau, e fu introdotta la regola di san Benedetto.\nTra il 1097 e il 1098 l'abbazia fu ricostruita dal conte Ulrico di Bregenz, che ne divenne il protettore, e fu ripopolata da monaci proveniente dall'abbazia di Petershausen, vicino a Costanza.\nNel XII e XIII secolo l'abbazia acquis\u00ec una vasta propriet\u00e0 terriera; alla met\u00e0 del XVI secolo aveva il diritto di patronato su 65 parrocchie.\nDurante la riforma protestante l'abbazia rimase un caposaldo del cattolicesimo nel Vorarlberg. In particolare, Ulrich M\u00f6tz, divenuto successivamente abate, esercit\u00f2 una grande influenza nella Bregenzerwald, predicando contro le novit\u00e0 religiose introdotte dai protestanti.\nDurante la Guerra dei trent'anni l'abbazia pat\u00ec la devastazione ad opera degli Svedesi, che vi alloggiarono le truppe e pretesero somme in denaro; derubarono l'abbazia di quasi tutte le sue rendite. Nonostante ci\u00f2, l'abbazia offr\u00ec spesso rifugio gratuito ai religiosi espulsi dalla Germania e dalla Svizzera.\nNel XVIII secolo l'abbazia aveva gi\u00e0 recuperato l'antica floridezza. Nel 1738 fu completata la ricostruzione della chiesa e gli edifici monastici furono costruiti fra il 1774 e il 1781.\nL'esistenza di Mehrerau fu minacciata, come quella delle altre fondazioni religiose, dalle mire dell'imperatore Giuseppe II. L'abate Benedetto riusc\u00ec ad ottenere il ritiro del decreto imperiale di soppressione, che era gi\u00e0 stato firmato.\nCon il trattato di Presburgo del 1805 il Vorarlberg fu ceduto alla Baviera, che con il \"Reichsdeputationshauptschluss\" aveva gi\u00e0 secolarizzato tutte le sue case religiose fra il 1802 e il 1803. Le autorit\u00e0 bavaresi redassero l'inventario dei beni dell'abbazia nell'aprile del 1806. L'abbazia come ultimo tentativo di salvarsi offr\u00ec di diventare una scuola magistrale maschile, ma il governo bavarese rigett\u00f2 l'offerta e sciolse l'abbazia con effetto dal 1\u00ba settembre 1806. I monaci furono sfrattati e la preziosa biblioteca fu dispersa; una parte dei libri fu immediatamente bruciata. I boschi e i campi di propriet\u00e0 dell'abbazia furono confiscati dallo Stato.\nNel febbraio del 1807 la chiesa fu chiusa e gli altri edifici furono venduti all'asta. Fra il 1808 e il 1809 la chiesa fu demolita e il materiale da costruzione fu reimpiegato nella costruzione del porto lacustre di Lindau.\nWettingen-Mehrerau.\nNel 1814 il Vorarlberg torn\u00f2 all'Austria e gli edifici rimasti ebbero vari impieghi, finch\u00e9 nel 1853 furono acquistati, con l'autorizzazione dell'imperatore Francesco Giuseppe, dall'abate di Wettingen, la cui abbazia cistercense era stata soppressa dal canton Argovia nel 1841 e da tredici anni cercava un nuovo luogo in cui insediarsi.\nIl 18 ottobre 1854 l'abbazia cistercense di Wettingen-Mehrerau fu formalmente ripristinata. Nello stesso anno fu avviata una scuola monastica. Gli edifici monastici furono ampliati e nel 1859 fu costruita una nuova chiesa neogotica. Di particolare interesse \u00e8 il monumento funebre del cardinale Joseph Hergenr\u00f6ther che volle essere sepolto nell'abbazia.\nNella seconda met\u00e0 del XIX secolo l'abbazia di Wettingen-Mehrerau ebbe un ruolo importante nel rilancio dell'Ordine cistercense. Era inizialmente parte della Congregazione svizzera dell'Ordine, poi di quella austriaca. Nel 1888, insieme con l'abbazia di Marienstatt lasci\u00f2 la Congregazione austriaca e costitu\u00ec la Congregazione di Mehrerau, da cui dipendevano i nuovi insediamenti di Sti\u010dna in Slovenia e di Mogila in Polonia.\nNel 1919 l'abbazia compr\u00f2 il santuario di Birnau e il vicino castello di Maurach e ne fece un priorato. A Mehrerau la comunit\u00e0 monastica gestisce il \"Collegium Bernardi\", una scuola superiore con annesso convitto. Fino a qualche anno fa gestiva anche un sanatorio.\nL'abate ha il titolo di abate di Wettingen e priore di Mehrerau. Da lui dipendono anche alcuni monasteri femminili in Svizzera.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 350 persone contava 290 battezzati, corrispondenti all'82,9% del totale."}
{"id": "519401", "revid": "1745361", "url": "https://it.wikipedia.org/wiki?curid=519401", "title": "Physics Processing Unit", "text": "La Physics Processing Unit o PPU, \u00e8 un microprocessore dedicato per la gestione del calcolo della fisica degli oggetti virtuali, specialmente per quanto riguarda i calcoli di fisica presenti nel motore grafico di un videogioco.\n\u00c8 quindi un'enorme rivoluzione, soprattutto nel campo della grafica tridimensionale, in quanto tutti i movimenti degli oggetti, la dinamica dei fluidi, la simulazione del movimento di capelli e abiti, la distruzione di oggetti e tutto quello che riguarda il tridimensionale non viene pi\u00f9 elaborato dalla CPU del computer, ma dal processore della scheda, ottimizzato per quel tipo di calcoli.\nAlla CPU viene quindi tolta una determinata mole di lavoro, rendendo disponibile tale potenza risparmiata per l'impiego in altre operazioni, tra cui la gestione del sistema operativo, del motore di gioco, dell'intelligenza artificiale ecc.\nImplementazioni.\nAgeia PhysX.\nIl primo microprocessore ad essere pubblicizzato come \"PPU\" prendeva il nome di PhysX e fu introdotto sul mercato dall'azienda chiamata Ageia. Ci\u00f2 avveniva tra la fine del 2005 e l'inizio del 2006, periodo in cui fu messa in commercio la prima scheda discreta con il microprocessore \"PPU\" al posto del GPU. Tale scheda, nella sua prima generazione, aveva le seguenti caratteristiche:\nI videogiochi che intendevano avvantaggiarsi dell'accelerazione offerta dalla \"PPU\" PhysX dovevano usare il kit NovodeX SDK fornito da Ageia stessa. A supportare i prodotti PhysX furono 2 aziende gi\u00e0 note per la produzione di schede video: ASUS e BFG Technologies. Oltre alla vendita di schede nel canale \"retail\" vennero messi in vendita (in particolare da Dell e Alienware) anche dei PC con la scheda PhysX gi\u00e0 installata.\nAgeia \u00e8 stata acquistata da nVidia il 4 febbraio 2008, la quale ha l'intenzione di sfruttare il motore PhysX tramite CUDA e la sua tecnologia per l'utilizzo della GPU per la gestione dei calcoli fisici presenti nei videogiochi.\nnVidia.\nQualunque scheda grafica GeForce con supporto CUDA 2.0 (ovvero tutte le schede della serie 8/9/100/200/400 dotate almeno di 32 Cuda Cores e di 256MB di memoria video) pu\u00f2 utilizzare PhysX con i prodotti supportati senza il bisogno di installare una scheda aggiuntiva. nVidia ha comunque continuato a supportare le soluzioni su scheda grafica esterna precedentemente elaborate da Ageia fino alla release 8.xx.xxxx dell\"'nVidia PhysX System Software\".\nA partire dai driver ForceWare 186.xx nVidia ha deciso di disattivare il supporto a PhysX quando nel sistema \u00e8 presente una GPU di un produttore diverso (ad esempio AMD). Fonti interne a nVidia hanno reso noto che la decisione \u00e8 stata resa necessaria a causa dei costi di sviluppo, per poter garantire uno standard qualitativo maggiore oltre che per motivi di business. Questa decisione ha visto la community di appassionati giungere alla creazione di una patch per Windows 7, che disabilita il controllo del produttore della GPU presente nei driver ForceWare. nVidia ha inoltre aggiunto una \"bomba ad orologeria\" nelle versioni 196.xx e 197.xx che rallenta le prestazioni con PhysX attivo e inverte le leggi di gravit\u00e0 nelle applicazioni, causando effetti di fisica sballati; anche questi, rimossi dalla community di appassionati con una successiva patch.\nCon l'avvento dei driver ForceWare 257.15, si era inizialmente constatato che nVidia avesse rimosso queste restrizioni; ma in seguito l'azienda ha comunicato su un suo blog che si trattava di un \"bug\" dei driver e che la possibilit\u00e0 di utilizzare PhysX con una scheda ATI sar\u00e0 nuovamente eliminata nella versione WHQL dei prossimi driver ForceWare.\nLe modalit\u00e0 di funzionamento di nVidia PhysX sono 3:\nI seguenti giochi supportano nVidia PhysX:\nAMD.\nAMD ha invece siglato il 12 giugno 2008 una partnership con Havok, sussidiaria di Intel, che produce il middleware Havok.\nHavok FX.\nL'SDK Havok \u00e8 il maggior contendente del PhysX SDK. Usato in pi\u00f9 di 150 giochi, inclusi titoli di grande successo quali \"Half-Life 2\", \"Alan Wake\", \"BioShock 2\" e \"Fallout 3\".\nPer competere con PhysX \"PPU\", venne commercializzata una versione del middleware nota come Havok FX che si avvantaggiava del supporto alle tecnologie Multi-GPU quali CrossFire (per ATI) e SLI (per nVidia usando le scheda video gi\u00e0 installate nel sistema per accelerare l'esecuzione dei calcoli di fisica).\nLe soluzioni offerte da Havok dividono la simulazione della fisica in \"effetti di fisica\" e in \"fisica che influisce sul gameplay\", con gli \"effetti di fisica\" che sono inviati (ove possibile) alla GPU tramite istruzioni per lo Shader Model 3.0 mentre la \"fisica che influisce sul gameplay\" viene normalmente processata dalla CPU. L'importante differenza tra i due \u00e8 che gli \"effetti di fisica\" non influiscono sul gameplay (polvere o piccoli detriti generati da un'esplosione, ad esempio). La maggior parte dei calcoli di fisica, ad ogni modo, \u00e8 effettuata via software; questo approccio \u00e8 totalmente differente da quello utilizzato nell'SDK PhysX, il quale invia tutti i calcoli di fisica alla scheda grafica esterna (se presente).\nA partire dall'acquisizione di Havok operata da Intel, Havok FX sembra essere stato accantonato e in seguito cancellato.\nIntel Larrabee.\nSi \u00e8 molto speculato riguardo alle possibilit\u00e0 che la futura architettura grafica di Intel, chiamata Larrabee possa ben prestarsi al ruolo di \"PPU\"; essa \u00e8 come il processore Cell, situata a met\u00e0 tra la CPU e la GPU nel campo del \"general purpose\". Intel ha confermato che l'architettura di Larrabee non utilizzer\u00e0 memoria con funzionalit\u00e0 \"scratchpad\", e sar\u00e0 pertanto pi\u00f9 vicina alle convenzionali gerarchie di cache presenti sulle CPU. Essa, ad ogni modo, avr\u00e0 delle estensioni che renderanno possibile l'abilitazione all'esecuzione di tante istruzioni con un \"output\" di dati piuttosto basso (come avviene, in pratica sulle CPU)."}
{"id": "519402", "revid": "110157", "url": "https://it.wikipedia.org/wiki?curid=519402", "title": "Diocesi di B\u00e0 R\u1ecba", "text": "La diocesi di B\u00e0 R\u1ecba (in latino: \"Dioecesis Barianensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2018 contava 265.040 battezzati su 1.162.325 abitanti. \u00c8 retta dal vescovo Emmanuel Nguy\u00ean Hong Son.\nTerritorio.\nLa diocesi comprende la provincia vietnamita di B\u00e0 R\u1ecba-V\u0169ng T\u00e0u.\nSede vescovile \u00e8 la citt\u00e0 di B\u00e0 R\u1ecba, dove si trova la cattedrale dei Santi Filippo e Giacomo.\nIl territorio \u00e8 suddiviso in 86 parrocchie.\nStoria.\nLa diocesi \u00e8 stata eretta il 22 novembre 2005 con la bolla \"Ad aptius consulendum\" di papa Benedetto XVI, ricavandone il territorio dalla diocesi di Xu\u00e2n L\u00f4c.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.162.325 persone contava 265.040 battezzati, corrispondenti al 22,8% del totale."}
{"id": "519404", "revid": "92723", "url": "https://it.wikipedia.org/wiki?curid=519404", "title": "Diocesi di M\u1ef9 Tho", "text": "La diocesi di M\u1ef9 Tho (in latino: \"Dioecesis Mytho\u00ebnsis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 138.065 battezzati su 4.250.090 abitanti. \u00c8 retta dal vescovo Pierre Nguy\u00ean V\u0103n Kham.\nTerritorio.\nLa diocesi, che si estende nel delta del Mekong, comprende per intero la provincia di Tien Giang e in parte quelle di Dong Thap e di Long An.\nSede vescovile \u00e8 la citt\u00e0 di M\u1ef9 Tho, dove si trova la cattedrale dell'Immacolata Concezione.\nIl territorio \u00e8 suddiviso in 111 parrocchie.\nStoria.\nLa diocesi \u00e8 stata eretta il 24 novembre 1960 con la bolla \"Quod venerabiles\" di papa Giovanni XXIII, ricavandone il territorio dal vicariato apostolico di Saigon (oggi arcidiocesi di H\u00f4 Ch\u00ed Minh).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.250.090 persone contava 138.065 battezzati, corrispondenti al 3,2% del totale."}
{"id": "519405", "revid": "110157", "url": "https://it.wikipedia.org/wiki?curid=519405", "title": "Diocesi di Xu\u00e2n L\u00f4c", "text": "La diocesi di Xu\u00e2n L\u00f4c (in latino: \"Dioecesis Xuanlocensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2017 contava 976.317 battezzati su 3.269.900 abitanti. \u00c8 retta dal vescovo John \u0110\u1ed7 V\u0103n Ng\u00e2n.\nTerritorio.\nLa diocesi si trova nella parte meridionale della provincia vietnamita di Dong Nai.\nSede vescovile \u00e8 la citt\u00e0 di Xu\u00e2n L\u00f4c, dove si trova la cattedrale di Cristo Re.\nIl territorio si estende su 5.964\u00a0km\u00b2 ed \u00e8 suddiviso in 260 parrocchie.\nStoria.\nLa diocesi \u00e8 stata eretta il 14 ottobre 1965 con la bolla \"Dioecesium partitiones\" di papa Paolo VI, ricavandone il territorio dall'arcidiocesi di Saigon (oggi arcidiocesi di H\u00f4 Ch\u00ed Minh).\nIl 22 novembre 2005 ha ceduto una porzione del suo territorio a vantaggio dell'erezione della diocesi di B\u00e0 R\u1ecba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.269.900 persone contava 976.317 battezzati, corrispondenti al 29,9% del totale. La diocesi conta la pi\u00f9 elevata proporzione di fedeli cattolici fra tutte le diocesi del Vietnam."}
{"id": "519407", "revid": "78273", "url": "https://it.wikipedia.org/wiki?curid=519407", "title": "Corse critiche", "text": ""}
{"id": "519411", "revid": "123652898", "url": "https://it.wikipedia.org/wiki?curid=519411", "title": "Carlo Crivelli", "text": "Originario di Venezia, fratello maggiore del pittore Vittore Crivelli, si form\u00f2 a Padova e in seguito lavor\u00f2 soprattutto nel sud delle Marche, diventando di fatto il pi\u00f9 importante artista attivo sul bacino dell'Adriatico, esclusa la Laguna veneta. Influenzato in giovent\u00f9 da Donatello, la sua arte rest\u00f2 sempre in bilico da un lato con le novit\u00e0 prospettiche, l'intenso espressionismo e il disegno incisivo e nervoso, dall'altro con un sontuoso decorativismo di matrice tardogotica, fatto di marmi screziati, tessuti preziosi, frutti e animali, arabeschi dorati e spesso applicazioni in pastiglia.\nPur rimanendo, per scelta, isolato dalle grandi correnti dell'arte rinascimentale che attraversavano la penisola, Crivelli si rinnov\u00f2 continuamente con originalit\u00e0 e una ricerca formale mai interrotta: \u00abNon se ne sta quieto, n\u00e9 mostra di essere pago di una creativit\u00e0 scontata e ripetuta; si arrovella invece nel cercare non composizioni nuove, ma nuove soluzioni formali, quasi soggiogato dalla esigenza di un'impossibile perfezione\u00bb). La sua ricerca fu diversa da quella dei contemporanei, ma non meno complessa: non cercava il respiro atmosferico del conterraneo Giovanni Bellini, ma si sforzava di inserire momenti di spiccata verit\u00e0 in uno schema arcaizzante e astratto.\nBiografia.\nLa conoscenza della vita di Carlo Crivelli \u00e8 legata a scarsi documenti che lo riguardano e a molte firme da lui apposte sulle sue opere che, sebbene spesso smembrate e disperse, permettono di ricostruire i suoi spostamenti.\nOrigini e formazione.\nUn documento del 13 ottobre 1444 attesta che Carlo Crivelli \u00e8 figlio del pittore \"Iachobus de Chriveris\", abitante a Venezia nella parrocchia di San Mois\u00e8 e ha un fratello minore di nome Vittore. Un terzo fratello, chiamato Ridolfo dal Ricci nel 1834, \u00e8 probabile non sia mai esistito. Dell'attivit\u00e0 del padre non si conosce nessuna opera: probabilmente fu tra i seguaci di Jacobello del Fiore o Michele Giambono. Nessun documento noto ci trasmette la data di nascita di Carlo, che viene dedotta agli anni 1430-1435, perch\u00e9 doveva essere gi\u00e0 maggiorenne quando, il 7 marzo 1457, fu condannato a sei mesi di carcere e a duecento lire di multa, \u00abperch\u00e9, innamorato di Tarsia, moglie del marinaio veneziano Francesco Cortese, la rap\u00ec dalla casa del fratello di Francesco e la tenne nascosta per molti mesi, avendo con lei rapporti carnali con disprezzo di Dio e dei sacri vincoli del matrimonio\u00bb. La vicenda del concubinato con la moglie di un marinaio, evidentemente assente da lungo periodo, dest\u00f2 scandalo e fu in tutta probabilit\u00e0 il motivo per cui l'artista si allontan\u00f2, senza fare mai ritorno, dalla sua citt\u00e0 natale.\nPur in mancanza di documentazione, si pensa che Carlo sia stato apprendista di Antonio Vivarini, Giovanni d'Alemagna e Bartolomeo Vivarini, quest'ultimo ben informato della contemporanea cultura pittorica padovana, fondata sulla scuola di Francesco Squarcione; a questa dovette guardare il giovane Crivelli, in particolare al coetaneo dalmata Giorgio \u010culinovi\u010d, detto Giorgio Schiavone, ad Andrea Mantegna, a Marco Zoppo, nonch\u00e9 ai fiorentini di passaggio in tale citt\u00e0 quali Filippo Lippi e Donatello. Non \u00e8 chiaro se l'artista ebbe, gi\u00e0 prima della condanna, un contatto diretto con la scuola padovana, o soltanto mediato dai Vivarini.\nRelativamente ai primi anni a Venezia, nessuna opera \u00e8 sicuramente riferibile all'artista. Le opere ricordate dallo storico veneziano Carlo Ridolfi (1648) nella sua citt\u00e0 di origine sono tutte perdute, ovvero un \"San Fabiano\" e le \"Nozze mistiche di santa Caterina\" nella chiesa di San Sebastiano e le \"Storie di san Leone Bembo\" nella cappella di San Sebastiano presso San Lorenzo; stessa sorte \u00e8 toccata a quelle citate dal Boschini nel 1664. Un paio di Madonne firmate (\"Madonna Huldschinsky\" a San Diego, \"Madonna col Bambino e putti\" a Verona), gi\u00e0 in monasteri veneziani, sono riferite ai primi anni sessanta e rivelano influssi padovani anche se il Bottari ha voluto riconoscervi collegamenti con Domenico Veneziano. Pi\u00f9 antica ancora, secondo l'ipotesi dello Zampetti, sarebbe la \"Madonna Speyer\" nella Fondazione Giorgio Cini, in cui si respira una cultura pi\u00f9 protorinascimentale, legata a Jacopo Bellini.\nA Zara.\nDopo l'arresto del '57 l'artista era probabilmente finito proprio a Padova, dove doveva aver legato particolarmente con Giorgio Schiavone, seguendolo poi a Zara, citt\u00e0 allora sotto il dominio veneziano, in cui lo Schiavone si trovava almeno dal 1461. Qui Crivelli \u00e8 citato in due atti notarili del 23 giugno 1463 e dell'11 settembre 1465, come \"maestro pittore, cittadino e abitante\" della citt\u00e0 dalmata, ovvero residente da almeno qualche anno.\nNessuna opera si conosce del periodo zaratino. Due \"Madonne col Bambino e due angeli\", ora a Zagabria e a New York, che furono accostate al pittore da Prijatelj, mostrano una certa debolezza del segno, che \u00e8 da riferire all'attivit\u00e0 del fratello Vittore, che pure in quegli anni si trovava nella citt\u00e0 dalmata (fino al 1476), piuttosto che a un profilo pi\u00f9 basso tenuto da Carlo per \"adeguarsi alla scuola locale\". Tutt'al pi\u00f9 si possono assegnare a questo periodo le stesse Madonne di Verona e San Diego, in cui l'artista si qualifica come \"veneto\", e quindi verosimilmente al di fuori della sua zona d'origine.\nArrivo nelle Marche.\nSi ignorano le ragioni della partenza da Zara e quando l'artista attravers\u00f2 l'Adriatico. In ogni caso, nel 1468, firm\u00f2 il \"Polittico di Massa Fermana\" e nel 1469 si trovava gi\u00e0 ad Ascoli Piceno, dove aveva gi\u00e0 avuto modo di entrare in conflitto con un cittadino per una questione di carattere amministrativo di cui restano tracce documentarie. Il 16 febbraio 1469 era infatti in causa giudiziaria contro un tale Savino di mastro Giovanni d'Ascoli, ed elesse suoi procuratori Ulisse di ser Antonio da Venezia e Corradino Pasqualucci di Ascoli. A parte questa menzione per\u00f2 le prime opere dell'artista nelle Marche gravitano tutte attorno a Fermo, come il \"Polittico di Porto San Giorgio\" (1470), eseguito per la chiesa di San Giorgio di quella citt\u00e0 su commissione di un tale Giorgio, albanese qui emigrato a seguito della conquista turca.\nResidente ad Ascoli.\nIn ogni caso \u00e8 dal 1473 che i documenti indicano la residenza stabile dell'artista ad Ascoli, quando esegue il \"Polittico di Sant'Emidio\" per il Duomo. La permanenza in citt\u00e0 viene infine suffragata dall'acquisto di una casa il 17 giugno 1478, per 10 ducati, nel sestiere di San Biagio.\nSi spos\u00f2 in una data imprecisata con una certa Iolanda, forse abruzzese di Atri, dalla quale ebbe i figli Diana e un maschio che mor\u00ec nell'agosto 1487; i due adottarono anche una bambina, Biasiola.\nSi \u00e8 ipotizzato che in questi anni l'artista avesse visitato Ferrara, dove esistevano opere di Rogier van der Weyden, o magari la Toscana, ma nessuna traccia documentaria suffraga queste proposte: la vita del Crivelli anzi sembra svolgersi senza interruzione e fino alla morte nel Piceno. La sua fama, o forse il suo spirito imprenditoriale, lo portarono a spingersi in numerosi centri del circondario, dove firm\u00f2 numerose pale d'altare.\nSoggiorni a Camerino.\nAppaiono particolarmente significativi alcuni soggiorni a Camerino, citt\u00e0 retta dai Varano e viva dal punto di vista culturale, dove operavano diversi pittori, tra cui anche Girolamo di Giovanni e Giovanni Boccati, che Crivelli doveva conoscere gi\u00e0 dal comune alunnato presso lo Squarcione a Padova. Erano attivi inoltre alcuni maestri forestieri, come Niccol\u00f2 Alunno, che dovette avere un certo ascendente sul collega veneziano, pur non essendogli artisticamente inferiore.\nNel 1482 firm\u00f2 il \"Polittico di San Domenico di Camerino\", al quale dovettero procedere e seguire altri incarichi pi\u00f9 o meno impegnativi, per cui si ritiene che per tutti gli anni ottanta l'artista dovette alternare soggiorni ad Ascoli e a Camerino, con la tendenza ad allungare le soste nella seconda, come si evince anche da un documento del 1488 in cui \u00e8 ricordato come \"commorante\" nella citt\u00e0 dei Varano, ovvero abitante con una dimora fissa. In quegli anni veniva decorato il palazzo Ducale e non \u00e8 inverosimile che anche il Crivelli vi avesse messo mano, sebbene non \u00e8 possibile trovarne traccia negli scarsi frammenti noti.\nNella tarda maturit\u00e0 accolse alcune novit\u00e0 esterne, come la nuova struttura della pala d'altare a fronte del pi\u00f9 ripetitivo polittico: ne \u00e8 un esempio straordinario l\"Annunciazione di Ascoli\", del 1486. La peculiarit\u00e0 dell'opera - originariamente collocata nella chiesa della Santissima Annunziata ad Ascoli Piceno - sta nella testimonianza della piena padronanza da parte del Maestro delle innovazioni rinascimentali. Se \u00e8 vero infatti che il Crivelli caratterizza la sua produzione in termini antichizzanti, in linea con la tradizione veneziana antecedente al Bellini, ci\u00f2 non \u00e8 affatto dovuto alla mancata conoscenza dei valori pittorici rinascimentali. L'arcaismo di Crivelli appare quindi come una scelta voluta e consapevole.\nUltimi anni.\nNel 1488 \u00e8 registrata ad Ascoli la morte dell'unico figlio maschio, di cui non sono ricordati n\u00e9 nome n\u00e9 et\u00e0, ma che comunque doveva essere piuttosto giovane: per i funerali, nel libro delle entrate del duomo, \u00e8 registrata la donazione di due libbre di cera da parte dell'artista. Si tratta dell'ultima traccia della presenza dell'artista ad Ascoli, mentre si infittiscono le commissioni fuori dalla citt\u00e0. Il 10 maggio 1488 gli viene allogato il \"Polittico del Duomo di Camerino\", opera di prestigio, destinata all'altare maggiore della cattedrale di Camerino.\nCon l'avvicinarsi della vecchiaia, l'artista risulta in continuo movimento, tra Camerino, Matelica, Fabriano e Pergola. In questo contesto si inserisce un episodio singolare, la concessione nel 1490 del titolo di \"miles\" da parte di Ferdinando d'Aragona, principe di Capua e futuro re di Napoli. Ferdinando, in un periodo difficile per il suo Stato, teneva buoni rapporti con Ascoli, ma era in conflitto latente con lo Stato della Chiesa, tanto che nel settembre del 1491 sconfin\u00f2 il Tronto occupando vaste zone del fermano e dell'ascolano sotto la giurisdizione pontificia. Fin dall'agosto del 1491 Ascoli, troppo amica del giovane condottiero, era stata scomunicata dal cardinale Balue, e le sue chiese colpite dall'interdizione. Mentre papa Sisto IV si muoveva per raccogliere alleanze per bloccare l'avversario, egli ritir\u00f2 le proprie truppe, lasciando nei guai gli ascolani \u00abche dovettero subire molte umiliazioni\u00bb. Ecco che allora il titolo ricevuto dal pittore si inserisce in maniera ambigua nel contesto della relazioni con gli stati vicini dell'epoca.\nIn tale documento il Crivelli \u00e8 ammesso tra i famigli del principe e non \u00e8 ricordato n\u00e9 come veneziano n\u00e9 come pittore, ricordandovi la fedelt\u00e0 della cittadinanza ascolana alla monarchia napoletana: Ferdinando dopotutto era nipote di Francesco Sforza che a lungo aveva tenuto la signoria della citt\u00e0. Tale accento alla \"fedelt\u00e0\" cittadina fa inquadrare la concessione del titolo al pittore come una mossa per ingraziarsi le simpatie degli ascolani, altrimenti difficilmente spiegabile. Da allora il Crivelli si fregi\u00f2 sempre del titolo nella firma delle sue opere.\nSicuramente dopo la partenza del condottiero l'onorificenza metteva il pittore in una luce non proprio serena e forse fu all'origine del suo allontanamento dalla citt\u00e0. Negli ultimi anni si infittiscono quindi gli spostamenti. Un ultimo documento lo ricorda a Fabriano, dove il 7 agosto 1494 consegn\u00f2 una pala.\nLa morte.\nLa morte del pittore \u00e8 collocata tra il completamento del \"Pala di San Francesco a Fabriano\" e la richiesta, datata 7 settembre 1495, di esserne dichiarato erede universale da parte del fratello Vittore, residente a Fermo. Il fratello dimostr\u00f2 di non conoscere la situazione familiare di Carlo, dichiarando come egli non avesse figli e ignorando evidentemente anche il suo matrimonio: se ne deduce la totale assenza di contatti tra i due da molti anni: nello stesso documento Vittore ammise, in parte, di aver trascurato in vita il fratello e di esserne debitore, intendendo probabilmente in campo artistico. Una tradizione di storiografia locale indicava come Carlo fosse morto a Fermo e sepolto nella chiesa di San Francesco, ma la lettera di Vittore al magistrato ascolano smentisce la notizia; non \u00e8 detto nemmeno che sia morto ad Ascoli, piuttosto che in uno dei suoi soggiorni a Pergola, Matelica o Fabriano.\nLa situazione familiare del pittore emerge solo da documenti successivi alla sua morte, legati alla complicata questione ereditaria. Il nome della moglie Iolanda compare per la prima volta in un documento dell'anno 1500, quando Carlo era ormai scomparso da cinque anni; essa doveva essere molto pi\u00f9 giovane del marito se, dopo la fine della causa ereditaria nel 1511, \u00e8 ricordata ancora viva nel 1524. Essa ebbe controversie col genero, marito di Diana, dopo la morte della figlia, cercando di non includerlo come suo erede; non incluse nemmeno Carlo, figlio della Biasola, che aveva il nome del nonno adottivo.\nLa fortuna critica.\nAnalogamente a un altro veneziano trapiantato nelle Marche, Lorenzo Lotto, anche Crivelli sub\u00ec una certa eclissi nella storiografia artistica. Ignorato da Vasari, menzionato frettolosamente dagli storici veneziani del Seicento, si dovette aspettare la fine del Settecento per avere un lucido giudizio sulla sua opera, non a caso da parte di un personaggio originario proprio delle terre in cui lavor\u00f2 Crivelli, l'abate Luigi Lanzi. Egli scrisse: \u00ab\u00c8 pittor degno che si conosca per la forza del colorito pi\u00f9 che pel disegno; e il suo maggior merito sta nelle piccole istorie, ove mette vaghi paesetti, e d\u00e0 alle figure grazia, movenza, espressione [...] . Per il succo delle tinte e per un nerbo di disegno questo pittore pu\u00f2 a buon diritto chiamarsi pregevolissimo tra gli antichi. Si compiacque d'introdurre in tutti i suoi quadri delle frutta e delle verdure, dando la preferenza alla pesca ed al citriolo; quantunque trattasse tutti gli accessorj con bravura tale che in finitezza ed amore non cedono al confronto de' fiamminghi. Non sar\u00e0 inutile accennare che i suoi quadri sono condotti a tempera e perci\u00f2 a tratti, e sono impastati di gomme s\u00ec tenaci che reggono a qualunque corrosivo; motivo per cui si mantennero lucidissimi\u00bb.\nIl ritardo di questo primo riconoscimento risiede essenzialmente nella dislocazione periferica delle sue opere, che non furono viste per forza di cose neanche da un indagatore scrupoloso come Vasari. Nel Settecento l'interesse per l'artista dovette rinascere, all'interno del vivace quanto sciagurato mercato antiquario delle opere d'arte: lo testimoniano l'aggiunta di firme false ad opere della sua scuola, cos\u00ec come le prime asportazioni di suoi polittici dalle Marche, ad opera di intenditori avveduti come il cardinale Zelada.\nDopo il Lanzi, fu Amico Ricci a esaminare a fondo la sua opera, dedicandogli un intero capitolo nelle sue \"Memorie storiche delle arti e degli artisti della Marca di Ancona\" (1834). Comprendendo gi\u00e0 l'importanza degli scambi tra Venezia e le Marche, scrisse: \u00abSe la pittura ebbe incremento in Venezia da un nostro marchianno (alludendo a Gentile da Fabriano) non l'ebbe minore fra noi per un veneto, che in questi luoghi si condusse e vi sparse moltissima luce\u00bb. Ricci inizi\u00f2 anche la ricostruzione della biografia e del catalogo dell'artista che, sebbene non priva di errori, forn\u00ec una base per gli studi successivi.\nNel frattempo, dalla fine del Settecento alla prima met\u00e0 dell'Ottocento, fino alla rimozione forzata nel 1862 della \"Pala Ottoni\" da Matelica, si era consumato il cosiddetto \"caso Crivelli\", ovvero la vicenda pressoch\u00e9 unica nella storiografia artistica con cui un autore veniva riscoperto e valutato criticamente mentre contemporaneamente il suo lavoro ne usciva umiliato da rimozioni e selvaggi smembramenti, che rendevano l'opera sua irriconoscibile e talora irrecuperabile.\nPer cui, dalla fine dell'Ottocento ai giorni nostri, la critica oltre a dover ridare il giusto peso all'artista e ricostruirne la biografia, si \u00e8 trovata costretta al lungo a faticoso compito, tuttora non concluso, di ricostruire i frammenti dei grandi polittici d'altare.\nA parte il collezionismo legato ai cardinali romani, piuttosto circoscritto e nato alla fine del Settecento, e a parte le spoliazioni napoleoniche che portarono alla Brera tante opere marchigiane (1812), furono soprattutto gli inglesi a dimostrare il maggiore interesse collezionistico su Crivelli, acquistando opere che poi sono in larga parte confluite alla National Gallery di Londra, dove si trova la maggiore raccolta museale di opere del pittore, che gi\u00e0 occupava la prima sala del museo e oggi si trova in un intero ambiente dell'Ala Sainsbury. Un tale risalto di Crivelli nel mondo anglosassone si spiega con l'onda crescente del gusto preraffaellita: pi\u00f9 ancora dei fiorentini, Crivelli riassumeva in s\u00e9, per il gruppo di William Morris e i suoi seguaci, tutte le componenti gradite al movimento, quali l'abilit\u00e0 artigianale, il gusto decorativo, la nostalgia gotica e il tipo delle figure, sempre in bilico tra distacco ideale e umana prossimit\u00e0 allo spettatore. \u00c8 facile capire come la decadenza economica e culturale dell'Italia preunitaria facilitasse il campo ai collezionisti inglesi, che non si fecero sfuggire l\"Annunciazione di Ascoli\" scartata da Brera per acquistare un (falso) Caravaggio, n\u00e9 ebbero difficolt\u00e0 nell'accaparrarsi la \"Pala Ottoni\" di Matelica nonostante Cavalcaselle l'avesse segnalata tra le opere da salvare per il patrimonio artistico del nuovo Stato.\nContributi importanti alla critica dell'artista furono quelli dello stesso Cavalcaselle (1871), e la prima monografia di Ruthford (1900), in cui l'artista era finalmente ricondotto all'alveo formativo del Rinascimento padovano. Trascurabile, per la frequenza di errori, \u00e8 lo studio di Drey (1927), mentre interessanti ipotesi vennero formulate da Lionello Venturi (1907). Illuminante un passo di Berenson: \u00abFinora manca una formula la quale non deformi la nostra idea della pittura italiana del quindicesimo secolo, e al tempo stesso renda giustizia a un artista come Carlo Crivelli che si colloca tra i pi\u00f9 genuini di ogni terra o paese; e non ci stanca mai, anche quando i cosiddetti \"grandi maestri\" diventano tediosi. [...] Ma il Crivelli avrebbe dovuto essere studiato per s\u00e9 stesso, e come prodotto di condizioni stazionarie, se non addirittura reazionarie. Pass\u00f2 la maggior parte della vita lungi dalle grandi correnti culturali [...]. Rimase fuori dal movimento della Rinascenza, ch'\u00e8 movimento di costante sviluppo\u00bb.\nImportanti anche le brevi ma significative righe dedicate al Crivelli da Roberto Longhi nel \"Viatico\" (1946), ma fu con la mostra del 1952 ad Ancona, in cui avvenne di fatto la riscoperta del \"Trittico\" di Montefiore (in realt\u00e0 una sezione di un polittico), che presero avvio gli studi di Zampetti, con una pi\u00f9 accurata ricostruzione del catalogo del pittore, aggiornata via via negli anni successivi. La mostra ridest\u00f2 l'interesse critico sull'artista, con nuovi contributi. Nel 1961 il nuovo catalogo della National Gallery, con aggiornatissime schede di Martin Davies, ricostruiva il \"Polittico di Montefiore dell'Aso\" e chiariva la doppia provenienza del cosiddetto \"Polittico Demidoff\", con l'aiuto di Zeri, il quale d'altronde quello stesso anno pubblicava un importante saggio sull'artista.\nLe indicazioni dello Zeri vennero confermate e sviluppate dalle due monografie di Anna Maria Bovero (1961 e 1975). Nel 1961 la mostra monografica a Venezia chiar\u00ec alcuni aspetti dell'opera del pittore. Seguirono, tra i numerosi studi, quelli di Gioia Mori (1983) e di Teresa Zanobini Leoni (1984).\nRetaggio.\nL'influenza di Carlo Crivelli fu molto radicata nell'area marchigiana, e invest\u00ec innanzitutto il fratello Vittore, a cui si aggiunsero pittori come Pietro Alemanno, il giovane Cola dell'Amatrice e molti altri, tra cui Lorenzo d'Alessandro e Stefano Folchetti. Vincenzo Pagani pass\u00f2 dall'influenza del Crivelli a quella di Lorenzo Lotto, quasi a testimoniare il passaggio del testimone tra i due grandi veneti nell'arte marchigiana.\nSebbene non si possa stabilire una relazione diretta, spunti del pungente realismo di Crivelli, legati agli oggetti, agli stati d'animo dei personaggi, alla quotidianit\u00e0, vennero sviluppati, per altre strade, solo nel Seicento, a partire dalla scuola lombarda e Caravaggio."}
{"id": "519412", "revid": "1980646", "url": "https://it.wikipedia.org/wiki?curid=519412", "title": "Prefettura di Osaka", "text": " \nLa \u00e8 una prefettura giapponese di abitanti (al 1\u00ba ottobre 2018), con capoluogo a Osaka. Si trova nella regione di Kinki, sull'isola di Honsh\u016b.\nStoria.\nFino alla Restaurazione Meiji l'area della prefettura di Osaka era conosciuta coi nomi delle province di Kawachi, Settsu e Izumi.\nDal 1868 nacque la prefettura di Osaka moderna, mentre il 1\u00ba settembre 1956 la citt\u00e0 di Osaka venne divisa in 24 quartieri speciali.\nNel 2000 Fusae Ota divenne la prima donna a essere governatore prefetturale del Giappone, dopo le dimissioni di Knock Yokoyama a causa di uno scandalo.\nMentre nel 2001 purtroppo la prefettura fu teatro della terribile strage di Osaka, un massacro scolastico attuato da uno squilibrato.\nIl 1\u00ba aprile 2006 la citt\u00e0 di Sakai venne promossa al rango di citt\u00e0 designata e divisa in sette quartieri. \nNel 2008 T\u014dru Hashimoto divenne il pi\u00f9 giovane governatore giapponese, all'et\u00e0 di 38 anni.\nIl terremoto del 18 giugno 2018 ebbe l'epicentro nel nord della prefettura e provoc\u00f2 la morte di 5 persone.\nGeografia fisica.\nLa prefettura di Osaka confina con quelle di Hy\u014dgo e Kyoto a nord, di Nara a ovest e di Wakayama a sud. A ovest si trova la Baia di Osaka, lo Yodo e lo Yamato sono i maggiori fiumi che scorrono all'interno della prefettura. La parte centrale \u00e8 costituita dalla piana di Osaka, delimitata verso nord e nord-ovest dai monti Hokusetsu, Le catene dei monti Ikoma e dei monti Kong\u014d si susseguono lungo il confine con la prefettura di Nara e sono collegate con i monti Izumi, che si trovano al confine con la prefettura di Wakayama. La piana si restringe verso nord-est seguendo il percorso del fiume Yodo, che entra dalla prefettura di Kyoto.\nPrima della costruzione dell'Aeroporto Internazionale del Kansai su un'isola artificiale, quella di Osaka era la prefettura pi\u00f9 piccola del Giappone. Dopo la sua realizzazione, tuttavia il primato \u00e8 passato alla prefettura di Kagawa\nAl 31 marzo 2008 il 10% della superficie della prefettura \u00e8 designato come parco nazionale, ossia Parco quasi nazionale di Kong\u014d-Ikoma-Kisen, Parco quasi nazionale di Meiji no Mori Min\u014d e Parco naturale prefetturale di Hokusetsu. A luglio 2011 si \u00e8 aggiunta una nuova area che in futuro diventer\u00e0 parco nazionale, il Parco naturale prefetturale di Hannan-Misaki.\nCitt\u00e0.\nNella prefettura di \u014csaka ci sono 33 citt\u00e0\nPaesi e villaggi.\nQuesti sono le cittadine e i villaggi situati nella prefettura di Osaka, suddivisi per i distretti di appartenenza:"}
{"id": "519418", "revid": "287204", "url": "https://it.wikipedia.org/wiki?curid=519418", "title": "Floriana", "text": "Floriana (in maltese Il-Furjana) \u00e8 una citt\u00e0 di Malta situata in prossimit\u00e0 della capitale La Valletta. Al settembre 2019 la sua popolazione era di abitanti.\nGeografia fisica.\nLa citt\u00e0 \u00e8 situata sulla costa settentrionale su una penisola rocciosa (la \"Penisola Sciberras\") che sorge tra due ampie insenature in cui sono situati i porti della citt\u00e0: Porto Grande (ribattezzato dagli inglesi Grand Harbour) e Porto Marsamuscetto. Confina a nord-est con la capitale La Valletta ed a sud-ovest con i comuni di Piet\u00e0, \u0126amrun e Marsa.\nOrigine del nome.\nIl nome della localit\u00e0 \u00e8 stato ispirato dall'architetto e ingegnere militare italiano Pietro Paolo Floriani, nativo di Macerata, autore delle fortificazioni della citt\u00e0. La cittadina residenziale attuale \u00e8 il risultato del lavoro di pianificazione operato dal Gran Maestro portoghese Ant\u00f3nio Manoel de Vilhena, motivo per il quale Floriana mantiene il titolo onorifico di \"Borgo Vilhena\".\nStoria.\nNel 1634, in previsione di un possibile attacco ottomano, il Gran Maestro Antoine de Paule decise di rafforzare le fortificazioni de La Valletta, capitale dell'isola maltese. Papa Urbano VIII, cui il Gran Meastro aveva chiesto aiuto, invi\u00f2 l'ingegnere militare Pietro Paolo Floriani per supervisionare i lavori per la costruzione di una seconda linea di difesa a supporto di quella gi\u00e0 esistente. Iniziata nel 1636, la cinta muraria che sar\u00e0 in seguito nota come \"Floriana Lines\" sar\u00e0 parzialmente completata nel 1640, ma sar\u00e0 terminata solo nel 1721.\nPochi anni dopo nel 1724 il Gran Maestro Ant\u00f3nio Manoel de Vilhena decise di avviare l'edificazione dello spazio compreso fra le due cinte murarie, fondando il sobborgo di \"Borgo Vilhena\"; il nome di \"Floriana\" si impose comunque nel tempo. La cittadina inizi\u00f2 ad attrarre, anche in virt\u00f9 della sua vicinanza alla capitale, abitanti provenienti dalle altre localit\u00e0 dell'isola, raggiungendo l'apice di popolazione nel 1860 (ca. 7800 residenti).\nGravemente bombardata dall'aeronautica italiana durante la seconda guerra mondiale, nel corso delle operazioni del cosiddetto assedio di Malta, Floriana ha visto declinare la propria popolazione residente nella seconda met\u00e0 del XX secolo, attestandosi attorno alle 2.000 unit\u00e0 negli anni 2010.\nSociet\u00e0.\nTradizioni e folclore.\nLa tradizionale festa locale, celebrata il 5 di maggio, \u00e8 dedicata al santo patrono S. Publio. Durante le celebrazioni, una processione accompagna la statua lignea del santo, trasportata a braccia, nel suo percorso lungo le vie cittadine.\nInfrastrutture e trasporti.\nVista la sua posizione accanto alla capitale, Floriana \u00e8 servita da quasi tutte le linee di autobus urbani di Malta Public Transport dirette o provenienti da La Valletta e verso gran parte dell'isola. La stazione ferroviaria di Floriana fu chiusa nel 1931. Nel Porto Muschetto al molo del lungomare Sa Maison attraccano i traghetti della Gozo Channel Company Limited che collegano al porto di Mugiarro mentre nel Porto Grande si trovano il terminal della Virtu Ferries Limited per i collegamenti con la Sicilia ed il terminal passeggeri per le numerose navi da crociera che ogni anno attraccano nel porto maltese. Gli scali del Traghetto Gozo Channel Company Limited presso Sa Maison sono effettuati solo per il servizio cargo o per alcuni eventi particolari alla Valletta.\nSport.\nLa squadra di calcio principale della citt\u00e0 \u00e8 il Floriana, una delle compagini pi\u00f9 titolate dell'isola ed attualmente detentrice del titolo di campione di Malta."}
{"id": "519421", "revid": "1272592", "url": "https://it.wikipedia.org/wiki?curid=519421", "title": "Enza", "text": "L'Enza (\"Incia\" in latino, \"\u00c8insa\" in dialetto reggiano, \"\u00c9nsa\" in dialetto parmigiano) \u00e8 un torrente appenninico dell'Italia settentrionale, affluente di destra del Po. Nasce in territorio toscano nel comune di Comano e, a poche centinaia di metri dalla sorgente, forma il Lago Paduli in prossimit\u00e0 del passo del Lagastrello, appena a valle del quale entra in Emilia-Romagna prima dell'abitato di Rigoso, frazione del comune di Monchio delle Corti. Demarca il confine tra le province di Parma e Reggio Emilia dall'ingresso in Emilia-Romagna fin quasi in prossimit\u00e0 della foce, che \u00e8 in provincia di Reggio Emilia. Storicamente il suo alto corso attraversa le Terre matildiche e la Valle dei Cavalieri.\nCorso del torrente.\nDescrizione.\nL'Enza nasce sul crinale dell'appennino tosco-emiliano fra il Monte Paler\u00e0 (1425\u00a0m s.l.m.) e la sella del Monte Giogo, poco distante dall'Alpe di Succiso, nel comune di Comano in Toscana.\nLa sua lunghezza \u00e8 di 112 km; il primissimo tratto scorre all'interno di una fitta faggeta e, a poche centinaia di metri dalle sorgenti, il torrente sbuca in una radura per immettersi nel lago Paduli (1157\u00a0m s.l.m.) in provincia di Massa-Carrara, in prossimit\u00e0 del Passo del Lagastrello. Poco a valle dello sbarramento artificiale del Lago, il torrente entra in Emilia-Romagna segnando quasi per la sua interezza il confine fra le province di Parma e Reggio Emilia.\nEntrato in Emilia il torrente riceve il contributo di rii minori quasi omonimi, Canalaccio dal reggiano e Canalazzo proveniente dall'abitato di Rigoso; a valle della confluenza riceve numerosi apporti in sinistra: rio dei Dossi, della Fratta e Sanguinara, quindi, in prossimit\u00e0 della frazione di Cecciola del comune di Ventasso, riceve il primo affluente di una certa consistenza: il torrente Liocca proveniente dall'Alpe di Succiso, in territorio reggiano.\nDopo la confluenza del Liocca il letto si fa pi\u00f9 ampio e ciottoloso. Sempre in destra riceve il rio Triago, il rio d'Orio e della Piazza per ricevere poi all'altezza della localit\u00e0 il Palazzo nel comune di Palanzano in sinistra il suo affluente principale, proveniente dal Monte Sillara: la Cedra che, con i suoi 5\u00a0m\u00b3/s, pu\u00f2 essere considerato un torrente gemello alla confluenza, stante la portata quasi identica.\nDopo aver ricevuto il Bardana in sinistra, il letto si fa molto ampio e, poco prima dell'abitato di Vetto, riceve il principale affluente di destra: la Lonza. A valle di Vetto, dopo aver ricevuto i contributi del rio delle Chiastre in sinistra e Cerezzola a destra, l'Enza bagna Ciano prima e San Polo d'Enza poi, quindi ricevuti in rapida successione il torrente Termina e il Masdone, quest'ultimo all'altezza di Tortiano, entrambi provenienti dal parmense, l'Enza giunge a Montecchio, ormai in piena pianura. All'altezza di Montecchio, ma in territorio parmense, sono state costruite sul torrente delle casse di espansione o laminazione per contenere i colmi di piena nel basso corso dell'Enza.\nIl letto comincia man mano a restringersi sino all'intersezione della via Emilia che avviene a Sant'Ilario d'Enza; da qui l'Enza prende a scorrere incanalato tra foreste ripariali di salici, lambendo Casaltone e giungendo a Sorbolo dove \u00e8 attraversato dalla statale 62 della Cisa.\nBagnati Lentigione e Coenzo, l'Enza entra nella golena del Po passando accanto alla localit\u00e0 parmense di Bocca d'Enza, quindi, dopo aver raggiunto la localit\u00e0 nella quale il torrente Parma si univa nell'Enza sino al 1870 e nel quale ora confluisce la Parma Morta, il torrente entra totalmente nel territorio di Reggio Emilia confluendo nel Po nei pressi di Brescello.\nMorfologia.\nPrincipalmente il corso del torrente si divide in due zone nettamente distinte, sia fisicamente che storicamente, individuando due tronconi che vengono comunemente detti Alta Val d'Enza e (bassa) Val d'Enza; la prima parte si sviluppa dal bacino del Lagastrello e si incunea tortuosamente tra le rocce e le foreste dell'Appennino, mentre la seconda parte si dipana nel versante meridionale della pianura Padana.\nNel tratto pi\u00f9 alto il torrente Enza insieme alla Cedra (suo affluente) \u00e8 interessato da alcuni impianti per la produzione di energia elettrica, tutti di propriet\u00e0 di Enel Produzione S.p.A., che attraverso gli sbarramenti di Paduli e Lago Ballano producono energia nelle centrali di Rigoso, Rimagna, Isola Palanzano e Selvanizza per circa 70 milioni di kWh annui di energia pulita.\nEvoluzione dell'alveo nel corso dei secoli.\nParma Morta.\nLa Parma Morta \u00e8 un alveo abbandonato del torrente Parma che fino al secolo XIX sboccava nel tratto terminale dell\u2019Enza.\nFino al 1600 i torrenti Enza e Parma confluivano separatamente nel fiume Po. Nel secolo XVII tuttavia il corso d\u2019acqua principale inizi\u00f2 a spostarsi progressivamente verso la sponda lombarda e a formare isole nuove isole o \"giare\" di fronte allo sbocco della Parma. Il successivo collegamento di queste isole alla riva parmense costrinse la Parma a sboccare nell'Enza incanalandosi nell\u2019alveo abbandonato del Po.\nTra il 1845 e il 1850 per effetto delle mutate correnti del fiume, la riva destra del Po si avvicin\u00f2 sempre pi\u00f9 all'alveo della Parma. In pochi anni il torrente torn\u00f2 a sboccare direttamente in Po. Non \u00e8 documentato n\u00e9 l\u2019anno in cui ci\u00f2 avvenne n\u00e9 se si tratt\u00f2 solo di un processo naturale legato all'erosione della sponda o se fu velocizzato con una deviazione artificiale. A partire dal 1884 le carte iniziano a riportare la configurazione attuale.\nA seguito della mutazione del corso rimase un tratto stagnante lungo circa 5\u00a0km lungo l'antico letto ancora comunicante con l\u2019Enza di cui pu\u00f2 essere considerato l\u2019ultimo tributario della sponda sinistra. L'area, nota come la Parma Morta, \u00e8 cos\u00ec diventata un'area umida d'interesse naturalistico, dove nel 1990 \u00e8 sorta la Riserva naturale orientata della Parma Morta.\nLe acque che ristagnano in questo ramo di torrente non pi\u00f9 attivo sono quelle dell'Enza che risalgono fino all'altezza della localit\u00e0 Parmetta, a circa mezzo chilometro dall'attuale corso della Parma. Quest'area ha ancor oggi la funzione di cassa di espansione per le piene del canale la Parmetta.\nIl sito di interesse comunitario e zona di protezione speciale denominato la Parma Morta (IT4020025) comprende la riserva naturale orientata della Parma Morta, la foce della Parma e un'ansa dell'Enza, per un'area complessiva di 601 ettari.\nAffluenti.\nI principali affluenti di destra sono:\nI principali affluenti di sinistra sono:\nIn pianura l'Enza riceve contributi da alcuni canali tra cui a sinistra:\nCanali affluenti di destra: \nRegime.\nDa corso d'acqua appenninico l'Enza risente pesantemente delle precipitazioni con turbinose piene autunnali (anche ben superiori ai 1\u00a0000\u00a0m\u00b3/s) e pesantissime magre estive e nel basso corso pu\u00f2 anche rimanere in secca, anche per effetto delle captazioni d'acqua per uso irriguo. Durante la primavera riceve per\u00f2 un sostanziale contributo di scioglimento delle nevi appenniniche. Lungo 93 km, fornisce al Po una media di circa 12\u00a0m\u00b3/s da un bacino imbrifero di 890\u00a0km\u00b2. \u00c8 simile alla Parma, lunga 92\u00a0km, che ha una portata media di 11,3\u00a0m\u00b3/s e un bacino di 815\u00a0km\u00b2.\nFenomeni alluvionali.\nAlluvione del 1972.\nNel 1972, a causa di intense precipitazioni nella zona di crinale che raggiunsero i 400\u00a0mm di pioggia fra il Lago Paduli e l'Alpe di Succiso, si cre\u00f2 un'onda di piena misurata all'idrometro di Sorbolo in 12,20\u00a0m. Il torrente tracim\u00f2 nella zona di Casaltone e di Gattatico provocando l'allagamento di 5,15\u00a0km\u00b2 nel parmense e di 18\u00a0km\u00b2 nel reggiano.\nAlluvione del 2017.\nNel 2017, dopo due giorni di fortissime precipitazioni su tutta l'area di crinale che hanno messo in alta criticit\u00e0 i livelli dei fiumi del reggiano e del parmense, l'Enza all'idrometro di Sorbolo ha prima raggiunto e poi superato il dato storico del 1972 fermandosi con il colmo di piena a 12,47\u00a0m..\nA causa dell'elevatissima pressione idraulica si sono create tre brecce arginali in destra idraulica all'altezza dell'abitato di Lentigione, frazione del Comune di Brescello. La frazione \u00e8 stata allagata e le persone sono state evacuate, mentre le acque dell'Enza sono arrivate oltre la ferrovia Parma-Suzzara e oltre la statale 62 della Cisa imponendo la chiusura di entrambe. Oltre al centro abitato di Lentigione \u00e8 stato colpito dalle acque un polo industriale che annovera diverse aziende.\nSport.\nIl tratto medio-alto dell'Enza \u00e8 frequentato dagli appassionati di rafting, canoa e kayak."}
{"id": "519423", "revid": "1543377", "url": "https://it.wikipedia.org/wiki?curid=519423", "title": "Arai Hakuseki", "text": "Arai Hakuseki, il cui vero nome era o Kimiyoshi (\u541b\u7f8e). era figlio di un samurai dello Han (Giappone) Kururi. Come consuetudine dell'epoca, assunse lo pseudonimo di \"Hakuseki\".\nVita.\nHakuseki nacque a Edo (l'odierna Tokyo) e fu considerato presto un bambino prodigio: secondo una leggenda, a soli tre anni trascrisse un libro confuciano scritto in complicatissimi \"kanji\" e senza errori. Essendo nato nell'anno dell'incendio di Meiwa, per il suo carattere focoso e per la forma delle sue sopracciglia, che sembravano formare il kanji \"\u706b\" (\"fuoco\"), fu soprannominato .\nCome samurai, Hakuseki si mise al servizio di Hotta Masatoshi, ma quando Masatoshi fu assassinato da Inaba Masayasu, e il clan Hotta dovette lasciare Sakura per rifugiarsi prima a Yamagata quindi a Fukushima, con una considerevole riduzione delle proprie possibilit\u00e0 economiche, Hakuseki si conged\u00f2 diventando un \"r\u014dnin\" e studi\u00f2 presso un confuciano, Kinoshita Jun'an. Gli fu offerto un posto alla corte di un altro clan molto influente, il clan Kaga, ma prefer\u00ec cedere l'offerta a un suo ex-collega samurai.\nNel 1693, Hakuseki fu chiamato a servire Manabe Akifusa come consigliere dello \"Sh\u014dgun\" Tokugawa Ienobu, e insieme al R\u014dj\u016b Abe Seikyo lanciarono lo , una serie di politiche economiche specificamente pensate per rafforzare lo shogunato, regolando la circolazione di denaro e tenendo a freno l'inflazione; inoltre guardando i dati raccolti, Hakuseki dedusse che il 75% dell'oro e il 25% dell'argento giapponese era stato speso nel commercio con l'estero, perci\u00f2 promosse il , che imponeva di pagare i mercanti cinesi e olandesi con porcellana, seta o generi alimentari, pi\u00f9 \"rinnovabili\" dei metalli preziosi, abbastanza rari sull'isola. Inoltre semplific\u00f2 i rituali per l'accoglienza degli ambasciatori della dinastia Joseon, in aperto contrasto con il confuciano Amamori Hoshu. Consigli\u00f2 l'abrogazione di una legge tradizionale che prevedeva la vita monastica ai membri cadetti della famiglia imperiale, e si impegn\u00f2 per mitigare le pene per i colpevoli di atti di violenza nei confronti degli animali.\nSebbene alcune delle politiche decise da Hakuseki furono proseguite dopo la morte di Ienobu, dopo quella del sesto \"shogun\", Ietsugu, e l'ascesa di Tokugawa Yoshimune, Hakuseki lasci\u00f2 il suo posto a corte per dedicarsi alla scrittura, carriera in cui fu particolarmente prolifico, e che continu\u00f2 fino alla sua morte. Fu sepolto a Asakusa (oggi parte di T\u014dky\u014d), nel tempio di Ho'on-ji, ma in seguito la salma fu traslata nel tempio di Kotoku-ji a Nakano.\nOpere.\nTra i lavori di Hakuseki si ricordano:\n\"Sairan Igen\".\nIl \"Sairan Igen\" \u00e8 un libro di geografia in 5 volumi completato nel 1713, il primo libro del genere in Giappone a contemplare la geografia del mondo intero. Fortemente basato sulle conoscenze acquisite durante i suoi colloqui con il missionario Giovanni Battista Sidotti, e sulla \"Grande Mappa dei Diecimila Paesi\" di Matteo Ricci, descrive geografia, storia, usanze e animali del mondo conosciuto all'epoca.\n\"Seiy\u014d Kibun\".\nIl \"Seiy\u014d Kibun\" \u00e8 uno studio in 3 volumi dell'Occidente, anche questo basato sulle conversazioni avute con il gesuita Giovanni Battista Sidotti. Il primo volume \u00e8 anzi proprio una raccolta delle conversazioni con Sidotti, mentre il secondo \u00e8 uno studio dei cinque continenti (Africa, Asia, Australia, Europa e America), e infine il terzo contiene una panoramica del Cristianesimo, dal punto di vista cattolico di Sidotti, all'epoca frainteso dai giapponesi. Fu scritto intorno al 1715, ma pubblicato postumo solo nel 1882."}
{"id": "519427", "revid": "124124901", "url": "https://it.wikipedia.org/wiki?curid=519427", "title": "Ectoderma", "text": "L'ectoderma \u00e8 uno dei tre foglietti embrionali dei triblasteri e rappresenta lo strato germinale primitivo pi\u00f9 esterno dell'embrione (strato distale). Gli altri due strati sono il mesoderma (strato intermedio) e l'endoderma (strato prossimale). La parola ectoderma deriva dal greco \"ektos\" che significa \"esterno\", e \"derma\", che significa \"pelle\". Nei vertebrati, l'ectoderma ha tre parti: ectoderma esterno (noto anche come ectoderma superficiale), la cresta neurale e il tubo neurale. Gli ultimi due strati sono anche noti come neuroectoderma. Dall'ectoderma si origineranno epidermide della pelle e sue strutture derivate, rivestimento epiteliale interno della bocca e del retto, recettori sensoriali epidermici, cornea e cristallino, midollare surrenale, smalto dei denti, ossa dermiche e infine il tessuto nervoso, mediante il processo detto di neurulazione. Nell'uomo compare durante la terza settimana nel corso dell'embriogenesi. Dopo la formazione dell'endoderma e del mesoderma intra embrionale, l'epiblasto assume la denominazione di \"ectoderma\", costituendo quindi l'ultimo dei tre foglietti del disco trilaminare embrionale.\nIn particolare verso il 18\u00ba giorno di sviluppo embrionale, il mesoderma induce parte dell'ectoderma sovrastante a differenziarsi in cellule neuroepiteliali cilindriche pseudostratificate, il cosiddetto neuroectoderma, che costituir\u00e0 quella piastra neurale (o \"placca\") che dar\u00e0 origine ai diversi sistemi nervosi.\nUn difetto nella maturazione di questo foglietto embrionale pu\u00f2 tradursi in una displasia ectodermica, ossia in una variabile malformazione congenita che pu\u00f2 colpire uno o pi\u00f9 tessuti derivanti dall'ectoderma.\nStoria.\nChristian H. Pander, un biologo russo-tedesco, \u00e8 lo scopritore dei tre strati germinali che si formano durante l'embriogenesi. Pander ha conseguito il dottorato in zoologia presso l'Universit\u00e0 di W\u00fcrzburg nel 1817. Ha iniziato i suoi studi in embriologia utilizzando uova di gallina, che lo hanno portato alla scoperta dell'ectoderma, del mesoderma e dell'endoderma. Grazie alle sue scoperte, Pander viene definito il \"fondatore dell'embriologia\".\nIl lavoro di Pander sull'embrione fu continuato dal biologo tedesco Karl Ernst von Baer, che a partire dai concetti espressi da Pander sugli strati germinali e attraverso un'estesa ricerca su diversi tipi di specie, \u00e8 stato in grado di estendere i risultati a tutti i vertebrati. Baer ricevette un riconoscimento per la scoperta della blastula. Le sue scoperte, inclusa la sua teoria sui livelli germinali, sono state pubblicate nel libro \"Lo sviluppo degli animali\", pubblicato nel 1828.\nDifferenziazione.\nAspetto iniziale.\nL'ectoderma pu\u00f2 essere osservato negli anfibi e nei pesci durante le fasi successive della gastrulazione. All'inizio di questo processo, l'embrione in via di sviluppo viene separato da uno strato di cellule e ha la forma di una sfera vuota chiamata blastula, divisa in emisfero animale ed emisfero vegetale. L'emisfero animale della blastula diventer\u00e0 l'ectoderma.\nSviluppo iniziale.\nL'ectoderma si forma poco dopo la fecondazione dell'uovo e d\u00e0 inizio a una rapida divisione cellulare. L'epidermide della pelle ha origine dallo strato dorsale dell'ectoderma che circonda il neuroectoderma nello stadio precoce della gastrula. La posizione dell'ectoderma rispetto agli altri strati germinali dell'embrione \u00e8 governata dal principio dell'affinit\u00e0 selettiva, il che significa che la superficie interna dell'ectoderma ha un'affinit\u00e0 forte (positiva) per il mesoderma e un'affinit\u00e0 debole (negativa) per l'endoderma. L'affinit\u00e0 selettiva cambia durante le fasi di sviluppo. L'attrazione tra le superfici di due strati germinali \u00e8 determinata dalla quantit\u00e0 e dal tipo di molecole di caderina presenti sulla superficie delle cellule. Ad esempio, l'espressione della N-caderina \u00e8 fondamentale per mantenere la separazione dei precursori cellule neurali dai precursori epiteliali. L'ectoderma diventa il sistema nervoso a partire dalla notocorda, che \u00e8 posizionata sopra di esso.\nGastrulazione.\nDurante il processo di gastrulazione, alcune cellule dette cellule bottiglia avvolgono il foro sulla superficie della blastula, formando il labbro dorsale del blastoporo. Successivamente le cellule bottiglia migreranno lungo la parete interna della blastula conosciuta come tetto del blastocoele. Le cellule superficiali del polo animale sono destinate a diventare le cellule del mesoderma. Attraverso il processo di estensione radiale, le cellule del polo animale, vanno a formare uno strato cellulare sottile. Quando lo strato sottile di cellule divisorie raggiunge il bordo dorsale del blastoporo, si verifica il fenomeno dell'estensione convergente, durante i quale le cellule che si avvicinano al labbro si intercalano mediolateralmente, e vengono spinte sopra il labbro e all'interno dell'embrione. Questi due processi fanno s\u00ec che le cellule mesodermiche siano posizionate tra l'ectoderma e l'endoderma. Le cellule del polo vegetale vengono inglobate dal futuro ectoderma, e subiscono epibolia, formando un singolo strato di cellule. Cos\u00ec si crea un embrione uniforme composto dai tre strati germinali nelle rispettive posizioni.\nSviluppo successivo.\nUna volta formato un embrione completo dei tre strati germinali, la differenziazione procede. L'evento successivo \u00e8 la neurolazione, che porta alla formazione del tubo neurale, delle cellule della cresta neurale e dell'epidermide. Sono queste tre componenti dell'ectoderma che daranno origine a un particolare insieme di cellule.\nIl \"tubo neurale\" origina il sistema nervoso centrale, ovvero i neuroni e elementi gliali(ependimiociti, oligodendrociti, astorociti), la neuroipofisi, il nervo ottico e la retina.\nLe \"creste neurali\" originano il sistema nervoso periferico, composto dai neuroni e gli elementi gliali ( cellule di Shwann e cellule satelliti), i gangli spinali, la pia madre, l'aracnoide, la porzione midollare del surrene, il derma della faccia e del collo e la cartilagine della faccia.\nLe cellule che compongono l'ectoderma qualora fossero soggette al fattore di crescita BMPs origineranno l'epidermide(da non confondere con la cute, composta da epidermide e derma), le ghiandole sebace, le ghiandole sudoripare, le ghiandole mammarie, annessi tegumentari(peli, unghie). \nDallo stromodeo, alla fine della 4\u00aa settimana, si degrader\u00e0 la membrana bucco-faringea formando la cavit\u00e0 orale e sempre da esso si origina la tasca di Rathke, dalla quale si originer\u00e0 l'adenoipofisi(ipofisi anteriore).\nDal proctodeo, alla fine della 4\u00aa settimana la membrana cloacale si stacca formando la cavit\u00e0 anale.\nNeurulazione.\nLa neurulazione si divide in primaria e secondaria, e ha la funzione di posizionare le cellule della cresta neurale tra uno strato epidermico superficiale e il tubo neurale profondo. Durante la neurulazione primaria, le cellule notocorde del mesoderma segnalano alle cellule ectodermine superficiali adiacenti di assumere una conformazione colonnare per formare le cellule della piastra neurale ectodermica. Mentre le cellule si allungano, le cellule della cerniera mediale, un gruppo di cellule al di sopra della notocorda cambia forma, formando un cuneo nella regione ectodermica. Le cellule ectodermiche della piastra neurale si piegano verso l'interno fino a quando non si forma un altro gruppo di cellule all'interno della piastra neurale. Queste cellule sono dette cellule della cerniera dorsolaterale. Una volta formato questo gruppo di cellule il piegamento verso l'interno dell'ectoderma si arresta.\nOrganogenesi.\nGli organi che originano dall'ectoderma, come il sistema nervoso, i denti, i capelli e alcune ghiandole esocrine, provengono da due strati di tessuto adiacenti: l'epitelio e il mesenchima. L'organogenesi dell'ectoderma viene mediata da diversi segnali come: FGF, TGF\u03b2 e Wnt. La tempistica e il modo in cui gli organi ectodermici si formano dipendono dalle cellule epiteliali. L'FGF-9 \u00e8 un fattore importante per l'inizio dello sviluppo dei denti. FGF-10 aiuta a stimolare la proliferazione delle cellule epiteliali. I denti dei mammiferi si sviluppano dall'ectoderma derivato dal mesenchima. I componenti epiteliali delle cellule staminali per i denti a crescita continua si formano dal reticolo stellato e dallo strato soprabasale dell'ectoderma superficiale.\nPatologia.\nLa displasia ectodermica \u00e8 una condizione rara ma grave in cui i gruppi tissutali (in particolare denti, pelle, capelli, unghie e ghiandole sudoripare) derivati dall'ectoderma subiscono uno sviluppo anormale. Esistono oltre 170 sottotipi di questa malattia. La displasia ectodermica \u00e8 causata da una o pi\u00f9 mutazioni in diversi geni. La ricerca sulla malattia \u00e8 ancora in corso, dal momento che \u00e8 stata identificata solo una frazione delle mutazioni coinvolte.\nLa displasia ectodermica ipoidrotica (HED) \u00e8 il sottotipo pi\u00f9 comune della malattia. Uno dei sintomi pi\u00f9 comuni dell'HED \u00e8 l'ipoidrosi o l'incapacit\u00e0 di sudare, che pu\u00f2 essere attribuita a ghiandole sudorifere disfunzionali. Questo aspetto \u00e8 pericoloso nei climi caldi in cui il paziente pu\u00f2 andare incontro a ipertermia. Le malformazioni facciali legate alla HED comprendono denti di forma anomala o assenti, pelle rugosa intorno agli occhi, naso deformato e capelli radi e sottili. Sono stati segnalati anche problemi alla pelle, come l'eczema. Di solito la malattia segue un modello recessivo legato al cromosoma X, e colpisce prevalentemente i maschi (perch\u00e9 hanno un solo cromosoma X), quindi anche solo una copia del gene mutato \u00e8 sufficiente a causare la patologia. Affinch\u00e9 le femmine siano colpite, entrambi i cromosomi X devono portare la mutazione. Se una femmina ha una versione mutata del gene su un cromosoma X, \u00e8 considerata portatrice della malattia."}
{"id": "519432", "revid": "125110759", "url": "https://it.wikipedia.org/wiki?curid=519432", "title": "Wraith (Stargate)", "text": "I Wraith sono un'immaginaria specie aliena della serie televisiva di fantascienza \"Stargate Atlantis\"\nSono introdotti per la prima volta nell'episodio pilota. All'inizio della prima stagione vengono presentati come i dominatori della Galassia di Pegaso, l'ambientazione della serie, e sono inarrestabili, rappresentando una minaccia mortale. Nella prima stagione, lo scopo principale dei protagonisti \u00e8 quello di trovare un modo per salvare se stessi da un assedio condotto dai Wraith, in modo simile a come i protagonisti di \"Stargate SG-1\" erano originariamente impegnati a proteggere la Terra da un attacco dei Goa'uld.\nSono inoltre apparsi nell'episodio \"Il progetto Pegasus\" della decima stagione di Stargate SG-1.\nStoria.\nOrigini.\nI Wraith sono frutto di un esperimento andato male degli Antichi, che il Dr. Rodney Mckay ha ipotizzato fosse volto ad ottenere l'immortalit\u00e0. Esso ebbe luogo in un pianeta freddo nella Galassia di Pegaso 900 anni prima della caduta di Atlantide.\nAlla fine dell'esperimento, i Wraith avevano imparato a usare le loro capacit\u00e0 telepatiche e ad ingannare le guardie. I Wraith rubarono l'arma ideata per ucciderli e lo ZPM della struttura, fuggendo attraverso lo Stargate fino ad Athos. Gli Antichi li inseguirono ma quando raggiunsero Athos, i Wraith se ne erano gi\u00e0 andati. Alla fine, i Wraith furono in grado di rubare delle navi e nascondere lo ZPM e l'arma. Si ipotizza che una creatura di mollusco trovata in uno dei loro santuari originali, Cair Leonid, sia stata il modello per le loro navi alveare. I Wraith poi si divisero in varie bande e le prime nove femmine divennero le prime Regine, conosciute come le Prime Madri, mentre i maschi divennero i loro comandanti.\nGuerra con i Lantiani.\nLa potenza dominante della galassia di Pegaso erano i pacifici e tecnologicamente avanzati Lantiani, il gruppo di Antichi che aveva lasciato la Via Lattea milioni di anni fa per sfuggire alla pestilenza che distruggeva la loro razza. I Wraith percepivano un odio ereditato geneticamente verso di loro, a causa degli esperimenti dei Lantiani. Non avrebbero mai potuto tornare alle loro normali vite: si sentirono in dovere di dichiarare guerra ai i Lantiani per vendicarsi. Ma i Lantiani erano molto pi\u00f9 avanzati dei Wraith, con navi da guerra in grado di infliggere enormi danni alle navi alveare con le armi Drone, non subendo per\u00f2 danni grazie ai loro potenti scudi .\nI Lantiani, per eccessiva sicurezza, iniziarono a inviare le loro navi in profondit\u00e0 nei territori Wraith. I Wraith, dopo molto tempo e a grande prezzo per loro stessi, riuscirono a catturare tre di queste navi e ad ottenere gli ZPM che le alimentavano. Usando queste incredibili fonti di energia, i Wraith iniziarono a creare strutture di clonazione che usarono per aumentare il loro numero, ottenendo il vantaggio tanto necessario e permettendo di cambiare definitivamente le sorti della guerra a proprio favore\"\".\nI Lantiani iniziarono lentamente ad arretrare nelle proprie zone, e i Wraith continuarono ad avanzare, affrontando le potenti piattaforme armate e gli avamposti che le proteggevano. Questo continu\u00f2 per moltissimo tempo fino a quando Atlantide fu tutto ci\u00f2 che restava. In un ultimo tentativo di porre fine alla guerra, i Lantiani mandarono una delegazione ad incontrarsi con i Wraith per negoziare una tregua. La delegazione era protetta dalle loro navi da guerra pi\u00f9 potenti, ma subirono un'imboscata dalla massiccia flotta Wraith. Dopo questa grande battaglia, era solo una questione di tempo prima che Atlantide cadesse.\nTutto quello che restava dell'impero Lantiano a questo punto era la loro capitale, Atlantide, che i Wraith assediarono per anni, trattenuti solo dal potente scudo che la proteggeva, le armi drone e i satelliti di Lagrange dispiegati in tutto il sistema. Alla fine per\u00f2, i satelliti vennero distrutti o danneggiati in modo irreparabile, e la fornitura di armi drone della citt\u00e0 si stava riducendo molto pi\u00f9 rapidamente di quanto potesse essere sostituita. Finalmente, l'Antico Consiglio decise di affondare la citt\u00e0, abbandonare la galassia attraverso lo Stargate e tornare sulla Terra, lasciando la galassia di Pegaso in balia dei vittoriosi Wraith \"\".\nPrimo conflitto con gli Asurani.\nDopo che gli Antichi lasciarono Pegaso i Wraith si trovarono sotto attacco da parte degli Asurani, replicanti costruiti dagli Antichi per combatterli. Dopo molti anni di battaglia e vicini all'annientamento, alcuni scienziati riuscirono a realizzare un virus che disattiv\u00f2 il loro codice di attacco e li fece ritirare ad Asura. Nonostante la vittoria i Wraith avevano perso centinaia di Navi Alveare ed Incrociatori e migliaia di Darth, senza contare i miliardi di guerrieri morti. \"\".\nI Wraith crearono uno schema di alimentazione in cui avrebbero rapito gli umani e preso la loro forza vitale dopo di che entrarono in uno stato di ibernazione permettendo alle popolazioni umane di crescere mentre dormivano. Mentre ci\u00f2 accadeva, lasciavano alcuni custodi a vegliare su di loro fino a quando non era il momento giusto per risvegliarsi.\nArrivo dei Tau'ri.\nQuesto ciclo continu\u00f2 per 10.000 anni fino a quando la spedizione di Atlantide arriv\u00f2 nella galassia di Pegaso e occup\u00f2 l'antica citt\u00e0 di Atlantide. I Wraith incontrarono per la prima volta gli umani della Terra sul pianeta Athos quando dei Dart furono inviati a rapire gli umani per nutrirsi. Una squadra fu mandata nel mondo natale dei Wraith, guidata dal maggiore John Sheppard e dal tenente Aiden Ford, in una missione di salvataggio per recuperare la loro gente.\"\" In seguito si scopr\u00ec che il raid dei Wraith su Athos fu causato dal fatto che il maggiore Sheppard aveva attivato involontariamente un medaglione usato dai Wraith per rintracciare il gene ATA.\nVenuti a conoscenza della Terra i Wraith progettarono un attacco contro Atlantide, per poterla raggiungere. Una nave alveare fu distrutta da un antico satellite che fu riattivato dal Dr. Rodney McKay e dal Dr. Peter Grodin, ma i Wraith lo distrussero dopo che distrusse una delle loro navi. In seguito inviarono una forza di attacco secondaria composta da dodici navi dell'alveare e le loro scorte e, sebbene la Daedalus riusc\u00ec a distruggerne alcune, i Wraith erano troppi. L'attacco fu un insuccesso, i Wraith persero 5 navi alveare e furono portati a credere che Atlantide era distrutta.\"\".\nGuerra civile.\nCon Atlantide \"distrutta\" e persa la possibilit\u00e0 di raggiungere la Terra i Wraith iniziarono a combattersi per le sempre pi\u00f9 scarse popolazioni umane di Pegaso. Durante la guerra civile, le varie fazioni Wraith si nutrirono dei mondi in loro possesso e uno contro l'altro e si impegnarono in schermaglie con i Tau'ri.\nMentre ci\u00f2 accadeva, riemerse una vecchia minaccia. Gli Asurani, il cui comando di attacco era stato riattivato dai Tau'ri, provocando un attacco a sorpresa contro di loro. Inizialmente colti alla sprovvista, i Wraith iniziarono a formare un efficace contrattacco. Gli eventi divennero ancora pi\u00f9 disperati quando gli Asurani decisero di distruggere i Wraith prendendo di mira la loro fonte di cibo: gli umani.\nTutti i tentativi di riutilizzo del virus fallirono e costrinsero un livello di cooperazione tra i Wraith e la spedizione di Atlantide. Il Wraith conosciuto come Todd lavor\u00f2 per assemblare una flotta di navi che avrebbero accompagnato la spedizione di Atlantide e l'aggiunta a sorpresa dei Viaggiatori in un assalto contro gli stessi Asurani. Ci\u00f2 port\u00f2 alla Battaglia di Asura con la flotta alleata che emerse vittoriosa. Al termine della battaglia, l'unificazione temporanea dei Wraith fin\u00ec, e tornarono alla guerra civile.\nRegina Morte.\nDopo che Atlantide lasci\u00f2 la galassia di Pegasus, nacque una nuova regina Wraith, la regina morte. Essa inizi\u00f2 a unire forzatamente le navi alveare sotto il suo controllo senza che nessuno potesse resistere. Nel giro di sei mesi, anche l'alleanza di Todd si tramut\u00f2 in una singola nave alveare fedele a lui. Morte inizi\u00f2 a devastare completamente molti mondi. Le forze della Regina Morte rapirono il dottor Rodney McKay e lo trasformarono in un Wraith, ottenendo uno ZPM e una tecnologia di scudo limitata nel processo. Alla fine McKay fu salvato mentre Todd form\u00f2 una nuova alleanza per opporsi alla Regina Morte con l'aiuto di Teyla Emmagan nelle vesti della Regina Steelflower. L'alleanza della regina morte fu sconfitta in battaglia e la regina morte stessa fu uccisa da Teyla. Durante questo periodo, fu scoperto che la Regina Morte veniva utilizzata come strumento da Ashes, l'ultimo Wraith originale sopravvissuto che voleva ancora vendicarsi degli Antichi. L'alleanza della Regina Morte fu sciolta e Ashes fu consegnato ai Wraith per le sue azioni\nPace con in Tau'ri.\nDopo la sconfitta di Morte, i rimanenti Wraith stipularono un trattato di pace e met\u00e0 di Pegaso fu ceduta ai Tau'ri. Ci\u00f2 \u00e8 stato facilitato dalla creazione di un retrovirus che ha rafforzato gli umani mentre aiutava i Wraith a loro volta, con i ceppi combinati che significavano che nutrirsi di un essere umano non era pi\u00f9 automaticamente fatale per gli umani, fornendo comunque ai Wraith un sostentamento sufficiente.\nI Wraith in seguito iniziarono a cacciare un uomo conosciuto solo come Lupo che caus\u00f2 molte morti tra i Wraith. Dopo che fu scoperto che il lupo era il tenente Aiden Ford, la dottoressa Elizabeth Weir fu in grado di negoziare un accordo con i Wraith in cui i Tau'ri \"esiliavano\" Ford sulla Terra per mantenere la pace.\nFisiologia.\nI Wraith sono caratterizzati da una pelle blu pallido o verde chiaro, occhi gialli e capelli bianchi, neri o rossi. I loro occhi possono brillare nell'oscurit\u00e0, dando loro la visione notturna e termica.\nI Wraith esibiscono locomozione bipede e hanno per lo pi\u00f9 caratteristiche umanoidi. La casta \"soldato\", esibisce una notevole definizione muscolare rispetto ai Wraith maschi della casta \"di comando\", che sono considerevolmente pi\u00f9 snelli. Secondo Michael Kenmore, i soldati sono privi di fantasia e hanno schemi di pensiero rigidi.\nLa natura riproduttiva dei Wraith e il loro ciclo di vita non sono completamente compresi. I Wraith sembrano mantenere un aspetto pi\u00f9 umano fino a raggiungere l'equivalente della pubert\u00e0.. Le regine fanno uso di un metodo di fecondazione simile agli insetti in cui secernono materiale genetico che si traduce in un Wraith guerriero nato in strutture a forma di baccello. Si credeva che questo processo avvenisse solo sulle navi alveare, ma in seguito si scopr\u00ec che avviene anche negli avamposti sui pianeti.\nSebbene in apparenza umanoidi, i Wraith sono geneticamente pi\u00f9 vicini all'insetto Iratus. Non possiedono nessuna delle normali proteine inibitrici umane, dando loro un meccanismo rigenerativo spaventosamente efficiente. Le loro abilit\u00e0 rigenerative sono cos\u00ec potenti che, finch\u00e9 le cellule sono adeguatamente nutrite, \u00e8 improbabile che i Wraith muoiano per cause naturali come fanno gli umani, inoltre le parti del corpo smembrate hanno la capacit\u00e0 di muoversi da sole. Ci\u00f2 rende i Wraith incredibilmente resistenti e in grado di sopravvivere al fuoco delle armi e alle profondit\u00e0 del fondo dell'oceano senza alcuna forma di assistenza meccanica.\nMentre i Wraith condividono molti elementi con l'Iratus, ci sono aspetti della loro biologia simili agli umani. Contengono tutti gli organi necessari all'interno del loro corpo che sono tenuti a digerire il cibo, anche se non ricevono nutrimento dal cibo da adulti.\nNutrimento.\nIl nutrimento per i Wraith adulti \u00e8 la \"forza vitale\" degli esseri umani o simili (ad esempio, Antichi o altri Wraith). I Wraith possono drenare lentamente le loro vittime per torturarle e ottenere informazioni, o semplicemente per compiere un atto di sadismo. Mentre la vittima \u00e8 prosciugata della vita, essa sperimenta dolore e sembra invecchiare rapidamente. Questo non \u00e8 un vero invecchiamento fisico, ma un sottoprodotto del processo di alimentazione.\nEssi drenano la forza vitale attraverso un organo nel palmo della mano destra. Questo viene attaccato al petto dell'umano in genere dove risiede il cuore. Durante il processo di alimentazione, alla vittima viene iniettato un enzima speciale. Rafforza temporaneamente il corpo umano e assicura che il cuore continui a battere, in questo modo la vittima non muore immediatamente. Nella maggior parte dei casi l'enzima viene rilasciato lentamente nel sangue durante tutto il processo di alimentazione.\nGrandi dosi di enzima aumentano la forza, la velocit\u00e0 e l'agilit\u00e0 degli umani. Il tenente Aiden Ford divenne il primo di questi \"superuomini\" quando ricevette una grande dose di enzima dopo la morte dei Wraith che si nutrivano di lui. I numerosi inconvenienti dell'alta dose includono alterazione della chimica del cervello e dipendenza che richiede ai tossicodipendenti di cercarlo attivamente e uccidere i Wraith per ottenerlo.\nI Wraith possono consumare cibo e bevande umane, ma non d\u00e0 loro alcun nutrimento ed \u00e8 rigorosamente fatto per piacere\"\". Tuttavia, quando i Wraith sono giovani, consumano cibi umani normali. Mentre i Wraith maturano, iniziano a desiderare di nutrirsi della \"forza vitale\" umana, indipendentemente dal fatto che l'abbiano gi\u00e0 assaggiata o meno.\nI Wraith sono anche in grado di ridare la vita. \"Il dono della vita\", come chiamato dai Wraith, \u00e8 tipicamente riservato agli adoratori e ai loro \"fratelli\". Il tenente colonnello John Sheppard \u00e8 tornato alla normalit\u00e0 e forse anche pi\u00f9 giovane di prima, dopo essere stato nutrito numerose volte da un Wraith, con cui \u00e8 fuggito dalla prigione di Kolya.\"\". Ci\u00f2 pu\u00f2 anche essere fatto dopo che i Wraith si sono nutriti. Possono anche apparentemente far rivivere i morti come successo con Ronon Dex morto per poterlo interrogare.\nL'unica forma di difesa contro l'alimentazione era la droga Hoffan, che avvelenava i Wraith causando la chiusura dei loro organi interni simultaneamente qualche tempo dopo il tentativo di nutrirsi, impedendo allo stesso tempo ai Wraith di prendere qualsiasi sostentamento dalla vittima.\nNel lontano passato, un gruppo di Athosiani fu rapito da uno scienziato Wraith che aggiunse il DNA Wraith alla loro struttura genetica nel tentativo di renderli \"pi\u00f9 gustosi\" per l'alimentazione. Questi esperimenti furono condotti in segreto dal resto dei Wraith, che altrimenti li avrebbero disapprovati. Lo scienziato ha scoperto che i geni Wraith consentivano agli umani di accedere alla rete telepatica Wraith. Tent\u00f2 di diluire questa capacit\u00e0 restituendoli al villaggio per incrociarsi, ma qualsiasi quantit\u00e0 di DNA dava loro l'abilit\u00e0. Lo scienziato rinunci\u00f2 alla sua sperimentazione e successivamente i Wraith distrussero il villaggio, presumibilmente nel tentativo di uccidere i soggetti del test. Tuttavia, i discendenti di questi umani modificati sopravvissero e sono noti come Wraithkin. \"\".\nTelepatia.\nAnche se i Wraith hanno una loro lingua e scrittura, il loro principale mezzo di comunicazione \u00e8 di natura telepatica. I Wraith hanno sviluppato una rete telepatica, consentendo la comunicazione su grandi distanze.\nLa corretta introduzione del DNA Wraith nel DNA umano, consente agli umani di accedere alla rete mentale dei Wraith, sebbene gli umani che si connettono possano essere controllati dai Wraith, a causa delle loro superiori capacit\u00e0 psichiche. Anche una piccola quantit\u00e0 di DNA correttamente introdotto \u00e8 sufficiente per consentire a questa capacit\u00e0 telepatica di verificarsi; dopo un numero di generazioni il gene viene \"annacquato\". Dopo l'iniziale \"infiltrazione\" di Teyla Emmagan nella rete telepatica, i Wraith iniziarono a segregare la loro rete di comunicazione per impedire che informazioni sensibili venissero ricevute dai loro nemici, anche se questo \u00e8 stato attribuito alla Guerra Civile Wraith che richiede loro di lavorare in privato per sostenere gli alveari individuali.\nI Wraith sono in grado di proiettare proiezioni psichiche che fanno apparire dei fantasmi nel campo visivo di un umano. Questa tattica viene tipicamente utilizzata durante gli attacchi e le battaglie per confondere il nemico. Una mente addestrata \u00e8 in grado di ignorare questa minaccia e si concentra invece sui Wraith. La telepatia delle Regine \u00e8 ancora pi\u00f9 accresciuta permettendo loro di far inginocchiare gli umani e di impiantare sussurri nella loro mente. Questo \u00e8 uno strumento di interrogatorio eccellente e un Keeper \u00e8 in grado di raccogliere facilmente i dati da un umano catturato. Queste capacit\u00e0 telepatiche possono anche indurre un umano a lavorare involontariamente per un Wraith. Una Regina \u00e8 in grado di usare questa abilit\u00e0 per determinare se ci sono degli impostori all'interno di un alveare, il che significa che solo le persone con DNA Wraith erano in grado di ingannare una regina.\nInoltre, gruppi di Wraith o anche ex Wraith sono in grado di combinare le loro abilit\u00e0 permettendogli di evocare la loro specie per salvarli rendendoli una minaccia pericolosa anche quando catturati. Tuttavia, questo sistema pu\u00f2 essere sfruttato e Wraith \u00e8 in grado di mantenere i propri pensieri protetti dai propri simili, impedendo a uno di loro di realizzare le intenzioni dell'alveare\nSociet\u00e0.\nI Wraith hanno una societ\u00e0 basata sugli alveari simile ad alcune specie di insetti, ma non sono una mente collettiva. Vengono dati nomi che derivano dal \"sentire\" istintivo della loro presenza telepatica e del loro ruolo nella societ\u00e0; per esempio, il nome di Todd tra i Wraith \u00e8 \"Guide\", come quello del tenente colonnello John Sheppard.\nI capi di un alveare sono in genere le Regine e senza di loro non si possono allevare nuovi soldati. Ci sono casi in cui un maschio ha detenuto l'autorit\u00e0 del sovrano dell'alveare. Al di sotto di questo casta di leader si trovano la maggior parte dei Wraith che sono maschi. La prima categoria consiste di \"comandanti\" intelligenti, che servono da tenenti e scienziati. Sotto di loro si trovano i guerrieri che svolgono la maggior parte dei compiti come difendere l'alveare o partecipare ad attacchi.\nForse come risultato della loro societ\u00e0 'alveare, i Wraith sembrano mostrare scarso rispetto per la propria vita, con i guerrieri e i comandanti che sono disposti a utilizzare meccanismi di autodistruzione per uccidersi se si trovano di fronte alla cattura. I piloti dei Dart hanno perfino dimostrato la volont\u00e0 di ingaggiare il suicidio se la nave da trasporto \u00e8 stata distrutta. Inoltre, sono pronti a morire finch\u00e9 i loro nemici muoiono con loro. Tuttavia, se c'\u00e8 una potenziale minaccia o risorsa del loro alveare che potrebbe essere persa in una tale manovra, i singoli Wraith sono disposti a prevenire azioni che potrebbero distruggerlo. Ci sono pochi, tuttavia, che sembrano disposti a contrattare per la propria vita. Anche i Wraith sembrano esibire una forma di purezza razziale e sembrano allontanarsi o persino essere ostili nei confronti di quei membri della loro specie che sono stati trasformati in umani. Sono noti per essere in grado di percepire l'umanit\u00e0 in questi Wraith. I Wraith hanno mostrato diversi tratti spietati come non mostrare compassione per i caduti e non dare piet\u00e0 ai loro nemici. Sembrano anche affermare che non ci dovrebbe essere alcuna ritirata in una battaglia, anche se ci sono momenti in cui sembrano ritirarsi quando c'\u00e8 stata una grande quantit\u00e0 di perdite subite.\nUna pratica che dimostra la natura aspra della societ\u00e0 dei Wraith \u00e8 il fatto che sono disposti ad impegnarsi nel cannibalismo in tempi di fame. \u00c8 noto che le Regine minacciano i loro luogotenenti nutrendosi di loro se non assolvono i compiti loro assegnati. Le Regine non hanno nemmeno esitato a nutrirsi di un membro del loro genere che in passato era un Wraith ed era stato trasformato in un umano. In battaglia, i comandanti sono stati documentati per nutrirsi di guerrieri Wraith morenti o feriti per continuare a combattere, anche per pochi secondi.\nA differenza di altre specie, i Wraith possono essere descritti come una societ\u00e0 quasi nomade basata sulle loro navi alveare e che viaggiano nello spazio per cacciare gli abitanti per l'alimentazione. Tipicamente, la sicurezza di queste navi \u00e8 minima poich\u00e9 i Wraith non sono abituati ad avere intrusi. Sono noti per fare uso di avamposti per la ricerca e come roccaforti, sebbene queste abbiano quasi sempre Stargate nello spazio che impedisce l'accesso senza una nave.\nI Wraith possono sembrare uniti e determinati a distruggere tutti gli esseri umani sul loro cammino, tuttavia, sono noti per possedere un istinto territoriale estremamente forte. Ci\u00f2 rende la cooperazione tra alveari rara e molteplici alveari impegnati nella raccolta di un pianeta possono causare l'aumento delle tensioni. Sono estremamente agguerriti nella difesa dei loro territori e uccidono tutti i trasgressori che entrano nel loro terreno di pascolo. Inoltre il tradimento \u00e8 possibile tra i ranghi dell'alveare con alcuni membri disposti a sostenere un alveare rivale. Politicamente, i Wraith sembrano mancare di qualsiasi forma di governo unito dalla fine della guerra con i Lantiani.\nCultura.\nPoco si sa della cultura dei Wraith, tranne per il fatto che \u00e8 incentrata sull'eliminazione delle popolazioni umane della galassia. Concetti come la bellezza sembrano tuttavia prevalere nella specie. Todd, un Wraith che era stato catturato dai Genii per un periodo di tempo imprecisato dichiar\u00f2 che il suo tentativo di fuga \"valeva la pena per rivedere le stelle ancora una volta\".\nIbernazione.\nI Wraith come specie attraversano lunghi cicli di ibernazione, che durano centinaia di anni. Le loro enormi navi alveare contengono un numero incalcolabile di baccelli di ibernazione. Durante questo tempo solo un piccolo numero di loro rimane sveglio, abbastanza per mantenere i loro mondi vittima di attacchi. Le masse addormentate sono sorvegliate da un piccolo gruppo guidato dal Custode, un Wraith designato con le loro cure la cui morte avrebbe significato il loro prematuro risveglio, come successe quando fu uccisa dal maggiore John Sheppard.\nRunner.\nAlcuni esseri umani eccezionali, come Ronon Dex, vengono trasformati in \"runner\" piuttosto che essere usati come cibo. I Wraith gli impiantano dei dispositivi di localizzazione subspaziali e li liberano per essere cacciati come forma di sport\"\". A partire da \"Sateda\", ci sono sette dispositivi di tracciamento attivi nella galassia, anche se non \u00e8 noto se tutti e sette siano stati impiantati nei Runner. In quell'episodio, i Wraith riprendono Ronon e organizzano una nuova caccia per lui sul suo pianeta natale di Sateda. Mandano successive ondate di guerrieri Wraith dopo di lui, e controllano l'intero evento dalla loro nave alveare. Un altro runner, chiamato Kiryk, \u00e8 rappresentato nella quinta stagione di Atlantis \"\".\nAdoratori.\nL'esistenza di umani che adorano i Wraith viene rivelata per la prima volta in \"The Hive\", dove una Regina Wraith afferma che migliaia sono venuti per servirli in cambio di risparmiare le loro vite. Un adoratore dei Wraith, Neera, menziona la \"profezia del Grande Risveglio\" e la \"fine dei giorni\". In \"Common Ground\", Todd nota che l'atto di restituire la vita di una persona viene eseguito solo per i pi\u00f9 devoti adoratori e i loro fratelli. Alcuni adoratori dei Wraith vengono assegnati come infiltrati per raccogliere informazioni, mentre altri agiscono come mercenari.\nI Wraith hanno dimostrato di essere in grado di creare adoratori anche dai nemici pi\u00f9 implacabili nutrendosi di loro e restituendogli la vita poi ancora e ancora. Le ripetute infusioni di enzimi alimentari hanno un effetto di dipendenza e piegano la vittima alla volont\u00e0 del Wraith, anche se solo il pi\u00f9 forte sopravvive al processo. I Wraith hanno usato questa tecnica per convertire un certo numero di soldati Satedani dopo la caduta di Sateda, e alla fine fanno lo stesso con Ronon Dex. Il condizionamento si interromper\u00e0 se l'individuo \u00e8 privato dell'enzima per un periodo abbastanza lungo, sebbene i sintomi dell'astinenza siano gravi.\nTecnologia.\nLa tecnologia utilizzata dai Wraith, sebbene avanzata rispetto alla maggior parte delle civilt\u00e0 sia nella Via Lattea che nella galassia di Pegaso, \u00e8 di gran lunga inferiore alle tecnologie dei Lantiani, degli Asgard e degli Ori.\nLa tecnologia Wraith \u00e8 unica in quanto la maggior parte di essa ha una base organica. I Wraith sono una delle poche razze che non utilizza la tecnologia degli scudi, ci\u00f2 \u00e8 probabilmente dovuto al fatto che le armi lantiane potevano squaciare tutti gli scudi pi\u00f9 avanzati con il minimo sforzo, e quindi sarebbe stato uno spreco di tempo ed energia. Qualcosa che deve ancora essere scoperto \u00e8 ci\u00f2 che alimenta le navi Wraith; spostare una nave alveare e alimentare le sue massicce banche d'armi deve consumare grandi quantit\u00e0 di energia. Tuttavia, \u00e8 noto che ci\u00f2 che le alimenta non \u00e8 altrettanto efficiente delle fonti di energia Lantiane. La tecnologia Wraith raramente \u00e8 in grado di raggiungere il suo pieno potenziale a causa di questa inefficiente generazione di energia. Una nave Alveare equipaggiata con almeno uno ZPM, \u00e8 quasi invincibile, con integrit\u00e0 strutturale, densit\u00e0 dello scafo e potenza delle armi migliorate. Questa nave era in grado di eguagliare persino un'Atlantide completamente alimentata in battaglia, e ci volle un'arma nucleare fatta detonare all'interno della nave per distruggerla.\"\".\nEsiste anche una debolezza sconosciuta in tutta la tecnologia Wraith, probabilmente il suddetto problema di energia, che i Lantiani ritenevano avrebbero permesso loro di cambiare le sorti della guerra a loro favore, se sfruttata correttamente.\nLingua e scrittura.\nLa lingua dei Wraith deriva da quella degli Antichi e condivide la maggior parte dell'alfabeto."}
{"id": "519437", "revid": "1573940", "url": "https://it.wikipedia.org/wiki?curid=519437", "title": "Harijutsu", "text": "Lo Harijutsu \u00e8 un'arte marziale tradizionale giapponese che insegnava l'uso di piccoli proiettili acuminati (\u91dd \"hari\", \"ago\") talvolta simili agli shuriken, in altri casi spilloni e aculei con l'uso di cerbottane (fukiya) o altri insidiosi stratagemmi."}
{"id": "519439", "revid": "7336", "url": "https://it.wikipedia.org/wiki?curid=519439", "title": "Yarijutsu", "text": ""}
{"id": "519441", "revid": "33689", "url": "https://it.wikipedia.org/wiki?curid=519441", "title": "Coprinus picaceus", "text": "Il Coprinus picaceus (Bull.: Fr.) \u00e8 la specie di funghi di dimensioni maggiori nel genere Coprinus. Non \u00e8 una specie molto conosciuta, ma molti lo reputano uno dei funghi pi\u00f9 belli; sicuramente non passa inosservato, anche perch\u00e9 piuttosto comune.\nDescrizione della specie.\nCappello.\nRaramente pu\u00f2 raggiungere dimensioni ragguardevoli per il genere (fino a 15\u00a0cm circa). Di forma cilindrico-ovale e di colore bruno oppure nerastro, \u00e8 quasi sempre cosparso da vistose placche bianche che rappresentano il residuo del velo originale.\nDi consistenza molto fragile, diventa deliquescente in tempi abbastanza brevi, soprattutto se raccolto.\nLamelle.\nMolto fitte, di colore nero-grigio, libere al gambo, presto deliquescenti.\nGambo.\nBianco, molto slanciato (pu\u00f2 raggiungere anche 30/40\u00a0cm di lunghezza), privo di anello; di scarsa consistenza, tende a rompersi facilmente.\nCarne.\nChiara, sottile e piuttosto fragile. Deliquescente in tempi piuttosto brevi.\nSpore.\nOvali e lisce, nere in massa, 16 x 12\u00a0\u00b5m (circa), presentano un poro germinativo al centro.\nHabitat.\nPiuttosto comune, specialmente in terreni umidi, grassi e ricchi di humus, a volte in gruppi di numerosi esemplari, in boschi di latifoglie. Dall'estate fino all'autunno inoltrato.\nCommestibilit\u00e0.\nNon edule, sospetto.\nComunque molto poco invitante, dato l'odore disgustoso.\nSe consumato unitamente a bevande alcoliche, si ritiene che possa scatenare la cosiddetta Sindrome coprinica, come altre specie del suo genere; tuttavia non risultano documentati casi di intossicazione."}
{"id": "519447", "revid": "1123126", "url": "https://it.wikipedia.org/wiki?curid=519447", "title": "Diocesi di San Miguel", "text": ""}
{"id": "519450", "revid": "110157", "url": "https://it.wikipedia.org/wiki?curid=519450", "title": "Diocesi di San Miguel (El Salvador)", "text": "La diocesi di San Miguel (in latino: \"Dioecesis Sancti Michaelis\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 880.000 battezzati su 1.267.000 abitanti. \u00c8 retta dal vescovo Fabio Reynaldo Colindres Abarca.\nTerritorio.\nLa diocesi comprende i dipartimenti salvadoregni di La Uni\u00f3n, Moraz\u00e1n e gran parte del dipartimento di San Miguel.\nSede vescovile \u00e8 la citt\u00e0 di San Miguel, dove si trova la cattedrale di Nostra Signora Regina della Pace.\nIl territorio si estende su 4.993\u00a0km\u00b2 ed \u00e8 suddiviso in 47 parrocchie, raggruppati in 6 vicariati: Reina de la Paz, Inmaculada Concepci\u00f3n, El Salvador del Mundo, Juan Pablo II, Mons. \u00d3scar Romero e San Juan Bautista.\nStoria.\nLa diocesi \u00e8 stata eretta l'11 febbraio 1913, ricavandone il territorio dalla diocesi di San Salvador, contestualmente elevata al rango di sede metropolitana.\nIl 30 agosto 1954, con la lettera apostolica \"Peculiari sane\", papa Pio XII ha proclamato San Pio X patrono principale della diocesi.\nIl 2 dicembre 1954 ha ceduto una porzione del suo territorio a vantaggio dell'erezione della diocesi di Santiago de Mar\u00eda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.267.000 persone contava 880.000 battezzati, corrispondenti al 69,5% del totale."}
{"id": "519455", "revid": "92723", "url": "https://it.wikipedia.org/wiki?curid=519455", "title": "Eparchia di San Marone di Sydney", "text": "Leparchia di San Marone di Sydney (in latino: \"Eparchia Sancti Maronis Sydneyensis Maronitarum\") \u00e8 una sede della Chiesa maronita in Australia immediatamente soggetta alla Santa Sede. Nel 2020 contava 161.370 battezzati. \u00c8 retta dall'eparca Antoine-Charbel Tarabay, O.L.M.\nTerritorio.\nL'eparchia comprende i fedeli della Chiesa maronita in Australia.\nSede eparchiale \u00e8 la citt\u00e0 di Sydney, dove si trova la cattedrale di San Marone. A Parramatta sorge la concattedrale di Nostra Signora del Libano.\nIl territorio \u00e8 suddiviso in 15 parrocchie.\nStoria.\nL'eparchia \u00e8 stata eretta il 25 giugno 1973 con la bolla \"Illo fretis Concilii\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 161.370 battezzati."}
{"id": "519457", "revid": "110157", "url": "https://it.wikipedia.org/wiki?curid=519457", "title": "Eparchia di San Michele di Sydney dei melchiti", "text": "Leparchia di San Michele di Sydney dei melchiti (in latino: \"Eparchia Sancti Micha\u00eblis Sydneyensis Graecorum Melkitarum\") \u00e8 una sede della Chiesa cattolica greco-melchita immediatamente soggetta alla Santa Sede. Nel 2017 contava 55.192 battezzati. \u00c8 retta dall'eparca Robert Rabbat.\nTerritorio.\nL'eparchia comprende tutti i fedeli della Chiesa cattolica greco-melchita in Australia e Nuova Zelanda.\nSede eparchiale \u00e8 la citt\u00e0 di Darlington, sobborgo di Sydney, nel Nuovo Galles del Sud, dove si trova la cattedrale di San Michele e di tutti gli Angeli (\"Saint Michael and all the Angels Cathedral\").\nIl territorio \u00e8 suddiviso in 13 parrocchie.\nStoria.\nLa presenza cattolica melchita in Australia risale alla met\u00e0 del XIX secolo. Il primo prete melchita a visitare il Paese fu l'archimandrita soarita Silwanos Mansour, che da inizio alla costruzione della prima chiesa melchita, oggi cattedrale, inaugurata nel 1895.\nL'eparchia \u00e8 stata eretta il 26 marzo 1987 con la bolla \"Quae quantaque\" di papa Giovanni Paolo II.\nIl 22 settembre 1999 papa Giovanni Paolo II, con decreto della Congregazione per le Chiese Orientali, ha esteso la giurisdizione degli eparchi anche ai fedeli melchiti della Nuova Zelanda.\nStatistiche.\nL'eparchia al termine dell'anno 2017 contava 55.192 battezzati."}
{"id": "519458", "revid": "110157", "url": "https://it.wikipedia.org/wiki?curid=519458", "title": "Eparchia dei Santi Pietro e Paolo di Melbourne degli Ucraini", "text": "Leparchia dei Santi Pietro e Paolo di Melbourne degli Ucraini (in latino: \"Eparchia Sanctorum Petri et Pauli Melburnensis Ucrainorum\") \u00e8 una sede della Chiesa cattolica in Australia suffraganea dell'arcidiocesi di Melbourne. Nel 2017 contava 34.530 battezzati. \u00c8 retta dall'eparca Mykola By\u010dok, C.SS.R.\nTerritorio.\nL'eparchia comprende tutti i fedeli della Chiesa greco-cattolica ucraina residenti in Australia e Nuova Zelanda.\nSede eparchiale \u00e8 la citt\u00e0 di Melbourne, dove si trova la cattedrale dei Santi Pietro e Paolo.\nIl territorio \u00e8 suddiviso in 11 parrocchie.\nStoria.\nL'esarcato apostolico di Australia per i fedeli di rito orientale fu eretto il 10 maggio 1958 con la bolla \"Singularem huius\" di papa Pio XII.\nIn seguito la giurisdizione dell'esarca apostolico fu estesa anche alla Nuova Zelanda e all'Oceania.\nIl 24 giugno 1982 con la bolla \"Christum Iesum\" di papa Giovanni Paolo II l'esarcato apostolico \u00e8 stato elevato ad eparchia e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 34.530 battezzati."}
{"id": "519462", "revid": "125373464", "url": "https://it.wikipedia.org/wiki?curid=519462", "title": "Pop Tools", "text": "Pop Tools, quarto disco dei Bluvertigo, uscito nel 2001. \u00c8 una raccolta dei maggiori successi della band, con l'aggiunta del brano presentato al Festival di Sanremo 2001, \"L'assenzio (the power of nothing)\", e dell'altro inedito \"Comequando\".\nTracce.\nTesti e musiche di Marco Castoldi, tranne dove indicato."}
{"id": "519466", "revid": "5680", "url": "https://it.wikipedia.org/wiki?curid=519466", "title": "Spazi euclidei", "text": ""}
{"id": "519467", "revid": "115549", "url": "https://it.wikipedia.org/wiki?curid=519467", "title": "Hertha BSC Berlino", "text": ""}
{"id": "519468", "revid": "110157", "url": "https://it.wikipedia.org/wiki?curid=519468", "title": "Diocesi di Concepci\u00f3n en Paraguay", "text": "La diocesi di Concepci\u00f3n en Paraguay (in latino: \"Dioecesis Sanctissimae Conceptionis in Paraguay\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 445.360 battezzati su 454.000 abitanti. \u00c8 retta dal vescovo Miguel \u00c1ngel Cabello Almada.\nTerritorio.\nLa diocesi comprende i dipartimenti paraguaiani di Concepci\u00f3n e Amambay.\nSede vescovile \u00e8 la citt\u00e0 di Concepci\u00f3n, dove si trova la cattedrale dell'Immacolata Concezione.\nIl territorio si estende su 30.084\u00a0km\u00b2 ed \u00e8 suddiviso in 17 parrocchie.\nStoria.\nLa diocesi di Concepci\u00f3n e Chaco fu eretta il 1\u00ba maggio 1929 con la bolla \"Universi Dominici\" di papa Pio XI, ricavandone il territorio dalla diocesi di Asunci\u00f3n, che contemporaneamente fu elevata al rango di sede metropolitana.\nL'11 marzo 1948 cedette una porzione del suo territorio a vantaggio dell'erezione del vicariato apostolico del Chaco Paraguayo. Per questo motivo, l'anno successivo, il 16 luglio 1949, la diocesi mut\u00f2 il proprio nome in quello attuale.\nNegli anni successivi ha ceduto a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 454.000 persone contava 445.360 battezzati, corrispondenti al 98,1% del totale."}
{"id": "519469", "revid": "92723", "url": "https://it.wikipedia.org/wiki?curid=519469", "title": "Diocesi di Coronel Oviedo", "text": "La diocesi di Coronel Oviedo (in latino: \"Dioecesis Oviedopolitana\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 518.380 battezzati su 545.904 abitanti. \u00c8 retta dal vescovo Juan Bautista Gavil\u00e1n Vel\u00e1squez.\nTerritorio.\nLa diocesi comprende il dipartimento paraguaiano di Caaguaz\u00fa.\nSede vescovile \u00e8 la citt\u00e0 di Coronel Oviedo, dove si trova la cattedrale di Nostra Signora del Rosario.\nIl territorio si estende su 12.327\u00a0km\u00b2 ed \u00e8 suddiviso in 24 parrocchie.\nStoria.\nLa prelatura territoriale di Coronel Oviedo fu eretta il 10 settembre 1961 con la bolla \"Quem ad modum\" di papa Giovanni XXIII, ricavandone il territorio dalle diocesi di Concepci\u00f3n en Paraguay e di Villarrica (oggi diocesi di Villarrica del Esp\u00edritu Santo).\nIl 6 marzo 1976 la prelatura territoriale \u00e8 stata elevata a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 545.904 persone contava 518.380 battezzati, corrispondenti al 95,0% del totale."}
{"id": "519470", "revid": "110157", "url": "https://it.wikipedia.org/wiki?curid=519470", "title": "Vicariato apostolico del Pilcomayo", "text": "Il vicariato apostolico del Pilcomayo (in latino: \"Vicariatus Apostolicus Pilcomayo\u00ebnsis\") \u00e8 una sede della Chiesa cattolica in Paraguay immediatamente soggetta alla Santa Sede. Nel 2017 contava 40.000 battezzati su 75.000 abitanti. \u00c8 retto dal vescovo Lucio Alfert, O.M.I.\nTerritorio.\nIl vicariato apostolico comprende il dipartimento paraguaiano di Boquer\u00f3n e la parte settentrionale del dipartimento Presidente Hayes fino al fiume Monte Lindo.\nSede del vicariato \u00e8 la citt\u00e0 di Mariscal Estigarribia, dove si trova la cattedrale di Santa Maria.\nIl territorio si estende su 125.000\u00a0km\u00b2 ed \u00e8 suddiviso in 6 parrocchie.\nStoria.\nLa prefettura apostolica del Pilcomayo fu eretta il 12 febbraio 1925 con il breve \"Expedit\" di papa Pio XI, ricavandone il territorio dal vicariato apostolico del Chaco (oggi vicariato apostolico di Camiri in Bolivia).\nIl 1\u00ba maggio 1929 cedette una porzione del suo territorio a vantaggio dell'erezione della diocesi di Concepci\u00f3n en Paraguay.\nIl 14 luglio 1950 la prefettura apostolica \u00e8 stata elevata a vicariato apostolico con la bolla \"Si per Evangelii\" di papa Pio XII.\nIl 28 giugno 1980 ha ceduto un'altra porzione di territorio a vantaggio dell'erezione della diocesi di Benjam\u00edn Aceval.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 75.000 persone contava 40.000 battezzati, corrispondenti al 53,3% del totale."}
{"id": "519472", "revid": "92723", "url": "https://it.wikipedia.org/wiki?curid=519472", "title": "Diocesi di Jinotega", "text": "La diocesi di Jinotega (in latino: \"Dioecesis Xinotegana\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 311.225 battezzati su 462.396 abitanti. \u00c8 retta dal vescovo Carlos Enrique Herrera Guti\u00e9rrez, O.F.M.\nTerritorio.\nLa diocesi comprende il dipartimento di Jinotega nella parte settentrionale del Nicaragua.\nSede vescovile \u00e8 la citt\u00e0 di Jinotega, dove si trova la cattedrale di San Giovanni Battista.\nIl territorio si estende su una superficie di 9.755\u00a0km\u00b2 ed \u00e8 suddiviso in 16 parrocchie.\nStoria.\nLa prelatura territoriale di Jinotega fu eretta il 18 giugno 1982 con la bolla \"Libenti quidem animo\" di papa Giovanni Paolo II, ricavandone il territorio dalla diocesi di Matagalpa.\nIl 30 aprile 1991 \u00e8 stata elevata a diocesi con la bolla \"Quod Praelatura Xinotegana\" dello stesso papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 462.396 persone contava 311.225 battezzati, corrispondenti al 67,3% del totale."}
{"id": "519473", "revid": "92723", "url": "https://it.wikipedia.org/wiki?curid=519473", "title": "Diocesi di Juigalpa", "text": "La diocesi di Juigalpa (in latino: \"Dioecesis Iuigalpensis\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 319.700 battezzati su 390.770 abitanti. \u00c8 retta dal vescovo Marcial Humberto Guzm\u00e1n Saballos.\nTerritorio.\nLa diocesi comprende i dipartimenti di Chontales e R\u00edo San Juan nella parte centro-meridionale del Nicaragua.\nSede vescovile \u00e8 la citt\u00e0 di Juigalpa, dove si trova la cattedrale dell'Assunzione di Maria Vergine (\"Nuestra Se\u00f1ora de la Asunci\u00f3n\").\nIl territorio si estende su una superficie di 14.022\u00a0km\u00b2 ed \u00e8 suddiviso in 29 parrocchie.\nStoria.\nLa prelatura territoriale di Juigalpa \u00e8 stata eretta il 21 luglio 1962 con la bolla \"Christi voluntas\" di papa Giovanni XXIII, ricavandone il territorio dalla diocesi di Granada.\nIl 30 aprile 1991 \u00e8 stata elevata a diocesi con la bolla \"Dilectis sane\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 390.770 persone contava 319.700 battezzati, corrispondenti all'81,8% del totale."}
{"id": "519475", "revid": "14691", "url": "https://it.wikipedia.org/wiki?curid=519475", "title": "Nina e il Mistero dell'Ottava Nota", "text": ""}
{"id": "519478", "revid": "1305772", "url": "https://it.wikipedia.org/wiki?curid=519478", "title": "Pallanuoto ai Giochi della XXVII Olimpiade", "text": "L'edizione di Sydney 2000 ha segnato un momento storico importante per la pallanuoto, in quanto viene disputato per la prima volta il torneo olimpico femminile. Le gare della manifestazione si sono svolte negli impianti del Sydney International Aquatic Centre e del Ryde Aquatic Leisure Centre dal 16 settembre al 1\u00ba ottobre 2000.\nIl debutto femminile avviene in tono minore, con appena 6 squadre ammesse a partecipare al torneo. Le formazioni sono inserite in un unico girone al termine del quale le prime quattro si sono qualificate per le semifinali. Il primo oro olimpico della storia \u00e8 stato conquistato dalle padrone di casa dell'Australia.\nIl torneo maschile, giunto alla ventitreesima edizione, si \u00e8 svolto secondo la stessa formula di Atlanta 1996. L'Ungheria torna sul gradino pi\u00f9 alto del podio dopo 24 anni di digiuno, conquistando il suo sesto titolo olimpico."}
{"id": "519480", "revid": "125858241", "url": "https://it.wikipedia.org/wiki?curid=519480", "title": "Cristina Quaranta", "text": "Biografia.\nScoperta da Gianni Boncompagni, partecipa a due edizioni del programma \"Domenica in\", per poi lavorare nello show \"Stasera mi butto\" presentato da Pippo Franco per la regia di Pier Francesco Pingitore. Nel 1991 sempre Gianni Boncompagni le propone di lavorare per lui al suo nuovo programma pomeridiano \"Non \u00e8 la Rai\". Sempre diretta da Boncompagni, nel 1992 partecipa alla trasmissione \"Bulli e pupe\", insieme a Paolo Bonolis, e nel 1993 a \"Rock 'n' Roll\" condotta da Orietta Berti.\nCome attrice interpreta anche una piccola parte in \"Stasera a casa di Alice\" di Carlo Verdone, nel 1990, e nella fiction di Italia 1 \"Classe di ferro\".\nDal settembre 1995 al giugno 1996 Quaranta \u00e8 una delle veline di \"Striscia la notizia\", insieme ad Alessia Merz. Nello stesso periodo \u00e8 testimonial del Millionaire Network e partecipa al video \"FuFu dance\", inserito nell'omonimo cd del Gabibbo. Nel 1996-1997 partecipa al programma \"I Guastafeste\", il variet\u00e0 del sabato sera di Canale 5, con Luca Barbareschi, Massimo Lopez e Laura Freddi. La stagione 1997-1998 vede il suo ingresso nel programma sportivo \"Guida al Campionato\", che durer\u00e0 cinque stagioni. Torna inoltre su Canale 5 nell'edizione estiva di Striscia, \"Doppio lustro\", nei panni di velina insieme a Miriana Trevisan.\nNel 2000 prende parte a \"Guida all'Europeo\", quattro puntate dedicate agli Europei di calcio, sempre in compagnia di Alberto Brandi. Nel 2005 partecipa alla terza edizione de \"L'isola dei famosi\", venendo eliminata nel corso della seconda puntata con il 78% dei voti. Partecipa quindi ad alcuni programmi invernali nella stagione 2005/2006 in Rai. Lavora poi in Reality Game su Sky Vivo.\nDal 2010 al 2017 \u00e8 stata conduttrice televisiva per la rete dedicata al poker POKERItalia24, conducendo tra le altre le trasmissioni \"Queens at Tea Time\" e \"Pokerissimo\".\nVita privata.\nDal 2000 \u00e8 sposata con l'imprenditore Matteo De Stefani col quale ha avuto una figlia. Dal 2021 lavora nel ristorante \"Un Sacco Bello\" a Milano."}
{"id": "519481", "revid": "1716", "url": "https://it.wikipedia.org/wiki?curid=519481", "title": "Oro incenso e birra", "text": ""}
{"id": "519482", "revid": "1305772", "url": "https://it.wikipedia.org/wiki?curid=519482", "title": "A Little More Personal (Raw)", "text": "A Little More Personal (Raw) \u00e8 il secondo album di Lindsay Lohan uscito nel 2005.\nGrazie al successo ottenuto ed alle copie vendute (2 milioni nel mondo), l'album, nel gennaio 2006, diventa disco d'oro.\nIl primo singolo estratto \u00e8 \"Confessions of a Broken Heart (Daughter to Father)\", che parla dei problemi della cantante con il padre. Il secondo singolo estratto, a febbraio 2006, \u00e8 \"I Live for the Day\", che viene trasmesso sulle radio statunitensi; nonostante il successo radiofonico non viene registrato nessun video musicale della hit.\nA giugno 2006 viene trasmesso, sempre sulle radio americane, il terzo singolo \"Black Hole\".\nLa Lohan ha promosso il disco in alcuni appuntamenti televisivi, tra cui il \"The Ellen DeGeneres Show\". In copertina la cantante siede con lo sguardo concentrato rivolgendo le spalle allo spettatore con una E rossa stampata sulla sua schiena.\nQuesto \u00e8 il primo album di Lindsay Lohan pubblicato in Italia.\nLa cantante ha creato \"Confessions of a Broken Heart (Daughter to Father)\" nel suo caravan durante una pausa della realizzazione di \"Herbie - Il super Maggiolino; \"\u00e8 un brano per il quale \u00e8 stata accusata di aderire allo stereotipo delle denunce contro il padre."}
{"id": "519485", "revid": "123221851", "url": "https://it.wikipedia.org/wiki?curid=519485", "title": "Nicky Katt", "text": "Biografia.\nInizia la sua carriera ottenendo piccole parti in alcune serie tv, come i \"Visitors\" o \"Herbie, the Love Bug\". Entra nel mondo del cinema nel 1992 ottenendo un piccolo ruolo in \"Sister Act - Una svitata in abito da suora\", seguito dal film di Richard Linklater \"La vita \u00e8 un sogno\". Katt \u00e8 conosciuto per aver interpretato un ruolo nella serie tv \"Boston Public\" di David E. Kelley. Ha partecipato come co-protagonista in diversi film e ha ricevuto diverse considerazioni per le sue prestazioni in \"L'inglese\" e \"SubUrbia\". Ha prestato la sua voce per doppiare il personaggio Atton Rand nel videogioco \"\"."}
{"id": "519488", "revid": "196390", "url": "https://it.wikipedia.org/wiki?curid=519488", "title": "A little more personal", "text": ""}
{"id": "519489", "revid": "5680", "url": "https://it.wikipedia.org/wiki?curid=519489", "title": "Funzioni continue", "text": ""}
{"id": "519492", "revid": "287204", "url": "https://it.wikipedia.org/wiki?curid=519492", "title": "Koryu", "text": ""}
{"id": "519495", "revid": "110157", "url": "https://it.wikipedia.org/wiki?curid=519495", "title": "Speak (Lindsay Lohan)", "text": "Speak \u00e8 il primo album di Lindsay Lohan uscito nel 2004, diventato disco di platino avendo venduto ben 4 milioni di copie nel mondo. La prima canzone estratta come singolo si intitola \"Rumors\". Il secondo brano estratto dal primo album \u00e8 \"Over\". L'ultima hit di \"Speak\" \u00e8 \"First\", colonna sonora del film \"Herbie - Il super maggiolino\". Negli Stati Uniti il disco ha debuttato alla quarta posizione nella prestigiosa Billboard 200 con 261,762 copie vendute nella prima settimana, confermandosi come miglior piazzamento in classifica per la cantante."}
{"id": "519498", "revid": "16066", "url": "https://it.wikipedia.org/wiki?curid=519498", "title": "Diffusione della vocalizzazione del tetragramma biblico", "text": ""}
{"id": "519499", "revid": "599013", "url": "https://it.wikipedia.org/wiki?curid=519499", "title": "IMDB", "text": ""}
{"id": "519501", "revid": "767487", "url": "https://it.wikipedia.org/wiki?curid=519501", "title": "Yanni", "text": "Biografia.\nLasci\u00f2 la sua patria a diciott'anni per frequentare l'Universit\u00e0 del Minnesota, dopo aver abbandonato una promettente carriera sportiva di nuotatore.\nDopo aver conseguito una laurea in psicologia, tent\u00f2 la strada della musica, nonostante non avesse mai ricevuto una formazione di base in tal senso e non fosse in grado di leggere una nota.\nDopo aver suonato le tastiere in rock band locali come i Chameleon, si trasfer\u00ec in California alla ricerca di lavoro come compositore di musiche per film.\nNel 1987 mise insieme una piccola band che includeva i gi\u00e0 compagni di musica Charlie Adams e John Tesh e inizi\u00f2 un tour di promozione dei suoi primi album strumentali: \"Keys to Imagination\", \"Out of Silence\" e \"Chameleon Days\".\nNel 1992 ricevette la nomination al Grammy Award per l'album \"Dare to Dream\", riconoscimento bissato l'anno successivo con \"In My Time\".\nL'inizio del grande successo arriv\u00f2 con l'uscita di \"Yanni Live at the Acropolis\", un concerto condotto dal compositore iraniano Shahrdad Rohani, filmato il 25 settembre 1993 al Teatro di Erode Attico, di Atene e giudicato il secondo video musicale migliore di tutti i tempi. \u00c8 stato accreditato che una composizione di questo album, \"Acroyali/Standing in Motion\", presenta il controverso Effetto Mozart.\nDa allora, Yanni ha eseguito concerti da oltre due milioni di spettatori in pi\u00f9 di venti Paesi del mondo. I tour del Nord America del 1995, del 1998 e del 2003-2005 sono finiti nella Top 10 dei concerti dell'anno. Ha accumulato pi\u00f9 di 35 dischi d'oro e di platino, vendendo oltre venti milioni di copie dei suoi album.\nNel 1997 \u00e8 diventato uno dei pochi artisti a cui \u00e8 permesso suonare al Taj Mahal, in India. Il suo pi\u00f9 recente album live, \"Yanni Live! The Concert Event\", \u00e8 uscito nel 2006.\nIl 6 maggio 2004, i rettori dell'Universit\u00e0 del Minnesota gli hanno conferito la laurea honoris causa in lettere.\nPrimi passi.\nYanni \u00e8 un pianista autodidatta che inizi\u00f2 la sua carriera musicale suonando saggi privati davanti ai familiari.\nIn giovent\u00f9 pratica nuoto a livello agonistico, fino a diventare atleta olimpico e a battere, a 14 anni, il record dei 50m stile libero della Nazionale Greca di nuoto.\nFrequenta l'Universit\u00e0 del Minnesota e si laurea in psicologia. Dopodich\u00e9 sceglie di tentare la carriera musicale, bench\u00e9 non sappia leggere la musica e non abbia ricevuto una formazione musicale canonica. Usando il suo solo istinto, inizia a scrivere musica propria.\nGli anni coi Chameleon.\nDurante l'universit\u00e0, Yanni si unisce al gruppo locale dei Chameleon, dove incontra il batterista Charlie Adams.\nIl gruppo riscuote un modesto successo commerciale nei tour attraverso il Midwest, soprattutto in Minnesota, Iowa, Wisconsin, Illinois e Dakota del Sud.\nGli anni '80.\nYanni si stufa presto del rock 'n' roll e della vita che conduce, perci\u00f2 si dedica esclusivamente al proprio strumento e alla carriera di solista. Si trasferisce a Los Angeles e qui forma una piccola band, includendo Charlie Adams e John Tesh.\nLa sua musica viene definita \"new Age\", anche se lui preferisce chiamarla \"strumentale contemporanea\".\nGli anni '90.\nNel 1992 esce \"Dare to Dream\". \u00c8 il suo primo album ad essere nominato per il Grammy Award. La cosa si ripete nel 1993 con l'album \"In My Time\".\nLa sua musica viene usata massicciamente in televisione: per il Super Bowl, per il Tour de France, per i Giochi olimpici e come sigla dell'ABC News.\n\"Live at the Acropolis\".\nIl successo mondiale arriva con questo album (e relativo video), registrato il 23 settembre 1993 al Teatro di Erode Attico di Atene. Si tratta del primo album live di Yanni, la cui band viene \"rimpolpata\" dalla Royal Philharmonic Concert Orchestra sotto la supervisione del direttore d'orchestra iraniano Sharhdad Rohani. Trasmesso in televisione, il concerto viene visto in 65 Paesi da mezzo miliardo di persone.\nIl filmato dell'evento \u00e8 stato definito come il secondo video musicale di tutti i tempi, mentre il relativo album ha superato i sette milioni di copie vendute nel mondo. Il prestigioso Journal of the Royal Society of Medicine ha appurato che una composizione di questo album, \"Acroyali/Standing in Motion\", presenta il cosiddetto Effetto Mozart, in quanto somiglia alla Sonata per due pianoforti in Re Maggiore (K 448, del 1781) di W.A. Mozart per quanto riguarda ritmo, struttura, consonanza (melodica e armonica) e prevedibilit\u00e0.\n\"Tribute\".\nNel marzo del 1997 gli viene conferito l'onore (concesso a pochissimi artisti occidentali) di potersi esibire e registrare al Taj Mahal, in India. In seguito gli viene concesso lo stesso onore nella Citt\u00e0 proibita, in Cina. Da questi due eventi, Yanni crea un album live (e relativo video), \"Tribute\", uscito nel 1997.\nIl direttore d'orchestra Armen Anassian ammette di aver avuto qualche dubbio circa la scelta dei luoghi per questo live: \"Onestamente, qualche anno fa, quando si parlava del progetto, l'idea era sorprendente. Io stesso fui comprensibilmente molto scettico. Ma la verit\u00e0 \u00e8 che \u00e8 successo. Lo abbiamo fatto.\" Anassian descrive Yanni come \"\"molto ottimista\" e osserva che \"niente riesce davvero a scoraggiarlo\"\".\nIl nuovo millennio.\nNel 2000, dopo due anni sabbatici, Yanni torna con un album in studio (il primo dopo sette anni dall'ultimo), \"If I Could Tell You\".\nNel 2003-2004 si esibisce nel tour di promozione dell'album Ethnicity, che \"Billboard Magazine\" mette al quarto posto tra i pi\u00f9 grandi tour dell'anno.\nIl 6 maggio 2004, i reggenti dell'Universit\u00e0 del Minnesota gli conferiscono la laurea honoris causa in lettere.\nNel 2004-2005 inizia il tour \"\"Yanni Live!\"! a Mandalay Bay, Las Vegas. Nel 2006 escono l'album live e il video \"Yanni Live! The Concert Event\".\nIl 6 marzo 2006, la polizia della Florida dichiara che Yanni \u00e8 stato arrestato in seguito a un furioso litigio con la sua fidanzata, Silvia Barthes, che si \u00e8 chiusa in bagno e ha chiamato il 911. Sembra che Yanni venga accusato di parecchi capi d'accusa.\nIn una dichiarazione, Yanni afferma: \"Queste illazioni sono crudeli, false, immeritate e prive di fondamento. In un momento e in un posto pi\u00f9 appropriato, spero e prego di avere la possibilit\u00e0 di spiegarmi con i fan e i colleghi di tutto il mondo.\"\nIl 31 marzo 2006, \"Fox News\" annuncia una notizia riportata dal \"Palm Beach Post\" secondo la quale le accuse di abusi domestici a carico di Yanni sono state fatte cadere. La pubblica accusa della contea di Palm Beach evita di commentare il fatto.\nNell'ottobre 2007 viene annunciata la collaborazione tra Yanni e il produttore Ric Wake in un progetto che vede coinvolti quattro cantanti/autori.\nAutobiografia.\nL'autobiografia di Yanni, \"Yanni in Words\", scritta in collaborazione con David Rensin, esce nel febbraio 2003. \u00c8 un memoriale che include informazioni circa i suoi primi anni in Grecia, l'esperienza del college in Minnesota, il suo successo come grande artista internazionale (con numerosi retroscena riguardanti il processo creativo che porta alle sue composizioni) e la sua storia di nove anni con l'attrice Linda Evans.\nL'uscita del libro coincide con l'uscita del suo tredicesimo album, \"Ethnicity\", e viene presto dichiarato un bestseller secondo il \"New York Times\"."}
{"id": "519502", "revid": "110157", "url": "https://it.wikipedia.org/wiki?curid=519502", "title": "Esarcato arcivescovile di Donec'k", "text": "Lesarcato arcivescovile di Donec'k \u00e8 una sede della Chiesa greco-cattolica ucraina. Nel 2018 contava 16.000 battezzati. \u00c8 retto dal vescovo Stefan Men'ok, C.SS.R.\nTerritorio.\nL'esarcato arcivescovile comprende le oblast' di Dnipropetrovs'k, Donec'k, Luhans'k, e Zapori\u017e\u017eja.\nSede dell'esarcato \u00e8 la citt\u00e0 di Donec'k, dove si trova la cattedrale della Protezione della Santissima Madre di Dio.\nIl territorio \u00e8 suddiviso in 87 parrocchie.\nStoria.\nL'esarcato arcivescovile di Donec'k-Charkiv \u00e8 stato eretto dal Sinodo dei Vescovi della Chiesa Ucraina il 5 luglio 2001, ricavandone il territorio dall'esarcato arcivescovile di Kiev-Vy\u0161horod (oggi arcieparchia di Kiev). L'11 gennaio 2002 papa Giovanni Paolo II ha dato il suo assenso a questa erezione.\nIl 2 aprile 2014 ha ceduto una porzione del proprio territorio a vantaggio dell'erezione dell'esarcato arcivescovile di Charkiv e contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato arcivescovile nel 2018 contava 16.000 battezzati."}
{"id": "519503", "revid": "1318658", "url": "https://it.wikipedia.org/wiki?curid=519503", "title": "Arcieparchia di Ivano-Frankivs'k", "text": "Larcieparchia di Ivano-Frankivs'k (in latino: \"Archieparchia Stanislaopolitana\") \u00e8 una sede metropolitana della Chiesa greco-cattolica ucraina. Nel 2019 contava 566.900 battezzati su 757.130 abitanti. \u00c8 retta dall'arcieparca Volodymyr Vijty\u0161yn.\nTerritorio.\nL'arcieparchia comprende la municipalit\u00e0 di Ivano-Frankivs'k, e i distretti di Tysmenycja, Ro\u017enjativ, Rohatyn, Kalu\u0161, Dolyna, Haly\u010d e Bohorod\u010dany nella parte settentrionale dell'oblast' di Ivano-Frankivs'k, in Ucraina.\nSede arcieparchiale \u00e8 la citt\u00e0 di Ivano-Frankivs'k, chiamata fino al 1962 Stanislaviv (da cui il nome latino dell'arcieparchia), dove si trova la cattedrale della Risurrezione del Nostro Salvatore. A Krylos si trova l'ex cattedrale della Dormizione della Beata Vergine Maria, che fu cattedrale dell'eparchia di Haly\u010d e poi concattedrale dell'arcieparchia di Leopoli; tuttora l'arcivescovo maggiore della Chiesa ucraina porta l'antico titolo di Haly\u010d assieme a quello di Kiev, pur non avendo giurisdizione sui fedeli della regione.\nIl territorio si estende su 6.900\u00a0km\u00b2 ed \u00e8 suddiviso in 396 parrocchie, raggruppate in 20 decanati.\nStoria.\nL'eparchia di Stanislaviv fu eretta il 26 marzo 1885 con il breve \"De universo dominico\" di papa Leone XIII, ricavandone il territorio dall'arcieparchia di Leopoli.\nIl seminario diocesano dedicato a san Giosafat fu eretto il 13 settembre 1893 e ristabilito il 1\u00ba agosto 1990.\nIl 5 giugno 1930 cedette una porzione di territorio a vantaggio dell'erezione dell'eparchia di Maramure\u0219 (in Romania, oggi parte della Chiesa greco-cattolica rumena).\nNel 1939 il vescovo Hryhoryj Chomy\u0161yn fu arrestato dalla polizia segreta sovietica. Fu nuovamente arrestato nell'aprile del 1945 e recluso nella prigione della polizia segreta a Kiev, dove mor\u00ec il 17 gennaio 1947. Il vescovo ausiliare Symeon Luka\u010d, consacrato clandestinamente, fu deportato nel gulag di Krasnojarsk, in Siberia, dove contrasse la tubercolosi. In conseguenza della malattia, mor\u00ec il 22 agosto 1964.\nIl 20 aprile 1993 cedette una porzione del suo territorio a vantaggio dell'erezione dell'eparchia di Kolomyja-\u010cernivci (oggi eparchia di Kolomyja).\nIl 27 giugno 2001 sono stati beatificati i vescovi Hryhoryj Chomy\u0161yn, Ivan Slezjuk e Symeon Luka\u010d.\nIl 21 novembre 2011 l'eparchia \u00e8 stata elevata al rango di arcieparchia metropolitana e, immutato il latino, ha assunto il nome ucraino e italiano attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 su una popolazione di 757.130 persone contava 566.900 battezzati, corrispondenti al 74,9% del totale."}
{"id": "519504", "revid": "1086375", "url": "https://it.wikipedia.org/wiki?curid=519504", "title": "Eparchia di Kolomyja", "text": "Leparchia di Kolomyja (in latino: \"Eparchia Kolomyiensis\") \u00e8 una sede della Chiesa greco-cattolica ucraina suffraganea dell'arcieparchia di Ivano-Frankivs'k. Nel 2019 contava 236.400 battezzati su 1.193.360 abitanti. \u00c8 retta dall'eparca Vasyl' Ivasjuk.\nTerritorio.\nL'eparchia comprende le citt\u00e0 di Kolomyja e Jarem\u010de, e i distretti di Kolomyja, Verchovyna, Horodenka, Kosiv, Nadvirna, Snjatyn e Tluma\u010d nella parte meridionale dell'oblast' di Ivano-Frankivs'k, in Ucraina.\nSede eparchiale \u00e8 la citt\u00e0 di Kolomyja, dove si trova la cattedrale della Trasfigurazione del Signore. Fino al 2012 aveva il titolo di cattedrale la chiesa di San Michele Arcangelo, che sorge nella stessa citt\u00e0.\nIl territorio si estende su 14.095\u00a0km\u00b2 ed \u00e8 suddiviso in 228 parrocchie.\nStoria.\nL'eparchia di Kolomyja-\u010cernivci \u00e8 stata eretta il 20 aprile 1993, ricavandone il territorio dall'eparchia di Stanislaviv (oggi arcieparchia di Ivano-Frankivs'k).\nOriginariamente suffraganea del'arcieparchia di Kiev, il 21 novembre 2011 \u00e8 entrata a far parte della provincia ecclesiastica dell'arcieparchia di Ivano-Frankivs'k.\nIl 12 settembre 2017 papa Francesco ha dato il suo assenso alla decisione del sinodo della Chiesa greco-cattolica ucraina di dividere la circoscrizione ecclesiastica in due eparchie, dando origine all'eparchia di \u010cernivci e all'eparchia di Kolomyja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.193.360 persone contava 236.400 battezzati, corrispondenti al 19,8% del totale."}
{"id": "519505", "revid": "92723", "url": "https://it.wikipedia.org/wiki?curid=519505", "title": "Arcieparchia di Kiev", "text": "Larcieparchia di Kiev (in latino: \"Archieparchia Kioviensis\") \u00e8 una sede metropolitana senza suffraganee della Chiesa greco-cattolica ucraina. Nel 2019 contava 498.000 battezzati. Sede propria dell'arcivescovo maggiore di Kiev-Haly\u010d, \u00e8 retta dall'arcivescovo maggiore Svjatoslav \u0160ev\u010duk.\nTerritorio.\nL'arcieparchia comprende la citt\u00e0, a statuto speciale, di Kiev, e le oblast' di \u010cerkasy, \u010cernihiv, Kiev, Vinnycja e \u017dytomyr.\nSede arcieparchiale \u00e8 la citt\u00e0 di Kiev, dove si trova la cattedrale della Risurrezione di Cristo, inaugurata nel 2011 e consacrata il 18 agosto 2013. A Vy\u0161horod si erge la concattedrale di Santa Maria.\nIl territorio \u00e8 suddiviso in 96 parrocchie, raggruppate in 11 protopresbiterati (equivalenti a vicariati foranei, secondo la dicitura del Codice dei canoni delle Chiese orientali).\nStoria.\nL'arcieparcha di Kiev fu eretta tra il 976 e il 998 ed era originariamente soggetta al patriarca di Costantinopoli.\nIn seguito al Grande Scisma la sede di Kiev mantenne la comunione con Costantinopoli e fu all'origine della Chiesa ortodossa russa.\nIl 6 luglio 1439 il metropolita Isidoro, un greco nominato nel 1437 appositamente perch\u00e9 favorisse un'unione religiosa che portasse aiuto concreto ai latini di Costantinopoli, sottoscrisse al Concilio di Firenze il decreto \"Laetentur coeli\", che sanc\u00ec l'unione con la Chiesa cattolica. Tale sottoscrizione fu contestata dal clero, che consider\u00f2 Isidoro deposto in quanto apostata ed elesse un nuovo metropolita, Giona. Una parte del clero e dei fedeli rimase, per\u00f2, unita a Roma, tanto che furono nominati alcuni vescovi con il titolo di \"metropolita di Kiev, Haly\u010d e Rutenia\", fino a quando il re di Polonia Casimiro IV Jagellone non prefer\u00ec avere una gerarchia orientale in comunione con Costantinopoli e con Mosca, nel frattempo divenuta autocefala.\nIl 15 dicembre 1596 il metropolita Michal Rahoza sottoscrisse l'Unione di Brest e da allora l'arcieparchia fu unita alla Chiesa cattolica. Solo nel 1620 fu ristabilita una circoscrizione ecclesiastica ortodossa parallela, che fu ufficializzata tra il 1632 e il 1633.\nUno dei principali artefici dell'organizzazione e assieme della riforma della Chiesa cattolico-ucraina fu il metropolita Iosif Rucki (1614-1637), che attir\u00f2 verso l'unione di Brest i monaci basiliani di San Giosafat, ed organizz\u00f2 una serie di sinodi e visite pastorali per confermare nell'unione i fedeli della propria metropolia.\nA partire dalla seconda met\u00e0 del XVII secolo la citt\u00e0 di Kiev entr\u00f2 stabilmente a far parte del regno russo, e i metropoliti di Kiev trasferirono la loro residenza a Vilnius. In questo stesso periodo la rivolta dei Cosacchi del 1648 e la guerra polacco-russa del 1654-1667 misero in serio pericolo l'esistenza stessa della Chiesa greco-cattolica ucraina. La sede di Kiev rimase vacante per una decina d'anni tra il 1655 e il 1665.\nIl XVIII secolo fu un periodo di relativa calma per i fedeli greco-cattolici kieviani. Ma le Spartizioni della Polonia sul finire del secolo, portarono i governanti russi a prendere misure radicali. Nel 1795 Caterina II di Russia decise la soppressione della sede di Kiev; il metropolita Teodor Rostocky fu imprigionato e mor\u00ec in carcere nel 1806. Seguirono altri metropoliti che non ottennero mai la conferma del governo zarista.\nLa soppressione dell'arcieparchia cattolica fu confermata dallo pseudo-sinodo di Polock nel 1838 in seguito alla repressiva politica zarista, che port\u00f2 alla soppressione di tutte le circoscrizioni ecclesiastiche greco-cattoliche dell'impero russo e alla conversione forzata dei fedeli all'ortodossia.\nMalgrado la persecuzione, organizzata anche a livello legislativo, sopravvise una numerosa comunit\u00e0 greco-cattolica, organizzata in parrocchie \"uniate\". La repressione continu\u00f2 anche con il regime sovietico, subentrato nel 1917 a quello zarista. Il 9 e il 10 marzo 1946 le autorit\u00e0 sovietiche convocarono nella cattedrale di san Giorgio di Leopoli un falso sinodo (\u00absinodo di Leopoli\u00bb) in cui 216 sacerdoti furono costretti a sottoscrivere una revoca dell'unione di Brest. Recenti studi basati su documenti d'archivio della polizia segreta sovietica (Nkvd) hanno dimostrato che \u00abla Chiesa ortodossa russa prese parte attiva alla liquidazione violenta della Chiesa greco cattolica ucraina\u00bb. Tuttavia l'attivit\u00e0 della Chiesa greco-cattolica prosegu\u00ec clandestinamente, per sfuggire alle deportazioni e alle torture con cui la Chiesa era perseguitata.\nCon la fine dell'Unione Sovietica e la nascita di uno Stato ucraino indipendente, la Santa Sede procedette all'erezione dell'esarcato arcivescovile di Kiev-Vy\u0161horod il 25 novembre 1995.\nL'11 gennaio 2002 e il 28 luglio 2003 cedette porzioni del suo territorio a vantaggio dell'erezione rispettivamente dell'esarcato arcivescovile di Donec'k-Charkiv e dell'esarcato arcivescovile di Odessa-Crimea.\nIl 6 dicembre 2004 l'esarcato arcivescovile \u00e8 stato elevato al rango di arcieparchia metropolitana assumendo il nome attuale, e contestualmente \u00e8 divenuta la sede propria dell'arcivescovo maggiore di Kiev-Haly\u010d.\nIl 15 gennaio 2008 cedette un'ulteriore porzione di territorio a vantaggio dell'erezione dell'esarcato arcivescovile di Luc'k.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 498.000 battezzati."}
{"id": "519506", "revid": "110157", "url": "https://it.wikipedia.org/wiki?curid=519506", "title": "Arcieparchia di Leopoli degli Armeni", "text": "Larcieparchia di Leopoli degli Armeni (in latino: \"Archieparchia Leopolitana Armenorum\") \u00e8 una sede della Chiesa armeno-cattolica in Ucraina, immediatamente soggetta alla Santa Sede. La sede \u00e8 vacante.\nTerritorio.\nLa giurisdizione della diocesi si estende ai fedeli cattolici di rito armeno di tutta l'Ucraina. Sede della diocesi \u00e8 Leopoli, dove si trova l'ex cattedrale dell'Assunta, oggi officiata dalla Chiesa apostolica armena.\nStoria.\nL'arcieparchia fu eretta nel 1361 con la consacrazione del primo arcivescovo da parte del patriarca di Cilicia. Il re di Polonia Casimiro il Grande concesse nel 1367 piena libert\u00e0 di culto agli armeni.\nIl 24 ottobre 1630 l'arcieparca Miko\u0142aj Torosowicz sanc\u00ec l'unione della Chiesa armena di Leopoli con la Chiesa cattolica, pi\u00f9 di un secolo prima del riconoscimento della Chiesa armeno-cattolica che avvenne nel 1742 con l'istituzione del patriarcato di Cilicia.\nDal 1675 al 1798 l'arcieparca era eletto direttamente dai religiosi e dai fedeli armeni e doveva ricevere il benestare del re di Polonia, che ne informava il nunzio apostolico, il quale a sua volta istruiva le pratiche per la preconizzazione dal papa. Dopo il 1798, quando Leopoli pass\u00f2 sotto il dominio austriaco, il diritto di nomina dell'arcivescovo fu di competenza del capitolo che proponeva all'imperatore austriaco una rosa di tre candidati. Il prescelto doveva poi ottenere la preconizzazione dal papa.\nCon la spartizione polacca operata alla fine del Settecento, l'arcieparchia perse il controllo sui fedeli armeni della Polonia, della Lituania e della Russia Bianca, regioni passate alla Russia. Il 28 marzo 1809 in queste terre furono eretti dei vicariati apostolici, trasformati in seguito in due eparchie armeno-cattoliche, Kamieniec e Cherson.\nIl 20 settembre 1819 il diritto di elezione degli arcieparchi fu concesso all'imperatore con il breve \"Inter caetera\" di papa Pio VII.\nSecondo \"Missiones catholicae\", pubblicazione di Propaganda Fide, nel 1907, l'arcieparchia comprendeva all'incirca 4.000 cattolici armeni nella Galizia e in Bucovina, distribuiti in 10 parrocchie: Leopoli, Brze\u017cany, Stanislaow, \u0141ysiec, Snjatyn, Horodenka, Kutty, Czerniowce, Suczawa e Ty\u015bmienica.\nDal 1938 l'arcieparchia \u00e8 sede vacante: fino al 1954 fu affidata ad un amministratore apostolico; dopo la sua morte l'amministrazione \u00e8 esercitata dal primate di Polonia.\nDopo la caduta dell'Unione Sovietica un manipolo di famiglie cerc\u00f2 di ristabilire la parrocchia della cattedrale, che durante il regime comunista era stata utilizzata come deposito per oggetti di arte sacra. Anche gli armeni della Chiesa apostolica, la cui comunit\u00e0 si era formata a Leopoli durante il periodo sovietico, cercarono di acquisire la cattedrale. Fu a questi ultimi che il governo ucraino destin\u00f2 la cattedrale, con la condizione che potesse ospitare liturgie cattoliche. Vista l'assenza di clero armeno-cattolico a Leopoli, le celebrazioni cattoliche sono state sporadiche. La cattedrale \u00e8 divenuta nel 2003 sede dell'eparchia apostolico-armena di Leopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "519507", "revid": "1909146", "url": "https://it.wikipedia.org/wiki?curid=519507", "title": "Rinaldo degli Albizzi", "text": "Biografia.\nDall'anno 1382 Firenze era dominata dalla cosiddetta Oligarchia, un gruppo di personaggi delle pi\u00f9 eminenti famiglie: tra essi spiccavano Maso degli Albizzi e, in seguito, Palla Strozzi, quest'ultimo era l'uomo pi\u00f9 ricco di Firenze secondo il catasto del 1427. Alla morte del padre Maso, Rinaldo ne eredit\u00f2 il ruolo. \nIn quegli anni la Repubblica fiorentina si stava difendendo dalle mire espansionistiche del ducato di Milano, ma stava anche espandendosi territorialmente, infatti nel 1406 era stata conquistata Pisa e quindi l'agognato sbocco al mare. Cessata la guerra contro il duca di Milano (1428), subito ne scoppi\u00f2 un'altra contro Paolo Guinigi, signore di Lucca: questa guerra fin\u00ec con danno e vergogna per Firenze scatenando pesanti malumori all'interno della societ\u00e0 fiorentina. In questa guerra Rinaldo, che aveva condotto una campagna vittoriosa per riprendere Volterra, venne accusato di prevaricazione e di saccheggio da parte dei nemici, venendo costretto a dimettersi dalla carica di commissario dell'esercito. \nNel frattempo i Medici (che con Giovanni di Bicci avevano mantenuto un ruolo maggiormente pacato nella lotta politica), con Cosimo de' Medici il vecchio e i suoi seguaci, iniziavano una politica pi\u00f9 aggressiva verso la classe dirigente degli Albizzi e i loro alleati. Finch\u00e9 fu in vita Niccol\u00f2 da Uzzano, Rinaldo venne tenuto a freno, ma alla morte dell'Uzzano si arriv\u00f2 allo scontro. Quando nell'anno 1433 fu eletto gonfaloniere di giustizia Bernardo Guadagni, uomo ritenuto fedelissimo agli Oligarchi, Rinaldo lo indusse a votare prima per una riduzione della partecipazione politica delle Arti minori, svantaggiando cos\u00ec il popolo minuto, soprattutto legato ai Medici, poi lo indusse a far catturare Cosimo.\nNon ebbe per\u00f2 il coraggio di vibrare il colpo di grazia contro l'avversario quando era alla sua merc\u00e9. Narra il Cavalcanti come Cosimo temesse fortemente per la propria vita e come riuscisse a corrompere il Guadagni con una somma di denaro. Cos\u00ec, invece della condanna a morte, Cosimo fu condannato all'esilio (1433).\nCi fu una forte sottovalutazione del pericolo da parte degli Oligarchi. Rinaldo avrebbe dovuto intervenire sulle tratte (cio\u00e8 sulle estrazioni a sorte dei priori) per indirizzarle su gente fedele, ma ancora non os\u00f2 (come invece faranno, e pesantemente, i Medici); cos\u00ec l'anno successivo (1434) fu estratta una Signoria completamente filo-medicea che richiam\u00f2 Cosimo. Troppo tardi Rinaldo si rese conto che il potere gli stava sfuggendo dalle mani. Tent\u00f2 in un ultimo disperato tentativo di mantenere il potere con le armi in pugno, ma vanamente.\nRinaldo venne allora esiliato a sua volta nel 1434 e i suoi beni familiari confiscati, con l'eccezione dei beni del fratello Luca, che appoggi\u00f2 Cosimo e pot\u00e9 cos\u00ec restare a Firenze. \nRinaldo mor\u00ec ad Ancona nel 1442, dove si trovava dal 1440. \nHa lasciato le \"Commissioni\", una serie di relazioni sulle sue varie missioni politiche, importante esempio di prosa in stile diplomatico.\nDiscendenza.\nRinaldo spos\u00f2 nel 1392 Alessandra Ricco ed ebbero numerosi figli:\nNei media.\nRinaldo degli Albizzi, interpretato da Lex Shaprnel, \u00e8 un antagonista della prima stagione della serie televisiva I Medici. Nella serie, egli viene ucciso dagli uomini al servizio di Andrea de' Pazzi insieme al figlio Ormanno poco dopo il suo esilio da Firenze.\nSempre Rinaldo appare in \"Una dinastia al potere\", il primo dei quattro romanzo dedicati ai Medici scritti dall'autore italiano Matteo Strukul nel 2016 e vincitore del Premio Bancarella l'anno successivo, nel 2017."}
{"id": "519508", "revid": "339392", "url": "https://it.wikipedia.org/wiki?curid=519508", "title": "African birdseye", "text": ""}
{"id": "519509", "revid": "110157", "url": "https://it.wikipedia.org/wiki?curid=519509", "title": "Arcieparchia di Leopoli degli Ucraini", "text": "Larcieparchia di Leopoli degli Ucraini (in latino: \"Archieparchia Leopolitana Ucrainorum\") \u00e8 una sede metropolitana della Chiesa greco-cattolica ucraina. Nel 2019 contava 795.700 battezzati su 1.063.500 abitanti. \u00c8 retta dall'arcieparca Ihor Voz'njak, C.SS.R.\nTerritorio.\nL'arcieparchia comprende la municipalit\u00e0 di Leopoli, e i distretti di Zolo\u010div, Pustomyty e Javoriv nella parte centrale dell'oblast' di Leopoli.\nSede arcieparchiale \u00e8 la citt\u00e0 di Leopoli, dove si trova la cattedrale di San Giorgio.\nIl territorio si estende su 3.767\u00a0km\u00b2 ed \u00e8 suddiviso in 310 parrocchie.\nStoria.\nL'eparchia di Leopoli fu eretta nel 1539, come sede ortodossa continuatrice dell'eparchia di Haly\u010d, che era stata eretta a met\u00e0 del XII secolo ed elevata al rango di metropolia nel 1303, fino a quando il titolo metropolitico fu traslato a Kiev nel 1401.\nL'eparchia di Leopoli non riconobbe l'Unione di Brest del 1596 e stabil\u00ec la piena comunione con la Chiesa cattolica solo nel 1700.\nIl 22 febbraio 1807 per effetto della bolla \"In universalis Ecclesiae\" di papa Pio VII fu unita alla sede di Haly\u010d ed elevata al rango di arcieparchia metropolitana, avente come suffraganee le eparchie di Che\u0142m e di Przemy\u015bl (oggi arcieparchia di Przemy\u015bl-Varsavia). Con la stessa bolla il Papa concedeva il diritto di nominare gli arcieparchi all'imperatore.\nIl 26 marzo 1885 cedette una porzione del suo territorio a vantaggio dell'erezione dell'eparchia di Stanislaviv (oggi arcieparchia di Ivano-Frankivs'k).\nIl 9 e il 10 marzo 1946 le autorit\u00e0 sovietiche convocarono nella cattedrale di san Giorgio un falso sinodo (\u00absinodo di Leopoli\u00bb) in cui 216 sacerdoti furono costretti a sottoscrivere una revoca dell'Unione di Brest. L'attivit\u00e0 della Chiesa greco-cattolica prosegu\u00ec clandestinamente, per sfuggire alle deportazioni e alle torture con cui la Chiesa era perseguitata.\nIl 23 dicembre 1963 fu eretto l'arcivescovato maggiore della Chiesa greco-cattolica ucraina e l'arcidiocesi divenne la sede propria dell'arcivescovo maggiore.\nIl 20 aprile 1993 cedette porzioni del suo territorio a vantaggio dell'erezione delle eparchie di Sambir-Drohoby\u010d, di Ternopil' e di Zboriv (queste ultime due oggi sono unite nell'arcieparchia di Ternopil'-Zboriv).\nIl 25 novembre 1995 cedette un'altra porzione di territorio a vantaggio dell'erezione dell'esarcato apostolico di Kiev-Vy\u0161horod (oggi arcieparchia di Kiev).\nIl 21 luglio 2000 cedette ancora porzioni di territorio a vantaggio dell'erezione delle eparchie di Sokal' (oggi eparchia di Sokal'-\u017dovkva) e di Stryj.\nLa sede dell'arcivescovato maggiore fu trasferita a Kiev il 29 agosto 2005; contemporaneamente l'arcieparchia di Leopoli divenne sede arcivescovile non metropolitana, con un ordinario proprio.\nIl 21 novembre 2011 \u00e8 stata ripristinata nel rango di arcieparchia metropolitana.\nStatistiche.\nL'arcieparchia nel 2019 su una popolazione di 1.063.500 persone contava 795.700 battezzati, corrispondenti al 74,8% del totale."}
{"id": "519510", "revid": "36426", "url": "https://it.wikipedia.org/wiki?curid=519510", "title": "Rinaldo degli Albizi", "text": ""}
{"id": "519511", "revid": "110157", "url": "https://it.wikipedia.org/wiki?curid=519511", "title": "Esarcato arcivescovile di Odessa", "text": "Lesarcato arcivescovile di Odessa \u00e8 una sede della Chiesa greco-cattolica ucraina. Nel 2018 contava 105.000 battezzati. \u00c8 retta dall'esarca Mychajlo Bubnij, C.SS.R.\nTerritorio.\nL'esarcato arcivescovile comprende le oblast' di Cherson, Kirovohrad, Mykola\u00efv, Odessa.\nSede dell'esarcato \u00e8 la citt\u00e0 di Odessa, dove si trova la cattedrale di Sant'Andrea Apostolo.\nIl territorio \u00e8 suddiviso in 80 parrocchie.\nStoria.\nL'esarcato arcivescovile di Odessa-Crimea \u00e8 stato eretto il 28 luglio 2003, ricavandone il territorio dall'esarcato arcivescovile di Kiev-Vy\u0161horod (oggi arcieparchia di Kiev).\nIl 13 febbraio 2014 ha ceduto una porzione di territorio a vantaggio dell'erezione dell'esarcato arcivescovile di Crimea e contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato arcivescovile nel 2018 contava 105.000 battezzati."}
{"id": "519512", "revid": "110157", "url": "https://it.wikipedia.org/wiki?curid=519512", "title": "Eparchia di Sambir-Drohoby\u010d", "text": "Leparchia di Sambir-Drohoby\u010d (in latino: \"Eparchia Samboriensis-Drohobychiensis\") \u00e8 una sede della Chiesa greco-cattolica ucraina suffraganea dell'arcieparchia di Leopoli. Nel 2017 contava 357.989 battezzati su 573.522 abitanti. \u00c8 retta dall'eparca Jaroslav Pryriz, C.SS.R.\nTerritorio.\nL'eparchia comprende le citt\u00e0 di Drohoby\u010d e di Sambir, e i distretti di Drohoby\u010d, Sambir, Staryj Sambir, Mostys'ka, Skole e Turka nella parte sud-occidentale dell'oblast' di Leopoli.\nSede eparchiale \u00e8 la citt\u00e0 di Drohoby\u010d, dove si trova la cattedrale della Santissima Trinit\u00e0.\nIl territorio si estende su 6.900\u00a0km\u00b2 ed \u00e8 suddiviso in 229 parrocchie, raggruppate in 20 decanati.\nStoria.\nL'eparchia \u00e8 stata eretta il 20 aprile 1993, ricavandone il territorio dall'arcieparchia di Leopoli, di cui originariamente era suffraganea.\nIl 29 agosto 2005 entr\u00f2 a far parte della provincia ecclesiastica dell'arcieparchia di Kiev, ma il 21 novembre 2011 \u00e8 tornata a essere suffraganea dell'arcieparchia di Leopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 573.522 persone contava 357.989 battezzati, corrispondenti al 62,4% del totale."}
{"id": "519513", "revid": "110157", "url": "https://it.wikipedia.org/wiki?curid=519513", "title": "Eparchia di Sokal'-\u017dovkva", "text": "Leparchia di Sokal'-\u017dovkva (in latino: \"Eparchia Socaliensis-Zhovkviensis\") \u00e8 una sede della Chiesa greco-cattolica ucraina suffraganea dell'arcieparchia di Leopoli. Nel 2017 contava 315.754 battezzati su 495.440 abitanti. \u00c8 retta dall'eparca Mychajlo Koltun, C.SS.R.\nTerritorio.\nL'eparchia comprende i distretti di Sokal', \u017dovkva, Radechiv, Brody, Bus'k e Kam\"janka-Buz'ka nella parte settentrionale dell'oblast' di Leopoli.\nSede eparchiale \u00e8 la citt\u00e0 di Sokal', dove si trova la cattedrale dei Santi Pietro e Paolo.\nIl territorio si estende su 6.991\u00a0km\u00b2 ed \u00e8 suddiviso in 364 parrocchie, raggruppate in 15 decanati.\nStoria.\nL'eparchia di Sokal' fu eretta dal Sinodo dei Vescovi della Chiesa Ucraina il 21 luglio 2000, ricavandone il territorio dall'arcieparchia di Leopoli e dall'eparchia di Ternopil' (oggi arcieparchia di Ternopil'-Zboriv). Il 12 ottobre papa Giovanni Paolo II ha dato il suo assenso a questa erezione.\nOriginariamente suffraganea dell'arcieparchia di Leopoli, il 29 agosto 2005 entr\u00f2 a far parte della provincia ecclesiastica dell'arcieparchia di Kiev.\nIl 20 settembre 2006 ha assunto il nome attuale.\nIl 21 novembre 2011 \u00e8 tornata a essere suffraganea dell'arcieparchia di Leopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 495.440 persone contava 315.754 battezzati, corrispondenti al 63,7% del totale."}
{"id": "519514", "revid": "110157", "url": "https://it.wikipedia.org/wiki?curid=519514", "title": "Eparchia di Stryj", "text": "Leparchia di Stryj (in latino: \"Eparchia Striensis\") \u00e8 una sede della Chiesa greco-cattolica ucraina suffraganea dell'arcieparchia di Leopoli. Nel 2017 contava 301.422 battezzati su 395.145 abitanti. \u00c8 retta dall'eparca Taras Sen'kiv, O.M.\nTerritorio.\nL'eparchia comprende la citt\u00e0 di Stryj, e i distretti di Stryj, Horodok, \u017dyda\u010div, Mykola\u00efv e Peremy\u0161ljany nella parte centro-orientale dell'oblast' di Leopoli.\nSede eparchiale \u00e8 la citt\u00e0 di Stryj, dove si trova la cattedrale della Dormizione della Madre di Dio.\nIl territorio si estende su 4.124\u00a0km\u00b2 ed \u00e8 suddiviso in 360 parrocchie.\nStoria.\nL'eparchia \u00e8 stata eretta dal Sinodo dei Vescovi della Chiesa Ucraina il 21 luglio 2000, ricavandone il territorio dall'arcieparchia di Leopoli, di cui originariamente era suffraganea. Il 12 ottobre papa Giovanni Paolo II ha dato il suo assenso a questa erezione.\nIl 29 agosto 2005 entr\u00f2 a far parte della provincia ecclesiastica dell'arcieparchia di Kiev.\nIl 20 gennaio 2010 papa Benedetto XVI ha accolto la dichiarazione di impedimento dell'eparca Julijan Gbur formulata dal Sinodo della Chiesa greco-cattolica ucraina a seguito della malattia dell'eparca. Bench\u00e9 previsto dal diritto canonico, si tratta di un caso molto raro.\nIl 21 novembre 2011 \u00e8 tornata a essere suffraganea dell'arcieparchia di Leopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 395.145 persone contava 301.422 battezzati, corrispondenti al 76,3% del totale."}
{"id": "519515", "revid": "92723", "url": "https://it.wikipedia.org/wiki?curid=519515", "title": "Arcieparchia di Ternopil'-Zboriv", "text": "Larcieparchia di Ternopil'-Zboriv (in latino: \"Archieparchia Ternopoliensis-Zborovensis\") \u00e8 una sede metropolitana della Chiesa greco-cattolica ucraina. Nel 2017 contava 383.900 battezzati su 631.400 abitanti. \u00c8 retta dall'arcieparca Vasyl' Semenjuk.\nTerritorio.\nL'arcieparchia comprende le citt\u00e0 di Ternopil' e di Bere\u017eany, e i distretti di Ternopil', Bere\u017eany, Terebovlja, Pidvolo\u010dys'k, \u0160ums'k, Lanivci, Kremenec', Kozova, Zboriv e Zbara\u017e nella parte centro-settentrionale dell'oblast' di Ternopil'.\nSede arcieparchiale \u00e8 la citt\u00e0 di Ternopil', dove si trova la cattedrale dell'Immacolata Concezione della Santa Madre di Dio. A Zboriv sorge la concattedrale della Trasfigurazione del Signore. A Zarvanycja si erge la basilica minore della Madre di Dio.\nIl territorio si estende su 8.346\u00a0km\u00b2 ed \u00e8 suddiviso in 399 parrocchie.\nStoria.\nLe eparchie di Ternopil' e di Zboriv furono erette il 20 aprile 1993, ricavandone il territorio dall'arcieparchia di Leopoli.\nIl 21 luglio 2000 l'eparchia di Ternopil' cedette porzioni del suo territorio a vantaggio dell'erezione delle eparchie di Bu\u010da\u010d e di Sokal' (oggi eparchia di Sokal'-\u017dovkva); contestualmente fu unita all'eparchia di Zboriv e ha assunto il nome di eparchia di Ternopil'-Zboriv.\nIl 21 novembre 2011 \u00e8 stata elevata al rango di arcieparchia metropolitana.\nL'11 dicembre 2015 ha ceduto una porzione di territorio a vantaggio dell'erezione dell'eparchia di Kam\"janec'-Podil's'kyj.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 su una popolazione di 631.400 persone contava 383.900 battezzati, corrispondenti al 60,8% del totale."}
{"id": "519519", "revid": "110157", "url": "https://it.wikipedia.org/wiki?curid=519519", "title": "Eparchia di Muka\u010devo", "text": "Leparchia di Muka\u010devo (in latino: \"Eparchia Munkacsiensis\") \u00e8 una sede della Chiesa greco-cattolica rutena immediatamente soggetta alla Santa Sede. Nel 2019 contava 318.740 battezzati su 1.251.000 abitanti. La sede \u00e8 vacante.\nTerritorio.\nL'eparchia comprende tutti i fedeli della Chiesa greco-cattolica rutena in Ucraina. I fedeli ruteni vivono per lo pi\u00f9 in Rutenia subcarpatica, nella parte occidentale del Paese.\nSede eparchiale \u00e8 la citt\u00e0 di U\u017ehorod, dove si trova la cattedrale dell'Esaltazione della Santa Croce. A Muka\u010devo, antica sede eparchiale, sorge la concattedrale dell'Assunzione della Vergine Maria.\nIl territorio \u00e8 suddiviso in 457 parrocchie.\nStoria.\nL'eparchia \u00e8 stata eretta il 19 settembre 1771 con la bolla \"Eximia regalium\" di papa Clemente XIV. In precedenza i fedeli di rito bizantino erano soggetti alla diocesi di Eger (oggi arcidiocesi). Originariamente l'eparchia era suffraganea dell'arcidiocesi di Strigonio (oggi arcidiocesi di Strigonio-Budapest).\nIl 3 febbraio 1787 incorpor\u00f2 undici parrocchie di rito bizantino che erano soggette alla diocesi di Spi\u0161 e il 7 maggio dello stesso anno altre nove parrocchie che erano soggette alla diocesi di Ro\u017e\u0148ava.\nIl 24 luglio 1817 la sede eparchiale \u00e8 stata trasferita da Muka\u010devo a U\u017ehorod con la bolla \"Romanos decet Pontifices\" di papa Pio VII.\nIl 22 settembre 1818 ha ceduto una porzione del suo territorio a vantaggio dell'erezione dell'eparchia di Pre\u0161ov, che oggi \u00e8 l'arcieparchia metropolitana della Chiesa greco-cattolica slovacca.\nIl 3 luglio 1823 ha ceduto un'ulteriore porzione di territorio a vantaggio dell'eparchia di Gran Varadino.\nL'8 giugno 1912 ha ceduto le parrocchie di lingua ungherese a vantaggio dell'erezione dell'eparchia di Hajd\u00fadorog, che oggi \u00e8 l'arcieparchia metropolitana della Chiesa greco-cattolica ungherese.\nIl 5 giugno 1930 ha ceduto ancora una porzione di territorio a vantaggio dell'erezione dell'eparchia di Maramure\u0219 (in Romania).\nIl 2 settembre 1937 per effetto della bolla \"Ad ecclesiastici\" di papa Pio XI \u00e8 divenuta una diocesi immediatamente soggetta alla Santa Sede.\nIl 1\u00ba novembre 1947 l'amministratore apostolico Teodor Rom\u017ea fu assassinato dall'NKVD. Venerato come martire, \u00e8 stato beatificato da papa Giovanni Paolo II il 27 giugno 2001.\nNel 1949 le autorit\u00e0 sovietiche procedettero alla liquidazione della Chiesa greco-cattolica, che fu considerata illegale e continu\u00f2 a operare clandestinamente. La Chiesa greco-cattolica rimase illegale in Unione Sovietica fino al 1989.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.251.000 persone contava 318.740 battezzati, corrispondenti al 25,5% del totale."}
{"id": "519520", "revid": "322321", "url": "https://it.wikipedia.org/wiki?curid=519520", "title": "Diocesi di Muka\u010devo", "text": "La diocesi di Muka\u010devo (in latino: \"Dioecesis Munkacsiensis Latinorum\") \u00e8 una sede della Chiesa cattolica in Ucraina suffraganea dell'arcidiocesi di Leopoli. Nel 2019 contava 54.000 battezzati. La sede \u00e8 vacante.\nTerritorio.\nLa diocesi comprende la Rutenia subcarpatica (oblast' di Transcarpazia).\nSede vescovile \u00e8 la citt\u00e0 di Muka\u010devo, dove si trova la cattedrale di San Martino di Tours.\nIl territorio \u00e8 suddiviso in 100 parrocchie.\nStoria.\nL'amministrazione apostolica di Transcarpazia fu eretta il 14 agosto 1993 con il decreto \"Quo aptius provideretur\" della Sacra Congregazione per i Vescovi, ricavandone il territorio dalla diocesi di Satu Mare.\nDall'istituzione al 1997 l'amministrazione apostolica fu affidata alle cure pastorali del nunzio apostolico in Ucraina, l'italiano Antonio Franco.\nIl 27 marzo 2002 l'amministrazione apostolica \u00e8 stata elevata a diocesi con la bolla \"Cum Transcarpatiae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 contava 54.000 battezzati."}
{"id": "519521", "revid": "254059", "url": "https://it.wikipedia.org/wiki?curid=519521", "title": "Matteo degli Albizzi", "text": "Biografia.\nSi trova una menzione di lui come \"Matteo di Landozzo degli Albizi\" detto Massaleo, prigioniero nel Carcere delle Stinche a Firenze nel 1375.\nScrisse diverse novelle argute ricche di burle e situazioni divertenti, di stile vicino a quello di Giovanni Boccaccio."}
{"id": "519523", "revid": "36426", "url": "https://it.wikipedia.org/wiki?curid=519523", "title": "Carcere delle Stinche", "text": "Il carcere delle Stinche era l'antico carcere di Firenze, situato tra via Ghibellina, via Giuseppe Verdi, via dei Lavatoi e via Isola delle Stinche, pi\u00f9 o meno sul sito dell'attuale teatro Verdi.\nLe carceri a Firenze.\nNel medioevo la menzione pi\u00f9 antica di luoghi usati come carceri spetta alle \"Burell\u00e6\", i sotterranei con volte dell'anfiteatro romano e del teatro, che rimasero visibili per buona parte del medioevo. In seguito vennero usate a tale scopo alcune torri, riadattate o costruite appositamente per questo scopo, come la torre della Pagliazza. Altri luoghi di incarceramento si trovavano nei sotterranei del Palazzo del Capitano, ovvero il Bargello.\nUna cella pi\u00f9 prestigiosa, seppure angusta, era il cosiddetto \"Alberghetto\", nella torre di Arnolfo di Palazzo Vecchio: nel XV secolo vi vennero rinchiusi Cosimo il Vecchio e Girolamo Savonarola.\nLe prigioni erano appaltate a privati e i detenuti erano tenuti a pagare una libbra al giorno per ogni giorno di carcere a copertura delle spese: cos\u00ec i pi\u00f9 facoltosi potevano anche ottenere un trattamento migliore dietro il pagamento di una cifra adeguata. I non abbienti ricevevano un trattamento durissimo, legato per lo pi\u00f9 alle elemosine altrui, che vedeva l'unica speranza nelle periodiche amnistie, per un numero molto limitato di dannati, in occasione di particolari celebrazioni o feste religiose. Da questa usanza restavano comunque esclusi i colpevoli di gravi reati, come l'omicidio, e i detenuti politici.\nStoria del complesso.\nLe antiche prigioni delle Stinche furono costruite a partire dal 1299 dalla Repubblica fiorentina riciclando molte pietre delle distrutte torri e case della famiglia Uberti, i ghibellini cacciati dopo la battaglia di Benevento. Nel 1304 i primi prigionieri che lo riempirono furono i ghibellini sequestrati nella presa del castello delle Stinche, che si trovava nei pressi di Greve in Chianti, (tra Panzano in Chianti, Lamole e Radda), appartenente ai Cavalcanti.\nIn questo carcere si tennero soprattutto i prigionieri di guerra e i colpevoli di reati politici. La prigione ospit\u00f2 buona parte dei nemici politici del tiranno Gualtieri VI di Brienne e fu presa d'assalto dai fiorentini insorti alla sua cacciata. Per ricordare l'evento fu affidato all'Orcagna un affresco, la \"Cacciata del Duca d'Atene\", dove sant'Anna riconsegna ai fiorentini le bandiere delle Arti, mentre un angelo caccia dalla citt\u00e0 il dispotico Gualtieri. L'affresco, gi\u00e0 nel cortile del carcere, \u00e8 stato staccato e oggi \u00e8 nel museo di Palazzo Vecchio.\nIn seguito vi furono rinchiusi anche i debitori e i falliti. Fra questi si ricordano lo storico Giovanni Villani, coinvolto nella crisi bancaria dei Bardi e Peruzzi, Giovanni Cavalcanti, che vi elabor\u00f2 la \"Storia dei suoi tempi\", dubbia \u00e8 invece la detenzione del pittore Cennino Cennini, che qui sembra scrisse il \"Libro dell'arte.\" Altri incarcerati illustri furono Niccol\u00f2 Machiavelli, implicato nella congiura degli Orti Oricellari, Roberto Acciaioli, ambasciatore di Francia, la moglie di Francesco Gianfigliazzi, che si era introdotta in Firenze nel 1440 con un travestimento per perorare la causa del marito esiliato, Pietro Vespucci, ambasciatore del Re di Napoli che aveva preso parte alla congiura dei Pazzi, e molti altri.\nSul lato sud erano addossati alla struttura i lavatoi pubblici, costruiti attorno al 1428, e oggi ricordati da via dei Lavatoi.\nLe Stinche furono alienate nel 1833, e sul suolo ricavato dalla loro parziale demolizione furono eretti una sala per spettacoli equestri e una sala per la Societ\u00e0 Filarmonica Fiorentina, la quale lo trasform\u00f2 in un teatro, detto \"di Pagliano\", oggi teatro Verdi.\nDopo la chiusura del carcere delle Stinche, la zona penitenziaria si spost\u00f2 di alcuni isolati pi\u00f9 a est, nel complesso delle Murate.\nDescrizione.\nLe Stinche erano una costruzione quadra, recintata da un muraglione altissimo, ben diciotto metri, continuo e privo di aperture, nonch\u00e9 circondato da un fossato: per questa caratteristica ebbero il nome di \"Isola delle Stinche\". Esse avevano per unico ingresso una porticina con sopra scritto \"Oportet misereri\" (occorre compatire, alludendo a come il mantenimento dei detenuti fosse basato sulla carit\u00e0 dei privati, non sul denaro pubblico) e il popolo la chiamava la \"Porta della miseria\".\nLungo via Ghibellina passavano i tristi cortei dei condannati che andavano verso il luogo delle esecuzioni capitali, presso la torre della Zecca. Per dare conforto ai malcapitati lungo tutto il percorso furono eretti una serie di grandi tabernacoli, come il \"Tabernacolo delle Stinche\", dipinto da Giovanni da San Giovanni (1616, risistemato nell'Ottocento dall'architetto Luigi Cambray-Digny).\nBuononimi delle Stinche.\nOltre i Buononimi di San Martino altri si muovevano a carit\u00e0 verso i carcerati delle Stinche, da ricordare i Buonomini delle Stinche, una sotto-compagnia della Compagnia di Santa Maria della Croce al Tempio. La Compagnia, oltre la famosa sotto-compagnia dei Battuti Neri eleggeva a sorteggio quattro Capitani, appunto i Buononimi delle Stinche che si occupavano di gestire l'opera pia presso il Carcere delle Stinche, cio\u00e8 fornire assistenza spirituale e materiale ai prigionieri.\nAll'epoca i carcerati vivevano di privazioni e stenti e solo chi poteva permettersi di pagare otteneva un trattamento migliore. La Confraternita cercava di alleviare queste sofferenze prestando la sua opera all'interno delle carceri e per far questo i congregati si occupavano di amministrare le donazioni e i lasciti che venivano usati per vitto e cure dei prigionieri. Assunsero tanta autorit\u00e0 per i loro meriti che fu concesso loro di poter liberare dalla prigionia chi era detenuto per debito con la promessa di vigilare se i debiti stessi venissero ripagati assumendo quindi un ruolo di garanti (A pag 17). Nel 1428 la Repubblica Fiorentina autorizz\u00f2 la Compagnia ad assumere del personale che i Buonomi delle Stinche potessero usare per essere aiutati nella loro opera pia; furono assunti un medico, un cappellano, un custode ed un barbiere (A pag. 13/14). Questa opera svolta con solerzia rese la Compagnia benvoluta dalla gente tanto da farle ricevere delle sovvenzioni pubbliche pari a 112 fiorini d'oro all'anno oltre alle donazioni e lasciti dei fiorentini."}
{"id": "519526", "revid": "124231244", "url": "https://it.wikipedia.org/wiki?curid=519526", "title": "\u00c2ngelo Mariano de Almeida", "text": "Caratteristiche tecniche.\n\u00c8 stato un centrocampista esterno che agiva sulla fascia destra. Sovente poteva essere schierato nel ruolo di terzino destro.\nCarriera.\nClub.\nInizi.\nIn Brasile ha giocato per tre stagioni con il Corinthians e per una con il S\u00e3o Caetano, per poi passare al Crici\u00fama.\nLecce e Crotone.\nNel gennaio 2005, nella sessione invernale del calciomercato, \u00e8 stato acquistato dal Lecce, nella Serie A italiana. \nNella stagione seguente \u00e8 andato in prestito al Crotone, in Serie B, tornando al Lecce nell'estate 2006. A gennaio subisce un serio infortunio ai legamenti del ginocchio, a causa del quale \u00e8 costretto a saltare quasi tutto il prosieguo della stagione 2006-2007, prima di rientrare nelle ultime giornate. L'unica marcatura stagionale la mette a segno nella trasferta contro il Verona. Nel campionato 2007-2008 mette a segno due marcature in due gare casalinghe: la prima in Lecce-Mantova (1-1), la seconda nell'ultima gara di campionato vinta dal Lecce contro il Vicenza con il risultato di 1-0. Nella stagione 2009-2010 vince con i \"giallorossi\" il campionato di Serie B, realizzando 4 reti in 41 presenze.\nAl termine della stagione conclusa con la promozione in Serie A, dopo 100 presenze in quattro campionati consecutivi con la maglia giallorossa, rimane svincolato.\nParma e Siena.\nNell'estate 2010 viene ingaggiato dal . Qui si fa conoscere per i suoi assist, serve infatti quattro cross vincenti che Hern\u00e1n Crespo realizza in altrettante partite. Nella sessione estiva di calciomercato, \u00c2ngelo si trasferisce al nell'ambito dell'operazione che vede il riscatto di Galloppa da parte dei \"giallobl\u00f9\". Il 24 novembre 2011 sigla il goal decisivo per la sua squadra nella partita di Coppa Italia vinta 2-1 contro il Cagliari.\nNell'estate 2011 si accasa al , club militante in Serie A. Il 13 aprile 2013 dopo 96 presenze in Serie A riesce a siglare il suo primo gol in campionato realizzando l'1-0 iniziale della sua squadra ai danni del Pescara: la partita finir\u00e0 poi 3-2 a favore dei toscani. Il 22 luglio 2014, dopo la mancata iscrizione del Siena al campionato di Serie B, rimane svincolato.\nLatina e Foggia.\nIl 23 luglio 2014 firma un biennale con opzione per il terzo con il , dove ritrova l'allenatore che aveva avuto al Siena Mario Beretta.\nIl 15 luglio 2015 viene ceduto a titolo definitivo in Lega Pro al Foggia con cui firma un contratto di durata biennale. Il 28 febbraio 2016 realizza la sua prima doppietta in carriera ai danni della Lupa Castelli Romani, con due tiri da fuori area. Il 23 aprile 2017, dopo una stagione caratterizzata da un lungo infortunio, conquista con il Foggia la promozione in Serie B con la vittoria del campionato di Lega Pro girone C. In due stagioni mette insieme 54 presenze e 3 gol.\nUltimi anni.\nIl 30 agosto di quell\u2019anno viene ufficializzata la sua cessione a titolo definitivo al Matera, sempre nella stessa categoria; gioca 25 partite in campionato.\nIl 26 ottobre 2018 viene ingaggiato dalla squadra pugliese del Gravina, in Serie D. Il 14 dicembre si svincola.\nIl 2 febbraio 2019 firma con il Montescaglioso, squadra dell'Eccellenza Basilicata, nella quale conclude la carriera da giocatore .\nStatistiche.\nPresenze e reti nei club.\n\"Statistiche aggiornate al 5 febbraio 2019.\""}
{"id": "519527", "revid": "36426", "url": "https://it.wikipedia.org/wiki?curid=519527", "title": "Matteo degli Albizi", "text": ""}
{"id": "519528", "revid": "92723", "url": "https://it.wikipedia.org/wiki?curid=519528", "title": "Diocesi di Moramanga", "text": "La diocesi di Moramanga (in latino: \"Dioecesis Moramangana\") \u00e8 una sede della Chiesa cattolica in Madagascar suffraganea dell'arcidiocesi di Toamasina. Nel 2019 contava 182.360 battezzati su 517.490 abitanti. \u00c8 retta dal vescovo Rosario Saro Vella, S.D.B.\nTerritorio.\nLa diocesi comprende parte della regione centro-orientale del Madagascar.\nSede vescovile \u00e8 la citt\u00e0 di Moramanga, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 9 parrocchie.\nStoria.\nLa diocesi \u00e8 stata eretta il 13 maggio 2006 con la bolla \"Cum esset petitum\" di papa Benedetto XVI, ricavandone il territorio dalla diocesi di Ambatondrazaka. Originariamente era suffraganea dell'arcidiocesi di Antananarivo.\nIl 26 febbraio 2010 \u00e8 entrata a far parte della provincia ecclesiastica dell'arcidiocesi di Toamasina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 517.490 persone contava 182.360 battezzati, corrispondenti al 35,2% del totale."}
{"id": "519529", "revid": "110157", "url": "https://it.wikipedia.org/wiki?curid=519529", "title": "Diocesi di Morombe", "text": "La diocesi di Morombe (in latino: \"Dioecesis Morombensis\") \u00e8 una sede della Chiesa cattolica in Madagascar suffraganea dell'arcidiocesi di Toliara. Nel 2019 contava 51.846 battezzati su 686.843 abitanti. \u00c8 retta dal vescovo Zygmunt Robaszkiewicz, M.S.F.\nTerritorio.\nLa diocesi comprende i distretti di Manja, Ankazoabo, Beroroha e Morombe nella provincia di Toliara in Madagascar.\nSede vescovile \u00e8 la citt\u00e0 di Morombe, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 25 aprile 1960 con la bolla \"Africae gentes\" di papa Giovanni XXIII, ricavandone il territorio dalla diocesi di Morondava.\nIl 3 dicembre 2003 ha cambiato metropolia, passando dalla provincia ecclesiastica dell'arcidiocesi di Fianarantsoa a quella dell'arcidiocesi di Toliara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 686.843 persone contava 51.846 battezzati, corrispondenti al 7,5% del totale."}
{"id": "519531", "revid": "1649409", "url": "https://it.wikipedia.org/wiki?curid=519531", "title": "Diocesi di Morondava", "text": "La diocesi di Morondava (in latino: \"Dioecesis Morondavensis\") \u00e8 una sede della Chiesa cattolica in Madagascar suffraganea dell'arcidiocesi di Toliara. Nel 2019 contava 69.650 battezzati su 828.649 abitanti. \u00c8 retta dal vescovo Marie Fabien Raharilamboniaina, O.C.D.\nTerritorio.\nLa diocesi comprende parte delle regioni di Menabe e di Melaky nella parte occidentale del Madagascar.\nSede vescovile \u00e8 la citt\u00e0 di Morondava, sede della cattedrale di Maria Regina del Mondo (\"Maria Manjaka Namahora\"). A Miandrivazo sorge la concattedrale di San Giuseppe.\nIl territorio \u00e8 suddiviso in 23 parrocchie.\nStoria.\nLa prefettura apostolica di Morondava fu eretta l'8 gennaio 1938 con la bolla \"Quo evangelici\" di papa Pio XI, ricavandone il territorio dai vicariati apostolici di Fianarantsoa (oggi arcidiocesi), di Majunga (oggi diocesi di Mahajanga), di Antsirab\u00e9 (oggi diocesi) e di Tananarive (oggi arcidiocesi di Antananarivo).\nIl 15 marzo 1939 si ampli\u00f2 incorporando una porzione del territorio che era appartenuto alla missione sui iuris di Miarinarivo (oggi diocesi).\nIl 14 settembre 1955 con la bolla \"Dum tantis\" di papa Pio XII la prefettura apostolica \u00e8 stata elevata a diocesi suffraganea dell'arcidiocesi di Tananarive (oggi arcidiocesi di Antananarivo).\nL'11 dicembre 1958 entr\u00f2 a far parte della provincia ecclesiastica dell'arcidiocesi di Fianarantsoa.\nIl 25 aprile 1960 ha ceduto una porzione del suo territorio a vantaggio dell'erezione della diocesi di Morombe.\nIl 3 dicembre 2003 \u00e8 divenuta suffraganea dell'arcidiocesi di Toliara.\nL'8 febbraio 2017 ha ceduto una porzione del suo territorio a vantaggio dell'erezione della diocesi di Maintirano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 828.649 persone contava 69.650 battezzati, corrispondenti all'8,4% del totale."}
{"id": "519534", "revid": "92723", "url": "https://it.wikipedia.org/wiki?curid=519534", "title": "Diocesi di Muyinga", "text": "La diocesi di Muyinga (in latino: \"Dioecesis Muyingana\") \u00e8 una sede della Chiesa cattolica in Burundi suffraganea dell'arcidiocesi di Gitega. Nel 2019 contava 765.000 battezzati su 1.440.900 abitanti. \u00c8 retta dal vescovo Joachim Ntahondereye.\nTerritorio.\nLa diocesi comprende le province di Muyinga e Kirundo in Burundi.\nSede vescovile \u00e8 la citt\u00e0 di Muyinga, dove si trova la cattedrale di Nostra Signora di Lourdes.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 5 settembre 1968 con la bolla \"Divinum mandatum\" di papa Paolo VI, ricavandone il territorio dalla diocesi di Ngozi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.440.900 persone contava 765.000 battezzati, corrispondenti al 53,1% del totale."}
{"id": "519535", "revid": "767487", "url": "https://it.wikipedia.org/wiki?curid=519535", "title": "Franceschino degli Albizzi", "text": "Biografia.\nIntimo amico di Francesco Petrarca, che lo ricorda nelle \"Epistole Familiares\", fu da lui tanto apprezzato come poeta da essere omaggiato nel Canzoniere, a fianco di rimatori ben pi\u00f9 noti come Guittone d'Arezzo, Cino da Pistoia e Dante. Sulla paternit\u00e0 dell'esigua produzione poetica giunta fino a noi \u00e8 sorto un equivoco perdurato a lungo e solo di recente risolto dall'acume critico di Daniele Piccini; secondo le convincenti conclusioni del Piccini infatti, la produzione lirica superstite sarebbe da suddividere tra due personaggi distinti ma omonimi, Franceschino di Ricco degli Albizzi e Franceschino di Riccardo degli Albizzi, l'uno nonno, l'altro nipote. Il Franceschino petrarchesco andrebbe dunque riconosciuto nel pi\u00f9 giovane dei due. Anche da un punto di vista stilistico i due differiscono notevolmente; di gusto arcaico e siciliano il primo, pi\u00f9 aperto alle novit\u00e0 e alle esperienze poetiche recenti il secondo.\nLe rime incluse all'interno della \"Raccolta aragonese\" sotto il nome di Franceschino degli Albizzi appartengono invece a Franceschino senior.\nTrasmise la passione per la poesia a suo figlio Riccardo, epigono tardo-stilnovista. Mor\u00ec di peste nera a Savona nel 1348 (cfr. Petrarca, \"Familiari, VII, xii\")."}
{"id": "519536", "revid": "36426", "url": "https://it.wikipedia.org/wiki?curid=519536", "title": "Franceschino degli Albizi", "text": ""}
{"id": "519541", "revid": "124602173", "url": "https://it.wikipedia.org/wiki?curid=519541", "title": "M54 (astronomia)", "text": "M 54 (conosciuto anche come NGC 6715) \u00e8 un ammasso globulare visibile nella costellazione del Sagittario.\nOsservazione.\nM54 si individua con facilit\u00e0 circa 2\u00b0 a sud-ovest della stella ; pu\u00f2 essere scorto anche con un binocolo 10x50, seppur con diverse difficolt\u00e0, sotto un ottimo cielo, mentre in condizioni non ottimali occorrono strumenti pi\u00f9 potenti. Per iniziare la risoluzione in stelle occorrono strumenti avanzati, come un telescopio con un'apertura da almeno 250-300mm e sotto un cielo in condizioni ottimali.\nM54 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M54 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM54 fu scoperto da Charles Messier nel 1788 che lo descrive cos\u00ec: \"\"Nebulosa molto brillante, scoperta nel Sagittario... \u00c8 brillante nel centro e non contiene stelle, vista con un telescopio acromatico da 3.5 piedi (lunghezza focale)\".\" Fu risolto per la prima volta da John Herschel, che lo riconobbe come un ammasso globulare.\nCaratteristiche.\nPer molto tempo si \u00e8 ritenuto che M54 si trovasse a circa 50.000 anni luce dalla Terra, ma nel 1994 si \u00e8 scoperto che M54 non appartiene alla Via Lattea, ma pi\u00f9 probabilmente alla Galassia Nana Ellittica del Sagittario, in inglese \"Sagittarius Dwarf Elliptical Galaxy\" (\"sagDEG\"). In base ai nuovi dati, M54 \u00e8 quindi diventato il primo ammasso globulare extragalattico mai scoperto. Le stime moderne pongono M54 a circa 87.000 anni luce e si ritiene abbia un raggio di 150-200 anni luce. A tale distanza M54 sarebbe uno degli ammassi globulari pi\u00f9 luminosi che si conoscano, superato nella nostra galassia solo da Omega Centauri.\nM54 ha almeno 82 variabili note, la maggioranza delle quali appartiene al tipo \"RR Lyrae\", ma vi sono anche due variabili rosse semiregolari con periodi di 77 e 101 giorni. \u00c8 uno degli ammassi globulari pi\u00f9 densi, appartenente alla classe \"III\" (alla classe \"I\" appartengono gli ammassi pi\u00f9 densi, alla classe \"XII\" quelli meno densi). Recede da noi alla velocit\u00e0 di 130\u00a0km/s."}
{"id": "519543", "revid": "122922946", "url": "https://it.wikipedia.org/wiki?curid=519543", "title": "Break the Funk", "text": "Break The Funk \u00e8 una crew di break dance italiana, con sede a Ravenna.\nStoria.\nIl gruppo, nato nel 1998 ha nel suo repertorio show con elementi che provengono dal breaking, dal popping, dal locking, dal boogalooing e dal New Style. Tra i successi pi\u00f9 prestigiosi ci sono sicuramente le vittorie al Battle of the Year italiano nel 2003 e 2004, le relative partecipazioni alle finali mondiali, in cui nel 2004 hanno guadagnato il premio come \"Best Show\", ovvero la migliore coreografia della competizione.\nElemento italiano del \"Carhartt Europe Team\", i Break The Funk hanno partecipato a diversi tour ed a trasmissioni televisive come il \"Bud Tour\", il \"Nike Freestyle Face Off and Competition\" e del \"Cocacola live... in Tour\". I componenti Denis e Kris sono stati protagonisti del promo e della sigla di \"Yo! MTV Raps!\" su MTV.\nDal novembre 2003 il gruppo ha effettuato un lungo tour per i club d'Europa chiamato \"Break The Funk... Freestyle Show\", e nello stesso anno ha partecipato al BOTY Italia, vincendolo per due anni successivi, nel 2004 il gruppo ha anche vinto il \"Freestyle Session Italy 2004\".\nPartecipazioni.\nIn diverse altre importanti occasioni all'estero hanno rappresentato l'italia:"}
{"id": "519544", "revid": "92723", "url": "https://it.wikipedia.org/wiki?curid=519544", "title": "Arcidiocesi di Seul", "text": "Larcidiocesi di Seul (in latino: \"Archidioecesis Seulensis\") \u00e8 una sede metropolitana della Chiesa cattolica in Corea. Nel 2020 contava 1.528.876 battezzati su 10.034.529 abitanti. \u00c8 retta dall'arcivescovo Peter Chung Soon-taek, O.C.D.\nTerritorio.\nL'arcidiocesi comprende l'area metropolitana di Seul in Corea del Sud e le province di Hwanghae Settentrionale e Hwanghae Meridionale in Corea del Nord.\nSede arcivescovile \u00e8 la citt\u00e0 di Seul, dove si trova la cattedrale dell'Immacolata Concezione di Maria, chiamata anche cattedrale di Myeong-dong (\uba85\ub3d9\uc131\ub2f9) dal nome del quartiere in cui sorge.\nIl territorio \u00e8 suddiviso in 232 parrocchie.\nStoria.\nIl vicariato apostolico di Corea fu eretto il 9 settembre 1831 con il breve \"Ex debito\" di papa Gregorio XVI, ricavandone il territorio dalla diocesi di Pechino (oggi arcidiocesi). Inizialmente estendeva la sua giurisdizione alla Corea e al Giappone, fino a quando, il 27 marzo 1846, il Giappone fu eretto in vicariato apostolico autonomo.\nL'8 aprile 1911 il vicariato apostolico assunse il nuovo nome di Seul ed al contempo cedette parte del proprio territorio a vantaggio dell'erezione del vicariato apostolico di Taiku (oggi arcidiocesi di Daegu).\nIl 10 marzo 1962 il vicariato apostolico fu elevato al rango di arcidiocesi metropolitana con la bolla \"Fertile Evangelii semen\" di papa Giovanni XXIII.\nDiocesi madre di Corea, che inizialmente comprendeva tutto il territorio della penisola, a pi\u00f9 riprese ha ceduto porzioni del proprio territorio a vantaggio dell'erezione di molte circoscrizioni ecclesiastiche coreane, e precisamente:\nDal 1975 l'arcivescovo di Seul \u00e8 anche amministratore apostolico della diocesi di Pyongyang, sua suffraganea, nel territorio della Corea del Nord.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 10.034.529 persone contava 1.528.876 battezzati, corrispondenti al 15,2% del totale."}
{"id": "519546", "revid": "92723", "url": "https://it.wikipedia.org/wiki?curid=519546", "title": "Diocesi di Suwon", "text": "La diocesi di Suwon (in latino: \"Dioecesis Suvonensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2020 contava 928.650 battezzati su 8.492.751 abitanti. \u00c8 retta dal vescovo Mathias Ri Iong-hoon.\nTerritorio.\nLa diocesi comprende le citt\u00e0 di Gwacheon, Gwangmyeong, Gwangju, Gunpo, Seongnam, Suwon, Siheung (in parte), Ansan, Anseong, Anyang, Osan, Yongin, Uiwang, Icheon, Pyeongtaek, Hanam, Hwaseong, e le contee di Yangpyeong e Yeoju nella provincia di Gyeonggi in Corea del Sud.\nSede vescovile \u00e8 la citt\u00e0 di Suwon, dove si trova la \"Jeongjadong Cathedral\".\nIl territorio \u00e8 suddiviso in 218 parrocchie.\nStoria.\nLa diocesi \u00e8 stata eretta il 7 ottobre 1963 con la bolla \"Summi Pastoris\" di papa Paolo VI, ricavandone il territorio dall'arcidiocesi di Seul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 8.492.751 persone contava 928.650 battezzati, corrispondenti al 10,9% del totale."}
{"id": "519547", "revid": "93556", "url": "https://it.wikipedia.org/wiki?curid=519547", "title": "Abbazia territoriale di Tokwon", "text": "Labbazia territoriale di Tokwon (in latino: \"Abbatia Territorialis Tokvonensis\") \u00e8 una sede della Chiesa cattolica in Corea immediatamente soggetta alla Santa Sede. \u00c8 sede vacante.\nTerritorio.\nL'abbazia territoriale comprendeva la citt\u00e0 di Tokwon nella Corea del Nord; comprende la chiesa, lasciando il territorio alla limitrofa diocesi di Hamhung.\nStoria.\nFondazione.\nNel mese di febbraio del 1909, alcuni monaci tedeschi della Congregazione di Sant'Ottilia arrivarono a Seul. Seguendo il modello utilizzato nei loro monasteri africani, dei fratelli laici crearono una falegnameria e una scuola professionale mentre i preti si occupavano del lavoro pastorale e di formazione. Con l'arrivo di altri monaci provenienti dall'Europa, il monastero fu elevato al rango di abbazia il 15 maggio 1913. Padre Bonifatius Sauer, O.S.B., fu il primo abate della comunit\u00e0.\nQuando, nel 1920, il vicariato apostolico di Seul fu diviso, i monaci dell'abbazia di San Benedetto divennero responsabili della creazione del nuovo vicariato apostolico di Wonsan. Nel 1927, il monastero originario di Seul fu chiuso e la comunit\u00e0 di circa quaranta monaci si trasfer\u00ec a Tokwon. Nel 1927-1928, i monaci costruirono una seminario minore e maggiore per la formazione di sacerdoti secolari autoctoni, mentre nel 1929-1931 fu realizzata una chiesa in stile neoromanico. In questo periodo, la comunit\u00e0 cominci\u00f2 a coltivare le vocazioni monastiche locali.\nL'abbazia territoriale fu eretta il 12 gennaio 1940 con la bolla \"Libenter Romanus Pontifex\" di papa Pio XII, ricavandone il territorio dal vicariato apostolico di Wonsan (oggi diocesi di Hamhung). Il territorio comprendeva le citt\u00e0 di W\u014fnsan (dove si trova Tokwon) e Munchon e le contee di Anbyon, Chonnae e Kowon. Come abate di Tokwon, Bonifatius Sauer divenne l'ordinario dell'abbazia territoriale, mentre allo stesso tempo, mantenne l'incarico di amministratore apostolico del vicariato apostolico di Kanko, nuovo nome del vicariato sopra menzionato. Con la conclusione della seconda guerra mondiale, l'abbazia di Tokwon \u00e8 caduta sotto il controllo delle forze di occupazione sovietiche. Anche se il monastero fu utilizzato dai soldati per un trimestre, alla fine la vita monastica riprese. Nel momento in cui le forze sovietiche si ritirarono nel 1949, c'erano circa 60 monaci (25 di loro erano coreani) e circa 20 suore della Congregazione di Tutzing in un monastero nei pressi di Wonsan.\nIl martirio.\nNel mese di maggio 1949, con l'inizio della dittatura di Kim Il-sung, la polizia segreta occup\u00f2 il monastero, arrest\u00f2 tutti i monaci e le sorelle e li trasferirono in prigioni e campi di concentramento. Nel luglio del 1950, la chiesa abbaziale di Tokwon fu distrutta da bombe americane. Dal 1949 al 1952 quattordici monaci e due suore furono giustiziati dopo una dura prigionia e torture. Nello stesso periodo, altri diciassette monaci e due suore morirono per fame, malattia, per il duro lavoro fisico e per le pessime condizioni di vita nel campi. L'abate-vescovo Bonifatius Sauer mor\u00ec in un carcere di Pyongyang il 7 febbraio 1950. Nel gennaio 1954, i quarantadue monaci superstiti e le suore tedesche vennero rimpatriati in Germania attraverso la Transiberiana.\nNel maggio del 2007 \u00e8 iniziato il processo per la beatificazione dei trentasei servi di Dio dell'abbazia di Tokwon, martirizzati durante l'ondata di persecuzione anticristiana sotto il governo di Kim Il-sung. Il processo \u00e8 intitolato \"beatificazione dell'abate-vescovo Bonifatius Sauer, O.S.B., padre Benedetto Kim, O.S.B. e compagni\".\nSituazione attuale.\nOggi, i locali dell'abbazia di Tokwon sono utilizzati dall'Universit\u00e0 dell'Agricoltura di Wonsan. Anche i restanti edifici dell'abbazia (l'ex chiesa, il seminario e l'ex canonica) sono probabilmente in uso all'ateneo.\nNel 1952 alcuni monaci e suore benedettine superstiti fondarono un nuovo monastero a Waegwan, vicino alla citt\u00e0 di Taegu, in Corea del Sud. Oggi l'abate di Waegwan \u00e8 l'amministratore apostolico dell'abbazia territoriale di Tokwon, anche se non gli \u00e8 permesso di visitare la parte settentrionale della penisola coreana. Dal 1950 non ci sono preti o comunit\u00e0 cattoliche a Tokwon o in qualsiasi altra diocesi nordcoreana. Molti cristiani sono imprigionati nel campo per prigionieri politici di Yodok, a 70\u00a0km a nord-ovest dell'abbazia, e in altri campi di prigionia in Corea del Nord. Essi sono sottoposti a tortura e trattamenti inumani a causa della loro fede. I cristiani in Corea del Nord possono praticare la loro fede solo in segreto e con la costante paura di essere scoperti e puniti.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati."}
{"id": "519548", "revid": "110157", "url": "https://it.wikipedia.org/wiki?curid=519548", "title": "Diocesi di Uijongbu", "text": "La diocesi di Uijongbu (in latino: \"Dioecesis Uiiongbuensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2017 contava 297.502 battezzati su 3.114.536 abitanti. \u00c8 retta dal vescovo Peter Lee Ki-heon.\nTerritorio.\nLa diocesi comprende le citt\u00e0 di Goyang, Guri, Namyangju, Dongducheon, Yangju, Uijeongbu, Paju, e la contea di Yeoncheon nella provincia di Gyeonggi nella Corea del Sud.\nSede vescovile \u00e8 la citt\u00e0 di Uijeongbu, dove si trova la cattedrale del Sacro Cuore di Maria.\nIl territorio \u00e8 suddiviso in 78 parrocchie.\nStoria.\nLa diocesi \u00e8 stata eretta il 24 giugno 2004 con la bolla \"Animarum saluti\" di papa Giovanni Paolo II, ricavandone il territorio dall'arcidiocesi di Seul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.114.536 persone contava 297.502 battezzati, corrispondenti al 9,6% del totale."}
{"id": "519551", "revid": "104485", "url": "https://it.wikipedia.org/wiki?curid=519551", "title": "Mareografo", "text": "Il mareografo \u00e8 uno strumento che registra le variazioni del livello del mare e ne stabilisce il valore medio in un determinato luogo e in un determinato periodo.\nVi sono vari tipi di mareografi, i pi\u00f9 moderni sono elettrici, raggiungono una precisione nella misurazione che sfiora il centimetro e sono collegati in rete alle capitanerie di porto e ai centri di meteorologia, dove i dati vengono raccolti e studiati dal personale preposto."}
{"id": "519553", "revid": "92723", "url": "https://it.wikipedia.org/wiki?curid=519553", "title": "Diocesi di Xai-Xai", "text": "La diocesi di Xai-Xai (in latino: \"Dioecesis Xai-Xaiensis\") \u00e8 una sede della Chiesa cattolica in Mozambico suffraganea dell'arcidiocesi di Maputo. Nel 2017 contava 329.220 battezzati su 1.842.360 abitanti. \u00c8 retta dal vescovo Lucio Andrice Muandula.\nTerritorio.\nLa diocesi comprende l'intera provincia di Gaza in Mozambico.\nSede vescovile \u00e8 la citt\u00e0 di Xai-Xai (chiamata Jo\u00e3o Belo fino al 1975), dove si trova la cattedrale di San Giovanni Battista.\nIl territorio \u00e8 suddiviso in 28 parrocchie.\nStoria.\nLa diocesi di Jo\u00e3o Belo \u00e8 stata eretta il 19 giugno 1970 con la bolla \"Sancta atque Evangelica\" di papa Paolo VI, ricavandone il territorio dall'arcidiocesi di Louren\u00e7o Marques (oggi arcidiocesi di Maputo).\nIl 1\u00ba ottobre 1976 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale a seguito del cambio di nome della citt\u00e0 sede della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.842.360 persone contava 329.220 battezzati, corrispondenti al 17,9% del totale."}
{"id": "519554", "revid": "92723", "url": "https://it.wikipedia.org/wiki?curid=519554", "title": "Diocesi di Clogher", "text": "La diocesi di Clogher (in latino: \"Dioecesis Clogheriensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 84.400 battezzati su 111.650 abitanti. \u00c8 retta dal vescovo Lawrence Duffy.\nTerritorio.\nLa diocesi \u00e8 divisa fra la Repubblica d'Irlanda e l'Irlanda del Nord. Comprende per intero la contea di Monaghan nella Repubblica d'Irlanda. Nell'Irlanda del Nord abbraccia gran parte della contea di Fermanagh e parti minori delle contee di Tyrone e Donegal.\nSede vescovile \u00e8 la citt\u00e0 di Monaghan, dove si trova la cattedrale di San Mac Cairthind.\nIl territorio si estende su 3.456\u00a0km\u00b2 ed \u00e8 suddiviso in 37 parrocchie.\nStoria.\nClogher fu una delle prime sedi fondate da san Patrizio che vi nomin\u00f2 come primo vescovo San Mac Cairthind, nel 454. Tuttavia \u00e8 incerto se le presenze vescovili dei secoli dal VI all'XI, che si confondono con quelle degli abati-vescovi del monastero di Clogher, indichino la presenza di una vera e propria diocesi. Nell'XI secolo alla sede di Clogher fu unita la diocesi di Louth.\nIn ogni caso la diocesi di Clogher fu eretta o confermata nel sinodo di R\u00e1th Breasail del 1111 e confermata dal sinodo di Kells del 1152.\nNel 1214 re Enrico III, per migliorare le entrate delle rispettive diocesi, ordin\u00f2 l'unione di Clogher all'arcidiocesi di Armagh, ma tale provvedimento non ebbe effetto.\nIn seguito alla Riforma protestante, la successione episcopale si sdoppi\u00f2, dando origine anche alla linea dei vescovi di Clogher della Chiesa d'Irlanda.\nNei secoli XVI e XVII i cattolici furono duramente perseguitati e la diocesi, spesso vacante, vide pressoch\u00e9 smantellata la rete delle sue parrocchie. Il ministero pastorale era affidato soprattutto a francescani e domenicani, che percorrevano le campagne, dove i contadini irlandesi, per lo pi\u00f9 spossessati delle loro terre da ricchi protestanti, rimasero fedeli al Cattolicesimo. In questo periodo molti preti furono presi di mira dalla giustizia: sono rimaste ballate e leggende popolari che raccontano di preti condannati a morte. Spesso in questo periodo la sede rimase vacante ed amministrata da vicari apostolici.\nLa diocesi di Clogher ebbe anche la presenza di sant'Oliver Plunkett, arcivescovo di Armagh, che spesso valicava i confini della sua arcidiocesi per amministrare la Cresima e l'Ordine. Lo stesso Plunkett presiedette un sinodo a Clones nel 1670, nel territorio della diocesi di Clogher.\nTra i vescovi pi\u00f9 noti di Clogher ci fu Hugh O'Cervellan, che comand\u00f2 l'esercito confederato cattolico contro gli inglesi. Sconfitto nella battaglia di Scarrifhollis, nei pressi di Letterkenny, fu decapitato nel 1650.\nL'antica cattedrale di San Macartan a Clogher era stata occupata dai protestanti fin dal tempo della Riforma. A met\u00e0 del XIX secolo il vescovo MacNally decise di trasferire la sede vescovile a Monaghan, cittadina 32\u00a0km a sud-est del villaggio di Clogher, e di costruire una nuova cattedrale dedicata a San Macartan, che fu consacrata nell'agosto del 1892.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 111.650 persone contava 84.400 battezzati, corrispondenti al 75,6% del totale."}
{"id": "519555", "revid": "322321", "url": "https://it.wikipedia.org/wiki?curid=519555", "title": "Diocesi di Clonfert", "text": "La diocesi di Clonfert (in latino: \"Dioecesis Clonfertensis\") \u00e8 una sede della Chiesa cattolica in Irlanda suffraganea dell'arcidiocesi di Tuam. Nel 2019 contava 37.300 battezzati su 40.250 abitanti. \u00c8 retta dal vescovo Michael Gerard Duignan.\nTerritorio.\nLa diocesi comprende la parte orientale della contea di Galway e piccole porzioni delle contee di Roscommon e Offaly.\nSede vescovile \u00e8 la citt\u00e0 di Loughrea, dove si trova la cattedrale di San Brendano (\"St. Brendan's Cathedral\").\nIl territorio si estende su 616\u00a0km\u00b2 ed \u00e8 suddiviso in 24 parrocchie, raggruppate in 3 decanati: Loughrea, Ballinasloe e Portumna.\nStoria.\nLa diocesi fu eretta poco dopo la met\u00e0 del VI secolo da san Brendano. Come tutte le diocesi irlandesi del tempo, anche la diocesi di Clonfert aveva una giurisdizione tribale, precisamente sul clan degli Hy Many, e una struttura monastica: a capo vi era un abate, che dirigeva anche la scuola monastica, ma che non sempre era consacrato vescovo.\nTra i principali vescovi di questo periodo emerge la figura di Comin Foda (\u2020662) che ebbe una parte importante nella controversia che agit\u00f2 la chiesa irlandese nel VII secolo circa la fissazione della data della Pasqua. Scrisse un trattato \"De controversia paschali\" e nel 632 circa oper\u00f2 per la convocazione di un sinodo a Magh-Lene dove fu deciso di celebrare la Pasqua come nel resto della Chiesa occidentale.\nI sinodi del XII secolo stabilirono in Irlanda l'organizzazione ecclesiastica gi\u00e0 diffusa in tutto il continente europeo: Clonfert si trova menzionata sia nel sinodo di Rathbreasail del 1111 sia nel sinodo di Kells del 1152 che l'assoggett\u00f2 alla giurisdizione metropolitica dell'arcidiocesi di Tuam.\nLa diocesi prosper\u00f2 grazie alle ricche donazioni dei membri del clan degli Hy Many, a tal punto che nel 1392 il vescovo doveva alla Curia romana la somma di 300 fiorini d'oro, mentre il suo metropolita a Tuam doveva pagare a Roma solo 200 fiorini.\nNell'ultimo terzo del XIII secolo la diocesi fu retta da un vescovo italiano, Giovanni, per circa trent'anni. Fu uno dei pochissimi prelati italiani mai nominati per una sede irlandese ed ebbe anche il compito di nunzio apostolico e l'incarico di riscuotere le tasse per le Crociate. Secondo la tradizione al suo gusto si deve la decorazione dell'antica cattedrale romanica di Clonfert, che pass\u00f2 ai protestanti durante il regno di Elisabetta I d'Inghilterra. Fino ad allora la riforma voluta da Enrico VIII d'Inghilterra nel 1534 non aveva impedito al vescovo cattolico Roland de Burgo, che aveva forti relazioni politiche, di mantenere la sua sede con tutte le sue rendite fino alla morte, avvenuta nel 1580. Successivamente per\u00f2 la diocesi di Clonfert sub\u00ec un periodo di persecuzione, che ebbe fra le conseguenze lunghi periodi di sede vacante in tutto il XVII secolo, fino all'inizio del XVIII.\nNel 1704 la diocesi contava 41 parrocchie, ma nel XVIII secolo furono riorganizzate, fino ad avere 24 parrocchie nel 1800: da allora le variazioni sono state minime e il numero di 24 parrocchie si \u00e8 conservato fino ad oggi.\nFu il vescovo John Derry ad erigere il seminario diocesano di Loughrea. Nel 1897 il vescovo John Healy pose la prima pietra della nuova cattedrale di Loughrea. Successivamente il seminario cambi\u00f2 sede pi\u00f9 volte: fu trasferito a Cartron, poi ad Esker e dal 1924 \u00e8 a Garbally Park.\nDall'11 febbraio 2022 la diocesi \u00e8 unita \"in persona episcopi\" alla diocesi di Galway e Kilmacduagh.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 40.250 persone contava 37.300 battezzati, corrispondenti al 92,7% del totale."}
{"id": "519556", "revid": "92723", "url": "https://it.wikipedia.org/wiki?curid=519556", "title": "Diocesi di Cloyne", "text": "La diocesi di Cloyne (in latino: \"Dioecesis Cloynensis\") \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2019 contava 154.379 battezzati su 158.089 abitanti. \u00c8 retta dal vescovo William Crean.\nTerritorio.\nLa diocesi comprende la parte nord-orientale della contea di Cork e deve il nome al centro abitato di Cloyne.\nSede vescovile \u00e8 il pittoresco villaggio di Cobh, dove si trova la cattedrale di San Colman.\nIl territorio si estende su 3.440\u00a0km\u00b2 ed \u00e8 suddiviso in 46 parrocchie.\nStoria.\nLa diocesi fu eretta nel VI secolo ed il primo ordinario del luogo fu San Colman, santo molto venerato nei territori vicino a Cork, al quale \u00e8 dedicata l'odierna cattedrale di Cobh. Come le altre diocesi irlandesi del I millennio, anche la diocesi di Cloyne era una diocesi di tipo monastico, dove l'abate, non necessariamente vescovo, governava il distretto monastico. La prima sede diocesana fu l'antico monastero di Cloyne, fondato da san Colman.\nNel XII secolo si attu\u00f2 una grande riforma della Chiesa dell'isola per adeguare le giurisdizioni ecclesiastiche irlandesi al sistema diocesano continentale. La diocesi di Cloyne non appare fra le diocesi approvate dal sinodo di Rathbreasail del 1111, mentre appare fra le suffraganee dell'arcidiocesi di Cashel nel sinodo di Kells del 1152. Da questo momento pu\u00f2 dirsi canonicamente istituita la diocesi.\nTra il 1265 ed il 1429 la maggior parte dei vescovi era di origine inglese. La cattedrale fu costruita nel XIII secolo probabilmente durante l'episcopato del vescovo Nicholas de Effingham. Questa cattedrale durante la riforma cadde nelle mani degli anglicani, che tuttora la possiedono. Durante questo periodo la diocesi visse un momento di grande prosperit\u00e0 e ricchezza, che ben presto per\u00f2 attir\u00f2 l'avidit\u00e0 dei signori irlandesi ed inglesi, che finirono per spogliarla dei suoi beni.\nFu proprio a causa della povert\u00e0 delle rendite diocesane che nel 1429, papa Martino V, durante l'episcopato di Adam Pay, decise di unire la sede alla diocesi di Cork.\nNel XVI secolo, con l'imporsi della riforma protestante, la diocesi visse difficili momenti. I vescovi di Cork e Cloyne non avevano pi\u00f9 una cattedrale ed un seminario, e furono costretti ad inviare sul continente, a Roma, a Parigi o a Lovanio, i seminaristi a studiare per il sacerdozio.\nIl 10 dicembre 1747 la sede di Cloyne fu separata da Cork ed unita alla diocesi di Ross. Tra i vescovi di questo periodo emerge la figura di John O'Brien, primo vescovo delle sedi unite, che fond\u00f2 a Lovanio delle borse di studio per i seminaristi irlandesi e compose una grammatica in irlandese. Dal 1769 i vescovi cominciarono a stabilire la loro sede nella cittadina portuale di Cobh.\nIl 27 dicembre 1850 Cloyne ritorn\u00f2 ad essere una sede indipendente, separata da Ross. Il vescovo William Keane pose le basi per edificare una nuova cattedrale a Cobh, i cui lavori iniziarono nel 1869 e furono portati a termine nel 1915.\nIl 20 aprile 1855 fu istituito il capitolo dei canonici della cattedrale.\nNel 2011 la diocesi \u00e8 stata oggetto di un'indagine governativa circa diciannove casi di pedofilia riscontrati tra gli anni novanta e 2000. Alla luce di queste indagini i rapporti tra Eire e Santa Sede si sono deteriorati, soprattutto a seguito delle accuse del governo irlandese al Vaticano di aver coperto questi episodi e di aver ostacolato le indagini.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 158.089 persone contava 154.379 battezzati, corrispondenti al 97,7% del totale."}
{"id": "519557", "revid": "92723", "url": "https://it.wikipedia.org/wiki?curid=519557", "title": "Diocesi di Cork e Ross", "text": "La diocesi di Cork e Ross (in latino: \"Dioecesis Corcagiensis et Rossensis\") \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2019 contava 227.900 battezzati su 263.250 abitanti. \u00c8 retta dal vescovo Fintan Gavin.\nTerritorio.\nLa diocesi si trova nell'estremo sud-ovest dell'Irlanda e comprende parte della contea di Cork.\nSede vescovile \u00e8 la citt\u00e0 di Cork, dove si trova la cattedrale di Santa Maria e Sant'Anna. A Skibbereen si trova la concattedrale di San Patrizio. A Rosscarbery sorge l'ex cattedrale di San Fachtna, sede dell'antica diocesi di Ross, oggi cattedrale appartenente alla Chiesa d'Irlanda.\nIl territorio \u00e8 suddiviso in 68 parrocchie.\nStoria.\nLa diocesi di Cork deriva dal monastero fondato all'inizio del VII secolo da san Findbar nella palude all'estuario del fiume Lee, nel luogo ove oggi sorge la citt\u00e0 di Cork.\nNel 1429 alla sede di Cork fu unita la diocesi di Cloyne.\nNel 1535, in seguito alla Riforma protestante, il vescovo di Cork e Cloyne fu privato del patrimonio vescovile.\nNel XVII secolo fu unita anche la diocesi di Ross.\nIl 10 dicembre 1747 le sedi di Cloyne e Ross furono separate da Cork.\nIl 27 dicembre 1850 la diocesi di Ross fu separata da Cloyne.\nLe sedi di Cork e Ross furono unite il 19 aprile 1958.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 263.250 persone contava 227.900 battezzati, corrispondenti all'86,6% del totale."}
{"id": "519559", "revid": "30610", "url": "https://it.wikipedia.org/wiki?curid=519559", "title": "Alberti", "text": "Gli Alberti (di Catenaia) furono una famiglia di Firenze, importante tra il XIV e il XV secolo. La famiglia, sebbene omonima, non \u00e8 imparentata con i conti di Prato Alberti, nobili e di origine ancora pi\u00f9 antica.\nStoria.\nOrigini.\nGli Alberti di Firenze provenivano dal castello di Catenaia nel Valdarno casentinese, per questo il loro stemma era composto da due catene incrociate. Si inurbarono nel XIII secolo, con il giudice Rustico Alberti, che diede alla casata per tutto il secolo il nome anche di \"Alberti del Giudice\". Si divise in pi\u00f9 rami, con uno principale che possedeva case e torri nella zona antistante il ponte di Rubaconte.\nA Firenze.\nFurono un'importante famiglia guelfa della citt\u00e0 e vennero esiliati dopo la battaglia di Montaperti. Rientrati a Firenze dopo la disfatta di Manfredi nella battaglia di Benevento (1266), Alberto di Messer Jacopo fu priore nel 1298. Si schierarono con la fazione dei guelfi Neri e possedettero una redditizia compagnia commerciale, che le fece occupare un posto di preminenza tra le famiglie fiorentine del XIV e XV secolo.\nAvevano filiali a Bologna, a Genova, a Venezia, ecc. e succursali a Barcellona, Parigi, Gand, Bruxelles, Bruges, Londra, e perfino nel Levante (Siria e Grecia). A Firenze avevano cappelle in varie chiese come Santa Croce, il Carmine e San Miniato al Monte (dove avevano fatto affrescare la sagrestia). Niccol\u00f2 degli Alberti, quando mor\u00ec nel 1377, fu salutato da grandi dimostrazioni di cordoglio popolare: grazie alle sue numerose opere di bene si era infatti guadagnato l'appellativo di \"Padre dei poveri\".\nSecondo esilio.\nLa famiglia fu in seguito nuovamente bandita per aver appoggiato il tumulto dei Ciompi (1378): Benedetto Alberti mor\u00ec a Rodi nel 1388. Alla fine del Trecento, tuttavia, alcuni membri della famiglia vennero al contrario ammessi a far parte del Patriziato veneziano come riconoscimento per il sostegno fornito alla Serenissima Repubblica durante la Guerra di Chioggia del 1381.\nUmanesimo.\nRitornati ancora, furono artefici di un'importante attivit\u00e0 come umanisti, mecenati e benefattori. Finanziarono ad esempio la decorazione della sagrestia di San Miniato al Monte di Spinello Aretino, la cappella maggiore di Santa Croce, il ciclo affrescato pi\u00f9 grande della basilica che fu realizzato da Agnolo Gaddi. A loro si dovette inoltre la fondazione dell'ospizio di Orbatello e la costruzione di numerosi palazzi cittadini. La villa del Paradiso degli Alberti (nella zona di Badia a Ripoli), agli inizi del Quattrocento, fu uno dei luoghi pi\u00f9 ameni della citt\u00e0 dove si ritrovarono i primi umanisti fiorentini, cantata da Giovanni da Prato. Della villa restano poche tracce, ma rimangono i pregevoli affreschi nel vicino oratorio di Santa Caterina delle Ruote. Ebbero fra i maggiori esponenti Antonio Alberti (1363 circa-1415), uomo politico e letterato.\nTerzo esilio.\nNel 1387, in seguito al loro tentativo di diventare famiglia di spicco nel panorama politico ed economico cittadino, vennero avversati dagli Albizi, che riuscirono ad arrivare al loro esilio, sequestrandone i beni in citt\u00e0. In quel periodo, per quarant'anni, la famiglia si sparse in tutta Europa: il celebre Leon Battista Alberti ad esempio nacque in un nucleo stabilitosi a Genova.\nRientro a Firenze.\nNel 1428 tuttavia furono riabilitati, poterono tornare in citt\u00e0 e ricoprire incarichi politici. Furono alleati dei Medici, e quando questa famiglia sub\u00ec una sorte analoga per l'opposizione degli Albizi (con l'esilio di Cosimo il Vecchio) furono tra gli oppositori che ne aiutarono il rientro, facendo poi a loro volta esiliare gli Albizi.\nEstinzione.\nLa famiglia diminu\u00ec la propria importanza politica dopo la fondazione del Granducato di Toscana, almeno fino all'epoca lorenese, quando furono ben otto Alberti a meritare la dignit\u00e0 senatoria. Nel 1758 Giovan Vincenzo Alberti venne nominato conte palatino dall'imperatore Francesco I. Suo figlio Leon Battista, omonimo del grande architetto, mor\u00ec per\u00f2 senza eredi, lasciando il nome e le ricchezze ai Mori Ubaldini.\nSecondo alcuni genealogisti furono rami di questa famiglia gli Alberti di Bologna e i duchi francesi di Luynes e di Chevreuse.\nSpesso i rami piemontesi prolificavano nella variante Aliberti, con l'aggiunta della lettera I.Armoriale delle famiglie italiane (Ali-Alz) Nel suo \"Istoria genealogica della famiglia Alberti\" lo storico Giacinto De Gubernatis, nel 1713 scrive che gi\u00e0 Pietrino Alberti, stabilitosi nel 1300 a Cavour (To), fosse detto dal volgo Aliberti. E cos\u00ec i rami discendenti.http://www.blasonariosubalpino.it/Pagina1.html"}
{"id": "519561", "revid": "92723", "url": "https://it.wikipedia.org/wiki?curid=519561", "title": "Diocesi di Cyangugu", "text": "La diocesi di Cyangugu (in latino: \"Dioecesis Cyanguguensis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2019 contava 299.020 battezzati su 743.876 abitanti. \u00c8 retta dal vescovo Edouard Sinayobye.\nTerritorio.\nLa diocesi comprende la vecchia provincia di Cyangugu in Ruanda. Oggi fa parte della provincia Occidentale e comprende i nuovi distretti di Nyamasheke e Rusizi.\nSede vescovile \u00e8 la citt\u00e0 di Cyangugu, nel settore di Kamembe, dove si trova la cattedrale di Cristo Re.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 5 novembre 1981 con la bolla \"Nihil aestimamus\" di papa Giovanni Paolo II, ricavandone il territorio dalla diocesi di Nyundo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 743.876 persone contava 299.020 battezzati, corrispondenti al 40,2% del totale."}
{"id": "519563", "revid": "767487", "url": "https://it.wikipedia.org/wiki?curid=519563", "title": "Melissa Auf der Maur", "text": "Biografia.\nPrimi anni.\nMelissa Auf der Maur, abbreviato anche in MAdM, \u00e8 nata a Montr\u00e9al il 17 marzo 1972 figlia di Nick Auf der Maur, noto politico e giornalista canadese di origini svizzere, e di Linda Gaboriau, giornalista e traduttrice letteraria dal francese nonch\u00e9 la prima rock DJ della citt\u00e0. Uno degli zii \u00e8 il filosofo e teologo svizzero Hansj\u00f6rg Auf der Maur. La sua lingua madre \u00e8 l'inglese, sebbene parli anche francese. Dopo aver trascorso la sua prima infanzia in Kenya con la madre, torna a Montr\u00e9al dove frequenta la scuola artistica primaria e secondaria FACE. Qui diventa parte di una piccola elite di lingua inglese, facendo amicizia con la figlia di Leonard Cohen Lorca e Rufus Wainwright. A scuola si interessa alla fotografia e successivamente intraprende gli studi all'Universit\u00e0 Concordia, dove si specializza nel 1994.\nNel 1993 Melissa conosce Billy Corgan, frontman degli Smashing Pumpkins, durante un loro concerto a Montr\u00e9al. Un suo amico lancia una bottiglia sul palco e Melissa alla fine dello show si va a scusare con il leader dei Pumpkins per l'incidente. Nel successivo tour degli Smashing Pumpkins \"Siamese Dream\" \u00e8 proprio il gruppo della Auf der Maur, chiamato Tinker, ad aprire il concerto di Montr\u00e9al. Dopo averla vista sul palcoscenico, Billy le dice: \nHole.\nNel 1994, raccomandata proprio dall'amico Billy Corgan, entra come bassista nel gruppo delle Hole sostituendo Kristen Pfaff dopo la sua tragica scomparsa, contribuendo tuttavia solo all'album \"Celebrity Skin\". Nell'ottobre 1999, alla scadenza del contratto di cinque anni, lascia ufficialmente il gruppo, prima che esso si sciolga definitivamente pochi anni dopo.\nNel 2010 Courtney Love annuncia la riunione del gruppo con la Auf der Maur al basso, senza contattare l'interessata che si dice sorpresa e delusa da queste dichiarazioni e di non essere interessata al momento. Anche l'altro membro fondatore Eric Erlandson aveva gi\u00e0 dichiarato nel 2009 che la \"Love\" aveva firmato un contratto con lui che le impediva di usare il nome della band senza la sua partecipazione. Nel 2014 viene annunciata la riunione della band con la sua formazione storica, in cui viene inclusa anche Melissa, in seguito smentita dalla stessa interessata.\nThe Smashing Pumpkins.\nNel 1999 entra invece a far parte degli Smashing Pumpkins, chiamata da Billy Corgan dopo che la bassista D'arcy Wretzky lascia il gruppo all'inizio di settembre. Con gli Smashing Pumpkins non contribuisce alla registrazione dell'album \"Machina/The Machines of God\", ma appare nei video che accompagnano la sua uscita e suona durante il \"Resume the Pose\" e il \"Sacred and Profane\" Tour. Il loro primo show si tiene a Chicago, il 20 dicembre 1999. Contribuisce inoltre alla registrazione di \"Rock On\", poi inclusa nel \"Greatest Hits\" degli Smashing Pumpkins. Tuttavia alla fine del 2000 gli Smashing Pumpkins si sciolgono.\nAltre collaborazioni.\nDurante la sua appartenenza alle Hole collabora suonando il basso e ai cori nel 1997 con Ric Ocasek, leader dei The Cars, nel suo album da solista \"Troublizing\" e durante un breve tour negli Stati Uniti, nel corso del quale in ogni data cantava il brano \"Drive\" al posto di Ben Orr. Nel 2001 partecipa sempre al basso e ai cori all'album \"Poses\" del suo amico d'infanzia Rufus Wainwright nel brano \"Evil Angel\", apparendo precedentemente anche nel suo video di \"April Fools\", del 1998. Nel 2002 registra con il gruppo Indochine il duetto \"Le grand Secret\" in francese con Nicola Sirkis, apparendo nel relativo video. Partecipa anche ad un breve progetto chiamato The Chelsea, dal nome del Chelsea Hotel di New York dove ha vissuto per diversi anni, insieme a Samantha Maloney (Hole, M\u00f6tley Cr\u00fce), Paz Lenchantin (Zwan, A Perfect Circle, Pixies) e Radio Sloan (The Need). La band femminile si \u00e8 esibita in un unico show allo Spaceland di Los Angeles nel febbraio 2002, eseguendo alcune cover e brani scritti da Melissa, successivamente pubblicati nel suo primo album da solista.\nSempre in quell'anno si unisce come cantante a una cover band dei Black Sabbath chiamata Hand of Doom, che comprende Molly R. Stern al basso, Guy Stevens alla chitarra e Pedro Yanowitz alla batteria. La band tiene quattro show in alcuni locali di Los Angeles, il Viper Room, il Whysky A Go Go, lo Spaceland e il The Trobadour, realizzando anche un album dal vivo intitolato \"Live in Los Angeles \u2013 Black Sabbath Tribute\" registrato nel corso degli ultimi tre e due a New York. Il gruppo, dopo essersi esibito in ulteriori date in Canada nell'estate del 2002, si \u00e8 sciolto nel 2003. In seguito dichiarer\u00e0 che quell'esperienza le \u00e8 servita per prendere maggiore confidenza con il ruolo di voce solista. Nel 2007 partecipa ai cori all'album \"Traffic and Weather\" dei Fountains of Wayne nel brano \"Someone to Love\". Nel 2008 collabora con il musicista canadese Daniel Victor al suo progetto musicale Neverending White Lights, scrivendo con lui e cantando il brano \"The World Is Darker\", per il quale viene realizzato anche un video.\nCarriera da solista.\nSolo nel 2003 inizia a lavorare ad un progetto solista, \"Auf der Maur\" e il 2 febbraio 2004 esce l'omonimo album, in cui oltre a suonare il basso e la chitarra Melissa Auf der Maur debutta come cantante. Per questo album di debutto pu\u00f2 contare sulla partecipazione musicale di James Iha (Smashing Pumpkins e A Perfect Circle) e Eric Erlandson (Hole), Steve Durand e Jordon Zadorozny ex Tinker (la sua prima band), e anche di Josh Homme e Nick Oliveri dei Queens of the Stone Age, Mark Lanegan (Screaming Trees), Jeordie White bassista di Marilyn Manson, Brant Bjork ex Kyuss e Fu Manchu e molti altri. Dall'album vengono estratti i tre singoli \"Followed the Waves\", \"Real a Lie\" e \"Taste You\". Di quest'ultimo brano registra anche una versione francese, dal titolo \"Te g\u00f4uter\".\nAll'inizio dello stesso anno intraprende un tour promozionale dell'album accompagnata da una sua band, che inizia in Europa si sposta negli Stati Uniti, prosegue con la partecipazione ai festival europei e termina in Canada. La band \u00e8 formata da: Steve Durand alla chitarra, Kim Pryor alla chitarra, basso e cori, Josh Johnson alla chitarra, tastiere e cori e Julian Blais alla batteria.\nNel 2007 Melissa annuncia di aver terminato il suo secondo album da solista che sar\u00e0 accompagnato da un film e un fumetto, dal titolo \"Out of Our Minds\". Nel 2008 registra in duetto con Glenn Danzig il brano \"Father's Grave\", poi pubblica un EP dal titolo \"This Would Be Paradise\", che contiene anche i brani \"The Key\" e \"Willing Enabler\", i primi due inclusi in seguito nell'album. Nel 2009 pubblica il primo singolo estratto dal nuovo album, l'omonimo \"Out of Our Minds\", scaricabile dal suo sito, e un secondo EP sempre intitolato \"Out of Our Minds\", che include oltre al brano omonimo anche \"Lead Horse\" e \"22 Below\". Nel 2010 prima viene realizzato il video di \"Out of Our Minds\" presentato sul suo sito, poi proiettato il suo film a Londra e infine pubblicato il secondo singolo \"Meet Me on the Dark Side\" e realizzato il video relativo. Nel 2011 ha vinto il premio \"Independent Music Awards\" nella categoria Indie/Alt/Hard Rock per il suo progetto \"Out of Our Minds\".\nDall'autunno del 2008 intraprende un tour per promuovere il suo secondo album con una band formata prima da: Chris Sorensen alla chitarra, Adam Tymn chitarra e basso e John Mc Chan alla batteria, ex membri dei Vaux di Denver che hanno partecipato alle registrazioni Out of Our Minds, sostituiti poi dall'autunno del 2010 al 2011 da Alex Crow alla chitarra, Will Tendy alla chitarra e George Donoso alla batteria. Infine nel 2011 effettua un mini tour europeo \"Bass, Synth &amp; Visuals\" che tocca Svizzera, Italia, Austria, Germania e Regno Unito in piccoli locali, accompagnata da due soli musicisti: Alex Crow alla chitarra e Jeff Louch alle tastiere, suonando i suoi brani con arrangiamenti diversi.\nRecitazione.\nNel 2004 ha lavorato come attrice nella serie televisiva \"The Greatest Canadian\", come sostenitrice dell'ambientalista David Suzuki, giunto quinto tra i dieci finalisti. Appare come protagonista nel cortometraggio Out of Our Minds del 2009, diretto dal marito Tony Stone, che ha accompagnato il suo secondo album. Ha debuttato come attrice cinematografica nel 2011 nel film indipendente \"Collaborator\" di Martin Donovan nel ruolo di Alice Longfellow, una fotografa di New York.\nStrumentazione.\nMelissa fin dagli esordi suona, come pi\u00f9 volte dichiarato, un basso Fender Precision Bass abbinato ad amplificatori Ampeg di cui \u00e8 anche testimonial, pi\u00f9 recentemente chitarre Gibson SG ed effetti a pedale Boss per chitarra e basso. La Fender ha inoltre realizzato per lei alcuni \"P-Bass\" custom negli anni 90.\nRiconoscimenti.\nPer due anni, nel 1999 e poi nel 2000, ha vinto il \"Gibson Award\" come bassista dell'anno.\nFotografia.\n\u00c8 anche una fotografa professionista. Si stava specializzando in autoritratto alla Concordia University quando fu chiamata nel 1994 ad unirsi alle Hole. Le sue foto sono state pubblicate su varie riviste, tra cui \"Nylon\", \"Bust\", \"Mastermind\", \"Spin Magazine\" e \"American Photo\". Alcune sue foto sono state anche presentate nel 2001 alla mostra intitolata \"The Kids are Alright\", realizzata da Sotheby's a New York, insieme a quelle della fotografa ucraina Yelena Yemchuk. Nel 2011 ha presentato per il National Geographic a Washington, nell'ambito delle conferenze \"Music on...Photography\", alcune foto scattate durante i tour con le Hole e gli Smashing Pumpkins.\nVita privata.\n\u00c8 una grande appassionata di musica alternativa e heavy metal. Fra i suoi gruppi preferiti ha segnalato Queens of the Stone Age, Kyuss, Pavement, The Cure, The Smiths e recentemente Mastodon. \u00c8 anche un'appassionata di cinema, in particolare del regista David Lynch.\nHa avuto una breve relazione con Dave Grohl tra settembre 2000 e febbraio 2001, per poi sposare anni dopo il regista indipendente Tony Stone, dal quale nell'ottobre 2011 ha avuto una figlia, River. Lei e Tony Stone gestiscono attualmente la \"Basilica Hudson\" nella citt\u00e0 di Hudson nello stato di New York, uno spazio di arti e performance di loro propriet\u00e0."}
{"id": "519564", "revid": "2184720", "url": "https://it.wikipedia.org/wiki?curid=519564", "title": "Radio 24", "text": "Radio 24 \u00e8 un'emittente radiofonica italiana di propriet\u00e0 del Gruppo 24 ORE. \u00c8 decima in classifica tra le radio nazionali pi\u00f9 seguite.\nStoria.\nComincia a trasmettere il 4 ottobre 1999 sotto la direzione di Elia Zamboni, proponendosi come alternativa alla maggior parte delle emittenti nazionali, bandendo quasi esclusivamente la programmazione musicale in favore di programmi basati sulla parola.\nLa Radio \u00e8 nata e si \u00e8 sviluppata seguendo una precisa strategia: quella di essere un'emittente \u201cnews &amp; talk\u201d, cio\u00e8 basata sulle notizie e sui programmi parlati di approfondimento e intrattenimento.\nAttualmente Radio 24 raggiunge ogni giorno oltre due milioni di ascoltatori che diventano 5 milioni nell'arco della settimana.\nSul fronte produttivo la sede centrale \u00e8 condivisa con il Gruppo 24 ORE a Milano in Viale Sarca 223, trasferita in aprile 2021 dalla sede storica di Via Monte Rosa 91, mentre una sede secondaria \u00e8 a Roma in Piazza dell'Indipendenza 23 B/C dove vengono realizzati anche alcuni programmi.\nTra i primi collaboratori figura Giancarlo Santalmassi, gi\u00e0 giornalista del TG2 e direttore di Radio Rai. Su Radio 24 conduce le trasmissioni \"Viva Voce\" (talk show politico) e \"Hellzapoppin\" (1999-2003). Santalmassi rientra a Radio 24 nell'ottobre 2005, assumendo la direzione dei programmi e della testata giornalistica, che mantiene fino all'ottobre 2008.\nAttualmente il direttore dell'emittente \u00e8 Fabio Tamburini.\nTra gli altri collaboratori storici Giuseppe Cruciani, Gianluca Nicoletti, Matteo Caccia, Sergio Nava e Roberto Galullo. La prima firma sportiva \u00e8 stata fino al 2012 Gigi Garanzini, anche lui da tempo lontano dalla televisione.\nLa voce ufficiale dell'emittente \u00e8 quella del doppiatore Christian Iansante, dal 2006.\nIl 4 ottobre 2019, tramite un evento organizzato in occasione dei vent'anni della radio, \u00e8 stato presentato il nuovo logo di Radio 24, selezionato attraverso un concorso indetto alcuni mesi prima. Sempre con questo concorso si \u00e8 ristabilito lo storico slogan \"La passione si sente\".\nPalinsesto.\nLa programmazione \u00e8 varia: si passa da programmi di politica, economia e finanza, a programmi di medicina e salute, intrattenimento e di sport.\nIl palinsesto attuale prevede edizioni del Giornale Radio ogni ora dalle 6 del mattino a mezzanotte.\nTra i programmi di approfondimento dal luned\u00ec al venerd\u00ec ce ne sono dedicati in particolare ai temi economici (Focus Economia dalle 17:00 alle 18.30), politico-sociali, (\"La Zanzara\" dalle 18,30 alle 21:00, diretta web tv), al costume e all'attualit\u00e0 (Uno Nessuno Cento Milan alle 9:00), ai mercati finanziari (Due di denarialle 11:00), allo sport (\"Tutti convocati\" alle 14:00) ed all'approfondimento giornalistico (\"24 Mattino\").\nAl sabato e alla domenica si alternano programmi di riflessione e intrattenimento (dalla cultura alla gastronomia, dal cinema all'informazione religiosa), come per esempio \"La rosa purpurea\" con Franco Dassisti, Oltretevere con Catia Caramelli, Olympia. Miti e verit\u00e0 dello sport di Dario Ricci.\nConduttori.\nI principali conduttori di Radio 24 sono:\nWebcast, podcasting e satellite.\nLa radio trasmette in diretta via web e via satellite ed \u00e8 quindi \"ascoltabile\" da tutto il mondo, inoltre dal 2005 le trasmissioni di Radio 24 vengono salvate su server in formato MP3 e sono scaricabili come podcast dagli utenti."}
{"id": "519565", "revid": "322321", "url": "https://it.wikipedia.org/wiki?curid=519565", "title": "Arcidiocesi di Giuba", "text": "Larcidiocesi di Giuba (in latino: \"Archidioecesis Iubaensis\") \u00e8 una sede metropolitana della Chiesa cattolica nel Sudan del Sud. Nel 2019 contava 806.000 battezzati su 1.045.000 abitanti. \u00c8 retta dall'arcivescovo Stephen Ameyu Martin Mulla.\nTerritorio.\nL'arcidiocesi si trova nello stato di Equatoria Centrale nel Sudan del Sud.\nSede arcivescovile \u00e8 la citt\u00e0 di Giuba, dove si trova la cattedrale di Santa Teresa.\nIl territorio si estende su 25.137\u00a0km\u00b2 ed \u00e8 suddiviso in 16 parrocchie.\nProvincia ecclesiastica.\nLa provincia ecclesiastica di Giuba, istituita nel 1974, comprende le seguenti suffraganee:\nStoria.\nLa prefettura apostolica di Bahr el-Gebel fu eretta il 14 luglio 1927 con il breve \"Expedit ut\" di papa Pio XI, ricavandone il territorio dalla prefettura apostolica del Nilo equatoriale (oggi arcidiocesi di Gulu).\nIl 3 marzo 1949 cedette una porzione del suo territorio a vantaggio dell'erezione della prefettura apostolica di Mupoi (oggi diocesi di Tombura-Yambio).\nIl 12 aprile 1951 la prefettura apostolica fu elevata a vicariato apostolico con la bolla \"Si uberes fructus\" di papa Pio XII.\nIl 3 luglio 1955 cedette un'altra porzione di territorio a vantaggio dell'erezione del vicariato apostolico di Rumbek (oggi diocesi).\nIl 26 maggio 1961 cambi\u00f2 nome in favore di vicariato apostolico di Giuba.\nIl 12 dicembre 1974 il vicariato apostolico \u00e8 stato elevato al rango di arcidiocesi metropolitana con la bolla \"Cum in Sudania\" di papa Paolo VI.\nIl 2 settembre 1983 ha ceduto un'ulteriore porzione di territorio a vantaggio dell'erezione della diocesi di Torit.\nCronotassi dei vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.045.000 persone contava 806.000 battezzati, corrispondenti al 77,1% del totale."}
{"id": "519569", "revid": "438678", "url": "https://it.wikipedia.org/wiki?curid=519569", "title": "Gli occhi della notte (film 1967)", "text": "Gli occhi della notte (\"Wait Until Dark\") \u00e8 un film del 1967 diretto da Terence Young, interpretato da Audrey Hepburn, e tratto da un grande successo di Broadway di Frederick Knott.\nTrama.\nUna donna di nome Lisa prende un volo da Montreal a New York, contrabbandando sacchetti di eroina cuciti all'interno di una vecchia bambola. Quando sbarca, Lisa vede un uomo che la osserva all'aeroporto e perci\u00f2 consegna la bambola a un compagno di viaggio, il fotografo professionista Sam Hendrix, affinch\u00e9 la custodisca. Subito dopo essersi liberata della bambola, viene presa sotto braccio e scortata via dall'altro uomo.\nQualche giorno dopo, i truffatori Mike Talman e Carlino giungono all'appartamento di Sam e sua moglie, Susy, credendo che sia la residenza di Lisa. Harry Roat, l'uomo che ha incontrato Lisa all'aeroporto, arriva per convincere Talman e Carlino ad aiutarlo a ritrovare la bambola. Dopo che i truffatori scoprono nell'appartamento il corpo senza vita di Lisa, Roat li ricatta per disfarsi del cadavere e li convince ad aiutarlo a trovare la bambola. Mentre Sam \u00e8 impegnato in un incarico fotografico, i criminali danno vita a un'elaborata truffa, usando la cecit\u00e0 di Susy contro di lei e fingendosi diverse persone per conquistare la sua fiducia. Insinuando che Lisa \u00e8 stata uccisa e che Sam sar\u00e0 sospettato, gli uomini convincono Susy ad aiutarli a trovare la bambola. Mike le d\u00e0 il numero della cabina telefonica sita dall'altra parte della strada, spacciandolo come suo, dopo averla falsamente avvertita della presenza di una macchina della polizia fuori.\nGloria, una ragazza che vive al piano di sopra e che aveva preso in prestito la bambola in precedenza, entra di nascosto per restituirla, rivelando anche a Susy che fuori non c'\u00e8 nessuna macchina della polizia. Dopo aver chiamato Mike e aver desunto che egli risponde dalla cabina telefonica, Susy capisce che i tre sono criminali e nasconde la bambola. Quando irrompono nell'appartamento, dice loro che la bambola si trova nello studio di Sam e i tre se ne vanno, dopo che Roat ha tagliato il cavo telefonico, mentre Carlino rimane a fare la guardia fuori dall'edificio. Susy manda Gloria alla stazione degli autobus ad aspettare Sam. Quando scopre che il cavo telefonico \u00e8 stato tagliato, si prepara a difendersi rompendo tutte le lampadine dell'appartamento tranne quella della luce di sicurezza. Quando Mike torna, capisce che lei conosce la verit\u00e0 e chiede di avere la bambola, ma la donna si rifiuta di collaborare. Mike ammette a Susy che lui e i suoi complici fanno parte di un complotto criminale, additando Roat come il pericolo principale, assicurandole al contempo di aver mandato Carlino ad uccidere Roat. Tuttavia, avendo anticipato il loro piano, Roat ha invece ucciso Carlino, e poi uccide Mike sulla soglia dell'appartamento di Susy.\nIntenzionato a fare sua la bambola, Roat minaccia di dare fuoco all'appartamento. Susy finalmente accetta di dargli la bambola, ma lancia un prodotto chimico in faccia a Roat e stacca la luce di sicurezza, mentre l'appartamento sprofonda nell'oscurit\u00e0. Roat usa i fiammiferi per poter vedere, ma Susy lo innaffia di benzina, costringendolo a spegnere il fiammifero. Roat ricorre all'aprire l'anta del frigorifero, producendo luce sufficiente. Susy, rendendosi conto di aver perso la battaglia, tira fuori la bambola dal suo nascondiglio e gliela porge. Mentre Roat si distrae con essa, Susy riesce ad armarsi di un coltello da cucina. Roat cerca allora di accompagnare Susy in camera da letto, ma lei lo pugnala e fugge. Non riuscendo a sfuggire alla porta d'ingresso, incatenata, inciampa e si rifugia verso la finestra della cucina, ma Roat le afferra la caviglia. Lei si libera e si nasconde dietro la porta del frigorifero. Proprio mentre lui \u00e8 in piedi per pugnalarla, lei stacca la spina del frigorifero, portando di nuovo il locale nel buio totale. La polizia arriva con Sam e Gloria, e Susy viene trovata, spaventata ma illesa, dietro lo sportello del frigorifero, mentre Roat, ormai cadavere, giace nelle vicinanze, messo fuori uso da uno scaffale rovesciato.\nProduzione.\nPer il ruolo della protagonista si era inizialmente pensato anche a Julie Andrews. Per impersonare al meglio il personaggio di Susy, la Hepburn frequent\u00f2 una scuola per ciechi.\nRiconoscimenti.\nIl film si trova al 55\u00ba posto dei cento migliori thriller statunitensi, ma presenta delle caratteristiche tipiche del noir."}
{"id": "519570", "revid": "287204", "url": "https://it.wikipedia.org/wiki?curid=519570", "title": "Chiesa cattolica in America", "text": "La Chiesa cattolica in America \u00e8 parte della Chiesa cattolica universale, sotto la guida del Papa e della Santa Sede.\nStoria.\nLa presenza cattolica si \u00e8 sviluppata a partire dal XVI secolo, con caratteristiche diverse a seconda delle aree.\nIn America meridionale e centrale e in Messico l'evangelizzazione \u00e8 dipesa principalmente dalla Spagna e dal Portogallo e il cattolicesimo \u00e8 stato per lungo tempo la forma prevalente di Cristianesimo, anche se negli ultimi decenni si \u00e8 avuto un forte incremento del protestantesimo di tipo evangelico.\nIn America settentrionale la Chiesa cattolica \u00e8 stata una presenza minoritaria a fronte di una prevalenza anglosassone e protestante, (con l'eccezione di alcune regioni del Canada, legate alla Chiesa francese) composta soprattutto da immigrati e quindi fortemente diversificata al suo interno, anche con riti diversi da quello latino. Negli ultimi tempi per\u00f2 soprattutto negli Stati Uniti d'America il cattolicesimo ha superato di numero le chiese protestanti.\nStati.\nIl Brasile risulta essere lo stato mondiale che accoglie il maggior numero di cattolici.\nLa Chiesa Cattolica \u00e8 comunque diffusissima in tutta l'America latina, con una forte tradizione popolare a suo favore, in particolare in Messico.\nIn tutti i paesi latinoamericani, ad eccezione di alcune isole caraibiche e degli stati di Guyana e Suriname, i cattolici rappresentano la maggioranza della popolazione.\nLo stato col minor numero di cattolici \u00e8 la Giamaica.\nStatistiche.\nLa popolazione cattolica in Nord America ammonta a 162 milioni di fedeli, di cui 15.590.000 fedeli in Canada, pari al 43,6% della popolazione, 71.800.000 fedeli negli Stati Uniti d'America, pari al 23% della popolazione, e 74.610.000 fedeli in Messico, pari al 63 % della popolazione.\nLa popolazione cattolica in Centro America ammonta a 23.260.000 fedeli, pari al 58,6% della popolazione.\nLa popolazione cattolica in Sud America ammonta a 194 milioni di fedeli, pari al 52% della popolazione. "}
{"id": "519572", "revid": "106908", "url": "https://it.wikipedia.org/wiki?curid=519572", "title": "Cuesta", "text": "La cuesta (in spagnolo, \"costa di un monte\") \u00e8 uno stile morfotettonico proprio delle formazioni monoclinali delle dorsali collinari parallele fra di loro, caratterizzato da un profilo asimmetrico, con un versante debolmente inclinato e uno con pendenza molto ripida.\nCaratteristiche.\nNella cuesta il versante meno inclinato (denominato \"versante di faccia\" e pi\u00f9 tecnicamente a \"franapoggio\") \u00e8 costituito da una superficie litostrutturale, la cui pendenza corrisponde all'inclinazione degli strati che lo costituiscono.&lt;br&gt;\nIl versante opposto, pi\u00f9 ripido, (denominato \"versante di testata\" o a \"reggipoggio\") \u00e8 invece caratterizzato dalle teste di strato, le quali, sottoposte ad erosione selettiva, garantiscono appunto una inclinazione maggiore del versante.\nLa litologia sottostante \u00e8 solitamente costituita da stratificazioni sedimentarie a diversa resistenza all'erosione da parte di agenti atmosferici quali il vento e l'acqua. Quando questo tipo di morfologia non \u00e8 limitato ad una sola collina ma si ripete pi\u00f9 volte (cuestas), si pu\u00f2 osservare il tipico profilo a \"denti di sega\" in cui le creste sono costituite dagli strati a maggior resistenza. "}
{"id": "519575", "revid": "1154737", "url": "https://it.wikipedia.org/wiki?curid=519575", "title": "Morfotettonica", "text": "La morfotettonica (dal Greco antico: \u03bc\u03bf\u03c1\u03c6\u03ae, \"morph\u1e17\", \"forma\" e \u03c4\u03b5\u03ba\u03c4\u03bf\u03bd\u03b9\u03ba\u03cc\u03c2, \"tektonikos\", \"relativo al fabricare\" \u00e8 quel ramo della geologia che studia l'effetto morfologico dei movimenti tettonici, a breve e a lungo termine, della superficie terrestre. \nA seconda della velocit\u00e0 di questi movimenti e delle sovrapposizioni della crosta, il fenomeno viene classificato in varie tipologie."}
{"id": "519581", "revid": "1935652", "url": "https://it.wikipedia.org/wiki?curid=519581", "title": "Eparchia di Ko\u0161ice", "text": "Leparchia di Ko\u0161ice (in latino: \"Eparchia Cassoviensis\" o \"Ko\u0161icensis\") \u00e8 una sede della Chiesa greco-cattolica slovacca suffraganea dell'arcieparchia di Pre\u0161ov. Nel 2019 contava 74.643 battezzati. \u00c8 retta dall'arcivescovo Cyril Vasi\u013e, S.I.\nTerritorio.\nL'eparchia comprende la regione di Ko\u0161ice, con giurisdizione sui fedeli della Chiesa greco-cattolica slovacca.\nSede eparchiale \u00e8 la citt\u00e0 di Ko\u0161ice, dove si trova la cattedrale della Nativit\u00e0 di Maria Vergine.\nIl territorio \u00e8 suddiviso in 95 parrocchie.\nStoria.\nL'esarcato apostolico di Ko\u0161ice fu eretto il 27 gennaio 1997 con la bolla \"Ecclesiales communitates\" di papa Giovanni Paolo II, ricavandone i territori dall'eparchia di Pre\u0161ov (oggi arcieparchia).\nIl 30 gennaio 2008 l'esarcato apostolico \u00e8 stato elevato ad eparchia con la bolla \"Qui successimus\" di papa Benedetto XVI, entrando nella nuova provincia ecclesiastica di Pre\u0161ov. Contestualmente il nome latino della circoscrizione ecclesiastica \u00e8 stato mutato da \"Kosicensis\" a \"Cassoviensis\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 74.643 battezzati."}
{"id": "519582", "revid": "110157", "url": "https://it.wikipedia.org/wiki?curid=519582", "title": "Arcieparchia di Pre\u0161ov", "text": "Larcieparchia di Pre\u0161ov (in latino: \"Archieparchia Pre\u0161oviensis\") \u00e8 una sede metropolitana della Chiesa greco-cattolica slovacca. Nel 2018 contava 117.000 battezzati. \u00c8 retta dall'arcieparca J\u00e1n Babjak, S.I.\nTerritorio.\nL'arcieparchia comprende la regione di Pre\u0161ov.\nSede arcieparchiale \u00e8 la citt\u00e0 di Pre\u0161ov, dove si trova la cattedrale di San Giovanni Battista.\nIl territorio \u00e8 suddiviso in 164 parrocchie.\nStoria.\nL'eparchia di Pre\u0161ov \u00e8 stata eretta il 22 settembre 1818 con la bolla \"Relata semper\" di papa Pio VII, ricavandone il territorio dall'eparchia di Muka\u010devo. Originariamente era suffraganea dell'arcidiocesi di Esztergom (oggi arcidiocesi di Esztergom-Budapest).\nPure avendo molte somiglianze con la Chiesa greco-cattolica rutena, l'eparchia di Pre\u0161ov \u00e8 divenuta il centro principale di una propria chiesa sui iuris, la Chiesa greco-cattolica slovacca.\nIl 12 settembre 1880 fu inaugurato il seminario eparchiale. Durante l'episcopato di Mikul\u00e1\u0161 T\u00f3th vi furono dei tentativi di magiarizzazione dell'eparchia, come l'introduzione dell'ungherese come lingua liturgica, alla quale tuttavia l'eparca si oppose, e come lingua di insegnamento nelle scuole parrocchiali. Quando il vescovo ordin\u00f2 ai sacerdoti di radersi la barba, scoppi\u00f2 una clamorosa protesta guidata da Adolf Dobrjan'skyj, che rivolse un appello al papa, perch\u00e9 i sacerdoti di rito bizantino potessero continuare a vivere in modo conforme alle loro tradizioni.\nL'eparca J\u00e1n V\u00e1lyi fu invece favorevole all'introduzione dell'ungherese come lingua liturgica, ma incontr\u00f2 la ferma opposizione della Santa Sede, che ribad\u00ec a pi\u00f9 riprese come non fosse lecito l'uso liturgico delle traduzioni didattiche dei libri approvati, in quanto le traduzioni non erano mai state corrette e approvate. Tuttavia, sull'onda di una crescente magiarizzazione, alcuni sacerdoti si rifiutarono di obbedire e introdussero l'ungherese nella liturgia, incominciando dalle letture, dall'omelia e dall'orazione prima della Comunione. Gli ungheresi proposero l'erezione di una circoscrizione separata per gli ungheresi, che avrebbe dovuto adottare il greco come lingua liturgica. L'8 giugno 1912 l'arcieparchia di Pre\u0161ov cedette le parrocchie di lingua ungherese a vantaggio dell'erezione dell'eparchia di Hajd\u00fadorog.\nIl 2 settembre 1937 per effetto della bolla \"Ad ecclesiastici\" di papa Pio XI divenne una diocesi immediatamente soggetta alla Santa Sede.\nDurante il comunismo, la Chiesa greco-cattolica fu duramente perseguitata e infine proibita, secondo un preciso disegno volto a ridurre le differenze religiose e a farne confluire i fedeli, legati al rito bizantino, nella Chiesa ortodossa. Il vescovo Pavol Peter Gojdi\u010d venne incarcerato e mor\u00ec durante la detenzione. \u00c8 stato beatificato nel 2001.\nLa Chiesa greco-cattolica slovacca fu nuovamente riconosciuta dal governo dopo il 1968.\nIl 18 gennaio 1996 e il 27 gennaio 1997 l'eparchia ha ceduto porzioni del suo territorio a favore dell'erezione rispettivamente dell'esarcato apostolico della Repubblica Ceca e all'esarcato apostolico di Ko\u0161ice.\nIl 30 gennaio 2008 ha ceduto parte del suo territorio a vantaggio dell'erezione dell'eparchia di Bratislava e nel contempo \u00e8 stata elevata ad arcieparchia metropolitana con la bolla \"Spiritali emolumento\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 117.000 battezzati."}
{"id": "519583", "revid": "110157", "url": "https://it.wikipedia.org/wiki?curid=519583", "title": "Diocesi di Spi\u0161", "text": "La diocesi di Spi\u0161 (in latino: \"Dioecesis Scepusiensis\") \u00e8 una sede della Chiesa cattolica in Slovacchia suffraganea dell'arcidiocesi di Ko\u0161ice. Nel 2017 contava 449.084 battezzati su 600.782 abitanti. La sede \u00e8 vacante.\nTerritorio.\nLa diocesi comprende la regione storica omonima, che corrisponde ai distretti di Doln\u00fd Kub\u00edn, Liptovsk\u00fd Mikul\u00e1\u0161, N\u00e1mestovo, Ru\u017eomberok e Tvrdo\u0161\u00edn nella regione di \u017dilina e ai distretti di Ke\u017emarok, Levo\u010da, Poprad e alla parte occidentale del distretto di Star\u00e1 \u013dubov\u0148a nella regione di Pre\u0161ov e alla maggior parte del distretto di Spi\u0161sk\u00e1 Nov\u00e1 Ves e a una parte del distretto di Gelnica nella regione di Ko\u0161ice.\nSede vescovile \u00e8 il borgo di Spi\u0161sk\u00e1 Kapitula, nel comune di Spi\u0161sk\u00e9 Podhradie, dove si trova la cattedrale di San Martino. A Poprad sorge la concattedrale della Vergine Maria dei Sette Dolori.\nIl territorio si estende su 7.802\u00a0km\u00b2 ed \u00e8 suddiviso in 178 parrocchie, raggruppate in 13 decanati.\nStoria.\nLa diocesi \u00e8 stata eretta il 13 marzo 1776 con la bolla \"Romanus pontifex\" di papa Pio VI, ricavandone il territorio dall'arcidiocesi di Esztergom, di cui era originariamente suffraganea.\nIl 3 febbraio 1787 cedette undici parrocchie di rito bizantino all'eparchia di Muka\u010devo.\nIl 9 agosto 1804 entr\u00f2 a far parte della provincia ecclesiastica dell'arcidiocesi di Eger.\nIl 2 settembre 1937 per effetto della bolla \"Ad ecclesiastici\" di papa Pio XI divenne una diocesi immediatamente soggetta alla Santa Sede.\nDopo la seconda guerra mondiale il vescovo J\u00e1n Vojta\u0161\u0161\u00e1k fu a lungo incarcerato, dapprima per qualche mese nel 1945, poi in seguito alla condanna a 24 anni di carcere duro per tradimento e altri reati contro il regime comunista, fu imprigionato dal 1950 al 1963. Scarcerato, gli fu proibito di risiedere in Slovacchia e mor\u00ec in esilio dopo meno di due anni. La sua causa di beatificazione \u00e8 stata introdotta nel 1996. In seguito all'incarcerazione del vescovo e del suo ausiliare \u0160tefan Barn\u00e1\u0161 non fu pi\u00f9 possibile amministrare il sacramento della Confermazione in tutta la diocesi di Spi\u0161, fino al mutare delle condizioni politiche con la primavera di Praga. Ad esempio nella parrocchia di Levo\u010da le Cresime furono amministrate il 19 ottobre 1969, per la prima volta dopo vent'anni, e in un solo giorno furono cresimati fedeli. Dopo la normalizzazione del 1970 non fu pi\u00f9 possibile proseguire con il conferimento della Cresima.\nIl 30 dicembre 1977, quando fu creata la metropolia slovacca di Trnava, Spi\u0161 ne divenne suffraganea.\nIl 31 marzo 1995, con l'elevazione di Ko\u0161ice a sede metropolitana, Spi\u0161 ha nuovamente cambiato provincia ecclesiastica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 600.782 persone contava 449.084 battezzati, corrispondenti al 74,7% del totale."}
{"id": "519584", "revid": "92723", "url": "https://it.wikipedia.org/wiki?curid=519584", "title": "Ordinariato militare in Slovacchia", "text": "Lordinariato militare in Slovacchia \u00e8 un ordinariato militare della Chiesa cattolica per la Slovacchia. \u00c8 retto dal vescovo Franti\u0161ek R\u00e1bek.\nTerritorio.\nSede dell'ordinariato \u00e8 la citt\u00e0 di Bratislava, dove si trova la cattedrale di San Sebastiano.\nStoria.\nL'ordinariato militare \u00e8 stato eretto il 20 gennaio 2003 con la bolla \"Spiritalem progressionem\" di papa Giovanni Paolo II in seguito al Concordato tra la Slovacchia e la Santa Sede e di fatto \u00e8 entrato in esercizio il 1\u00ba marzo dello stesso anno.\nFino al 2009 fungeva da cattedrale la chiesa dei Trinitari, in quello stesso anno \u00e8 stata consacrata la nuova cattedrale di San Sebastiano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "519585", "revid": "1543377", "url": "https://it.wikipedia.org/wiki?curid=519585", "title": "M55 (astronomia)", "text": "M 55 (conosciuto anche come NGC 6809) \u00e8 un ammasso globulare visibile nella costellazione del Sagittario.\nOsservazione.\nM55 si trova in una regione povera di stelle luminose: per raggiungerlo si pu\u00f2 far riferimento alla stella , dalla quale occorre muoversi circa 1\u00b0 verso sud e poi 35 minuti di ascensione retta (circa 7\u00b0) verso ovest; pu\u00f2 essere scorto anche con un binocolo 10x50, seppur con qualche difficolt\u00e0, sotto un ottimo cielo, mentre in condizioni non ottimali occorrono strumenti pi\u00f9 potenti. La risoluzione in stelle \u00e8 difficilissima e occorrono strumenti potenti, a partire da 300-350mm di apertura.\nM55 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M55 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM55 fu scoperto da Nicolas Louis de Lacaille al Capo di buona speranza, nel 1751 e catalogato da Charles Messier nel 1778 che lo descrive cos\u00ec: \"...una nebulosa simile ad una macchia biancastra...non sembra contenere stelle...\".\nCaratteristiche.\nM55 si trova ad una distanza di circa 17.300 anni luce dalla Terra. In questo ammasso sono state scoperte solo una mezza dozzina di stelle variabili. La sua estensione lineare \u00e8 valutata in circa 110 anni luce.\nM55 viene considerato uno degli ammassi globulari pi\u00f9 vicini a noi, al contrario di M54, che si trova a poco pi\u00f9 di 7\u00b0 ad ovest, e che \u00e8 invece tra i pi\u00f9 lontani."}
{"id": "519587", "revid": "6340", "url": "https://it.wikipedia.org/wiki?curid=519587", "title": "Upanishad", "text": ""}
{"id": "519588", "revid": "14002", "url": "https://it.wikipedia.org/wiki?curid=519588", "title": "Diocesi di Spi\u009a", "text": ""}
{"id": "519590", "revid": "78273", "url": "https://it.wikipedia.org/wiki?curid=519590", "title": "Esarcato apostolico di Ko\u009aice", "text": ""}
{"id": "519592", "revid": "125369751", "url": "https://it.wikipedia.org/wiki?curid=519592", "title": "John Connolly (scrittore)", "text": "Ha lavorato come giornalista per \"The Irish Times\" e ha iniziato una fortunata carriera di scrittore narrando le indagini di un ex detective della Polizia di New York, Charlie Parker, detto Bird come il famoso sassofonista jazz, che si trasferisce come investigatore privato nello stato del Maine in cui gran parte delle avventure viene ambientata. Le storie sono collegate fra loro, \u00e8 quindi consigliabile leggerle seguendo l'ordine di pubblicazione. Fuori dal ciclo di Charlie Parker ha pubblicato \"Nocturnes\", un'antologia di racconti, una storia ambientata nel Maine in cui Charlie Parker fa solo una rapida apparizione (\"Bad men\") e \"Il libro delle cose perdute\" (\"The book of lost things\"), una sorta di racconto psicologico in cui affronta l'universo della psiche infantile e dei traumi legati alle tragedie familiari che colpiscono il protagonista. In Italia i suoi libri sono editi da Rizzoli, Salani e Fanucci, in parte tradotti da Stefano Bortolussi.\nOpere.\nAltre opere.\nIl volume \u00e8 un'antologia, curata da John Connolly in collaborazione con Declan Burke, che raccoglie saggi relativi a romanzi e racconti di genere mistery, scritti da vari autori tra cui Donna Tartt, Jo Nesb\u00f8, Kathy Reichs, Michael Connelly e Charlaine Harris.In Italia il volume \u00e8 ancora inedito.\nProgetti cinematografici.\nDa un racconto di John Connolly compreso nella raccolta \"Nocturnes\" (2004) \u00e8 stata parzialmente tratta la sceneggiatura del film \"The New Daughter\", prodotto dalla Anchor Bay Films e dalla Gold Circle Films.Protagonista \u00e8 Kevin Costner.Trama: John, padre da poco divorziato, si trasferisce in una fattoria del South Carolina con i figli: l'adolescente Luisa e il pi\u00f9 giovane Sam. Quando Luisa inizia a manifestare comportamenti strani e violenti, John si trova ad affrontare un pericoloso mistero che forse coinvolge il precedente proprietario della casa."}
{"id": "519594", "revid": "132266", "url": "https://it.wikipedia.org/wiki?curid=519594", "title": "Capo di stato maggiore della Marina Militare", "text": "Il capo di stato maggiore della Marina Militare \u00e8 il comandante supremo della marina italiana e ha il grado di ammiraglio di squadra con incarichi speciali.\nIl distintivo di grado per paramano \u00e8 formato da un giro di bitta bordato di rosso, tre binari e una greca; il distintivo per spallino \u00e8 dorato, formato da quattro stellette, di cui quella superiore bordata di rosso.\nL'attuale capo di stato maggiore della Marina \u00e8 l'ammiraglio Enrico Credendino.\nOrganizzazione.\nDal Capo di Stato maggiore della Marina dipendono direttamente:\nI comandi logistici d'area dipendono per compiti e funzioni territoriali dal Capo di Stato Maggiore della Marina e per compiti e funzioni logistiche dal Comando Logistico della Marina.\nIl Raggruppamento subacquei ed incursori ha alle sue dipendenze un gruppo navale speciale, costituito dalle navi appoggio Anteo, Marino e Pedretti, che non sono inquadrate nella Squadra navale.\nIl X Gruppo navale costiero, dislocato in Egitto a Sharm el Sheik, nella penisola del Sinai, nell'ambito della Multinational Force and Observers, costituito dalle quattro unita da pattugliamento della classe Esploratore, con una delle unit\u00e0 che a turno si trova in cantiere in Italia alle dipendenze del Comando forze ausiliarie di La Spezia, fa adesso parte della Squadra navale, mentre in precedenza era alle dirette dipendenze del Capo di Stato Maggiore della Marina.\nIl Corpo dell Capitanerie di Porto dipende gerarchicamente dalla Marina Militare e funzionalmente dal Ministero delle infrastrutture e dei trasporti, dal Ministero dell'ambiente e della tutela del territorio e del mare e dal Ministero delle politiche agricole alimentari e forestali.\nAl capo di stato maggiore della Marina Militare fanno capo:\nL'ispettorato di sanit\u00e0 della Marina Militare \u00e8 retto da un ammiraglio ispettore.\nretto da un generale di brigata aerea, ufficiale pilota dell'Aeronautica Militare.\nSottocapo di stato maggiore.\nAl capo di stato maggiore della Marina, tramite il sottocapo di stato maggiore fanno capo:\nDall\u201911 ottobre 2019 il Sottocapo di stato maggiore della Marina \u00e8 l'ammiraglio di squadra Aurelio De Carolis ."}
{"id": "519600", "revid": "1305772", "url": "https://it.wikipedia.org/wiki?curid=519600", "title": "Antonio Alberti (scrittore)", "text": "Nato nella potente e ricchissima famiglia degli Alberti, ricevette una educazione di stampo umanista. Partecip\u00f2 alla reazione delle famiglie nobili contro il Tumulto dei Ciompi (1378), annullando, come membro dei Dieci di Balia, le concessioni offerte ai ceti popolari e domando le successive ribellioni (1382). Nel 1384 rivest\u00ec la carica di priore, nel 1389 fu Console della Zecca e nel 1393 fu uno dei Dodici Buonomini.\nGli Albizzi, avversari della sua famiglia, riuscirono per\u00f2 a mutare la sua fortuna politica, accusandolo di una congiura nel 1400. Sulla veridicit\u00e0 di tale ipotesi non si \u00e8 ancora trovato un riscontro, ma Antonio ammise il tradimento solo sotto effetto della tortura, e fu condannato all'esilio ed a un'enorme multa, avendo salva la vita solo per il fatto di essere un magistrato in carica, come Gonfaloniere delle Compagnie.\nSi stabil\u00ec quindi a Bologna, insegnando algebra presso l'Universit\u00e0, e cerc\u00f2 pi\u00f9 volte di rientrare in patria assieme agli altri fiorentini esiliati ma senza successo.\nFu riabilitato solo dopo la morte, quando la famiglia venne riammessa in citt\u00e0 nel 1428.\nOpere.\nScrisse varie composizioni poetiche indicate complessivamente come \"Contenzioni amatorie\", dotate di uno stile che rielaborava le esperienze di Dante e Petrarca con il classicismo, senza per\u00f2 riuscire ad evitare una certa arcaicizzazione di maniera.\nLeon Battista Alberti, suo parente, gli attribu\u00ec anche una \"Historia illustri virorum\". Il suo nome \u00e8 anche legato alla corrispondenza poetica con Franco Sacchetti ed al romanzo quattrocentesco del \"Paradiso degli Alberti\" di Giovanni Gherardi, frutto di dispute e discussioni, novelle e sonetti su argomenti filosofici, storici e politici, nate nel circolo culturale della villa nei pressi di Firenze, esattamente nel monastero del Paradiso nel borgo del Bandino, che Antonio apr\u00ec liberamente agli amici."}
{"id": "519602", "revid": "1833487", "url": "https://it.wikipedia.org/wiki?curid=519602", "title": "Trigoria", "text": "Trigoria \u00e8 una frazione di Roma Capitale (zona \"O\" 46), situata in zona Z. XXVI Castel di Decima, nel territorio del Municipio Roma IX. \u00c8 nota al pubblico per essere la sede del centro sportivo Fulvio Bernardini, luogo di allenamento dell'AS Roma, per ospitare le partite casalinghe della Roma Primavera, e per essere la sede dell'Universit\u00e0 Campus Bio-Medico.\nGeografia fisica.\nSi trova nell'area sud del comune, esternamente al Grande Raccordo Anulare, al dodicesimo chilometro della via Laurentina.\nStoria.\nL'origine del nome Trigoria si farebbe derivare dal latino \"tres gores\" (tre fiumi) o, forse, da un antico luogo sacro della zona dal nome greco \"tricore\" (edifici a tre corpi), oppure dal greco \u03a4\u03c1\u03b9-\u03bf\u03b4\u03b9\u03b1 (Trivium). La via di Trigoria, almeno fin dal periodo del Catasto Alessandrino, quando la tenuta omonima apparteneva al Capitolo Lateranense, era nota come via di Pratica.\nIstruzione.\nUniversit\u00e0 Campus Bio-Medico.\nIn questa localit\u00e0 hanno sede il policlinico e l'Universit\u00e0 Campus Bio-Medico di Roma, sorti nella zona a nord-ovest di Trigoria su terreni in parte venduti e in parte donati da Alberto Sordi, ai confini della Riserva naturale di Decima-Malafede. Su questi terreni vanno sorgendo gradualmente gli edifici universitari.\nNel 2001 viene dapprima inaugurato il Centro per la salute dell'anziano (CESA). Nel 2007 sorge il Policlinico universitario Campus Bio-Medico e il PRABB (Polo di Ricerca Avanzata in Biomedicina e Bioingegneria). Nel 2013 \u00e8 inaugurata una nuova struttura per la didattica, il Trapezio. Nell'aprile del 2020 era prevista l'apertura del pronto soccorso, poi rinviata al settembre 2020 in quanto l'infrastruttura \u00e8 stata utilizzata come centro per il COVID-19 durante i mesi del lockdown."}
{"id": "519605", "revid": "1543377", "url": "https://it.wikipedia.org/wiki?curid=519605", "title": "M56 (astronomia)", "text": "M 56 (conosciuto anche come NGC 6779) \u00e8 un ammasso globulare visibile nella costellazione della Lira.\nOsservazione.\nM56 \u00e8 piuttosto facile da localizzare, trovandosi grosso modo a met\u00e0 via fra le stelle Albireo () e Sulafat (); \u00e8 visibile con grosse difficolt\u00e0 con un binocolo 10x50, se la notte \u00e8 molto buia e limpida. Con un telescopio da 114mm appare di forma tondeggiante e di aspetto nebuloso, mentre un 150mm pu\u00f2 consentire di iniziare una difficoltosa risoluzione solo nelle nottate migliori; strumenti da 300mm con forti ingrandimenti lo risolvono con facilit\u00e0 in decine di componenti.\nM56 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 comunque maggiormente osservabile e si presenta estremamente alto nel cielo nelle notti d'estate, mentre dall'emisfero australe resta sempre pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nM56 fu scoperto da Charles Messier nel 1779 che lo descrive cos\u00ec: \"\"Una nebulosa senza stelle e poco luminosa\".\" Il primo a risolverlo in stelle fu William Herschel nel 1784. William Herschel lo risolse per la prima volta nel 1807, descrivendolo come un ammasso globulare di stelle molto piccole e compresse, che aumenta leggermente di luminosit\u00e0 verso il centro. Lord Rosse not\u00f2 che alcune delle sue stelle formavano delle concatenazioni a raggiera dal centro verso l'esterno.\nCaratteristiche.\nM56 si trova ad una distanza di circa 32.900 anni luce dalla Terra e il suo diametro misura approssimativamente 84 anni luce; \u00e8 uno degli ammassi globulari meno brillanti, soprattutto perch\u00e9 manca del nucleo molto brillante di cui \u00e8 dotato la maggior parte di questi tipi di ammasso. Ciononostante, non \u00e8 difficile da risolvere in stelle, anche se si trova ad una notevole distanza.\nLe stelle pi\u00f9 brillanti in M56 sono di magnitudine 13 e in esso sono state trovate solo una dozzina di stelle variabili. M56 si dirige verso noi alla velocit\u00e0 di 138 km/s."}
{"id": "519606", "revid": "538762", "url": "https://it.wikipedia.org/wiki?curid=519606", "title": "Don Juan (film 1965)", "text": "Don Juan \u00e8 un film televisivo diretto da Ingmar Bergman e trasmesso nel 1965."}
{"id": "519607", "revid": "123387606", "url": "https://it.wikipedia.org/wiki?curid=519607", "title": "Sovralimentazione tramite compressore volumetrico", "text": "Il compressore volumetrico viene utilizzato per la sovralimentazione di motori alternativi endotermici. L'azionamento avviene attraverso un collegamento meccanico al motore (o altro dispositivo, come un motore elettrico) del quale il compressore sfrutta la potenza per comprimere l'aria che viene poi inviata ai cilindri.\nStoria.\nAbbastanza diffuso in passato, riproposto con la Fiat Argenta nel 1984, il compressore volumetrico \u00e8 tornato recentemente in auge grazie all'ampio utilizzo da parte della Mercedes sulle versioni \"Kompressor\" e grazie a progetti come quello della Lotus Elise 240R.\nIn questa vettura il motore della Toyota Celica 2ZZ-ge (1,8 litri per 189 hp) \u00e8 abbinato infatti ad un compressore volumetrico.\nNe risulta un aumento della coppia pari al 23% e della potenza del 22%.\nQuesto sistema si presenta come un'ottima alternativa al turbocompressore.\nOggi il compressore volumetrico \u00e8 usato solamente nei motori alimentati a benzina per lo pi\u00f9 per evitare i problemi legati alle elevate temperature dei gas di scarico e per essere pi\u00f9 facilmente abbinato ad alimentazioni a GPL o a metano che, per le loro caratteristiche chimiche, aumentano ancora di pi\u00f9 la temperatura dei gas di scarico, avvicinandosi ai 1000\u00a0\u00b0C, temperatura difficilmente sopportabile dai materiali metallici di uso corrente nei motori di serie.\nNei motori a gasolio, invece, l'uso delle turbine a geometria variabile elimina del tutto gli svantaggi del compressore volumetrico abbinando la coppia ai bassi regimi alla potenza elevata.\nCaratteristiche.\nLe peculiarit\u00e0 di questo tipo di sovralimentazione principalmente sono due:\nL'efficienza di questo sistema peggiora con l'azionamento diretto con il motore termico al salire del numero di giri, in maniera qualitativamente contraria a quanto avviene nella sovralimentazione tramite turbocompressore, mentre nell'azionamento con motore elettrico indipendente non solo non si ha questo inconveniente, ma si riesce a variare la sua azione, migliorando ulteriormente il comportamento e riducendone ulteriormente l'assorbimento d'energia.\nVantaggi.\nQuesto sistema permette:\nSvantaggi.\nQuesto sistema ha come contro:\nDescrizione.\nIn commercio esistono vari tipi di compressori volumetrici:\nLobi (Roots).\nCostituito da due o tre lobi che comprimono l'aria in aspirazione.\nIl compressore viene azionato dall'albero motore attraverso una cinghia, a cui \u00e8 direttamente connesso tramite un rapporto demoltiplicato.\nVolumex.\nIl volumex \u00e8 un compressore volumetrico brevettato dall'Abarth e variante dei compressori a lobi ed usato sia su automobili di serie che in quelle da competizione. Nel motore della Lancia Delta S4, accoppiato con un turbocompressore KKK era capace di fornire ad un motore di appena 1750 cc una potenza di 500 cavalli.\nIl Volumex era gi\u00e0 stato usato sulla Lancia Rally 037\nIl gruppo \u00e8 costituito da un involucro di alluminio, in cui i due rotori a due lobi sono supportati da cuscinetti alle estremit\u00e0 e azionati tra loro da ingranaggi e collegati al motore tramite la puleggia. Gli ingranaggi e i cuscinetti sul lato puleggia sono lubrificati da un serbatoio di olio, mentre i cuscinetti all'estremit\u00e0 opposta sono lubrificati esclusivamente con grasso.\nA vite.\nSi tratta di un'evoluzione dei compressori a lobi, dove il flusso d'aria viene progressivamente e continuamente spinto verso il motore, grazie all'inclinazione dei lobi i quali non sono pi\u00f9 piatti o poco avvitati, ma molto avvitati tra loro, in modo del tutto analogo alla filettatura di una vite, che invece di far scorrere l'aria tra i lobi, la fa scorrere lungo di essi.\nA Palette.\nDei compressori volumetrici a palette i pi\u00f9 famosi sono i Zoller ed i Centric e si basa su una girante disposta eccentricamente su di un cilindro, la girante \u00e8 munita di palette, che sigillano le diverse parti del cilindro, questo permette alla girante di spingere l'aria da un lato all'altro del compressore.\nIn passato venne prodotto anche un compressore a palette Judson, le quali erano azionate centrifugamente dal rotore e per tale motivo richiedeva di una lubrificazione a perdere, di cui venne realizzata anche una versione azionata tramite un motore elettrico.\nMisto volumetrico-dinamico.\nQuesta soluzione non \u00e8 nuova; venne applicata con successo la prima volta dalla Lancia sulla Delta S4 ed \u00e8 ora stato recentemente riproposta dal Gruppo AUDI-VW.\nIl gruppo AUDI-VW ha presentato un motore benzina (1.4 TSI da 140cv e 185cv) con entrambi i sistemi di sovralimentazione: turbocompressore e compressore volumetrico.\nIl compressore \u00e8 collegato all'albero motore solo nei regimi bassi, gi\u00e0 a 1000 rpm in modo da garantire una coppia degna di un buon 2000\u00a0cm3; poi, superando un certo numero di giri motore, interviene la turbina con un elevato A/R che garantisce potenze elevate."}
{"id": "519611", "revid": "1305772", "url": "https://it.wikipedia.org/wiki?curid=519611", "title": "Amm", "text": ""}
{"id": "519612", "revid": "287204", "url": "https://it.wikipedia.org/wiki?curid=519612", "title": "Giovanni Rucellai", "text": ""}
{"id": "519613", "revid": "1304381", "url": "https://it.wikipedia.org/wiki?curid=519613", "title": "Asimmetria (disambigua)", "text": ""}
{"id": "519614", "revid": "1442080", "url": "https://it.wikipedia.org/wiki?curid=519614", "title": "Regina Giovanna", "text": "Per Regina Giovanna (di Napoli) si pu\u00f2 intendere:"}
{"id": "519617", "revid": "287204", "url": "https://it.wikipedia.org/wiki?curid=519617", "title": "Ordinariato militare in Croazia", "text": "Lordinariato militare in Croazia \u00e8 un ordinariato militare della Chiesa cattolica per la Croazia. \u00c8 retto dal vescovo Jure Bogdan.\nStoria.\nL'ordinariato militare \u00e8 stato eretto il 25 aprile 1997 con la bolla \"Qui successimus\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "519618", "revid": "92723", "url": "https://it.wikipedia.org/wiki?curid=519618", "title": "Diocesi di Sebenico", "text": "La diocesi di Sebenico (in latino: \"Dioecesis Sebenicensis o Sibenicensis\") \u00e8 una sede della Chiesa cattolica in Croazia suffraganea dell'arcidiocesi di Spalato-Macarsca. Nel 2020 contava 92.836 battezzati su 101.161 abitanti. \u00c8 retta dal vescovo Tomislav Rogi\u0107.\nTerritorio.\nLa diocesi comprende principalmente la regione di Sebenico e Tenin e in misura minore la regione spalatino-dalmata.\nSede vescovile \u00e8 la citt\u00e0 di Sebenico, dove si trova la cattedrale di San Giacomo.\nIl territorio \u00e8 suddiviso in 74 parrocchie.\nStoria.\nLa diocesi \u00e8 stata eretta da papa Bonifacio VIII il 1\u00ba maggio 1298 con la bolla \"Sacrosancta Romana\", ricavandone il territorio dalla diocesi di Tra\u00f9. Originariamente era suffraganea dell'arcidiocesi di Spalato.\nIl 30 giugno 1828, con la bolla \"Locum Beati Petri\" di papa Leone XII, \u00e8 stato ampliato il territorio della diocesi, che ha incorporato la soppressa diocesi di Scardona, oltre a 11 parrocchie della diocesi di Tra\u00f9, pure soppressa, e 1 parrocchia della diocesi di Spalato; contestualmente Sebenico fu resa suffraganea dell'arcidiocesi di Zara. La bolla entr\u00f2 in vigore nel 1830.\nIl 27 luglio 1969 \u00e8 stata ristabilita la provincia ecclesiastica di Spalato-Macarsca, di cui Sebenico \u00e8 ritornata ad essere suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 101.161 persone contava 92.836 battezzati, corrispondenti al 91,8% del totale."}
{"id": "519619", "revid": "92723", "url": "https://it.wikipedia.org/wiki?curid=519619", "title": "Arcidiocesi di Spalato-Macarsca", "text": "Larcidiocesi di Spalato-Macarsca (in latino: \"Archidioecesis Spalatensis-Macarscensis\") \u00e8 una sede metropolitana della Chiesa cattolica in Croazia. Nel 2020 contava 425.000 battezzati su 445.000 abitanti. \u00c8 retta dall'arcivescovo Marin Bari\u0161i\u0107.\nTerritorio.\nL'arcidiocesi comprende le citt\u00e0 di Spalato, dove si trovano la cattedrale di San Doimo e la concattedrale di San Pietro apostolo; e Macarsca, dove sorge l'ex cattedrale di San Marco. Anche a Scardona e a Tra\u00f9 si trovano ex cattedrali dedicate rispettivamente a San Giacomo e a San Lorenzo.\nIl territorio \u00e8 suddiviso in 187 parrocchie.\nStoria.\nLa diocesi di Salona fu eretta nel III secolo. Primo vescovo conosciuto \u00e8 il martire san Venanzio, morto sotto il regno di Valeriano nel 257.\nNel V secolo fu elevata al rango di arcidiocesi metropolitana; inizialmente la metropolia si estendeva a tutta la Dalmazia, dall'Istria all'Epiro e all'interno fino al Danubio.\nNei sinodi di Salona del 530 e del 533, ne risulta che dalla metropolia di Salona dipendevano 9 diocesi suffraganee, alle quali si aggiunsero tre nuove sedi istituite in questi due sinodi. Le diocesi erano: Arbe, Zara, Scardona, Narona, Epidauro, Martar o \"Ad Matrices\", Bistue, Sisak, Baloe o Baroe, pi\u00f9 le tre nuove di Ludrum, Sarsenterum e Macarsca.\nNel VII secolo la citt\u00e0 di Salona cadde in rovina (636). Dopo quattordici anni di sede vacante, la sede arcivescovile venne trasferita a Spalato. Protagonista della rinascita dell'arcidiocesi fu il vescovo Giovanni di Ravenna.\nNel concilio di Spalato del 925 fu definita la provincia ecclesiastica di Spalato, che comprendeva le diocesi di Veglia, Ossero, Arbe, Zara, Ragusa, Cattaro, Nona e Stagno. Nel X secolo si aggiunse anche la diocesi di Tra\u00f9. Negli atti del sinodo del 925 l'arcivescovo di Spalato si fregia del titolo di \"Dalmatiae ac totius Croatiae primas\". Papa Leone VI conferm\u00f2 gli atti del sinodo.\nNell'XI e XII secolo la metropolia di Spalato si ridusse per l'elevazione a sedi metropolitane prima di Ragusa nel 999, poi di Antivari nel 1034 e infine Zara nel 1145, mentre alcune sedi vescovili della Slavonia e della Bosnia divengono suffraganee di arcidiocesi ungheresi. Nel 1155 Zara riconobbe la giurisdizione primaziale del patriarcato di Grado: quando la sede patriarcale sar\u00e0 trasferita a Venezia, i patriarchi continueranno a fregiarsi del titolo di primate della Dalmazia, bench\u00e9 non avessero mai esercitato nessuna giurisdizione reale.\nNel 1636 la Sacra Rota risolvette la questione primaziale assegnando a Venezia i diritti sulla metropolia di Zara e a Spalato quelli sulla metropolia di Ragusa. Tuttavia nel 1690 papa Alessandro VIII concesse al Senato Veneto il diritto di nominare vescovi e arcivescovi della Dalmazia.\nCon la bolla \"Locum beati Petri\" di papa Leone XII del 30 giugno 1828, messa in atto nel 1830, la diocesi di Macarsca fu unita all'arcidiocesi: a Macarsca risiedeva un vescovo ausiliare con l'incarico di vicario generale e la chiesa principale di Macarsca divenne concattedrale. Spalato, tuttavia, perse i diritti metropolitici e il titolo arciepiscopale, assumendo il nome di diocesi di Spalato e Macarsca, suffraganea dell'arcidiocesi di Zara. Con la stessa bolla furono anche soppresse le diocesi di Curzola, Stagno, Cittanova, Tra\u00f9, Nona, Scardona, Arbe, e Ossero.\nIl 27 luglio 1969 in forza della bolla \"Qui vicariam\" di papa Paolo VI la diocesi di Macarsca \u00e8 stata unita a quella di Spalato con unione estintiva; contestualmente Spalato ha mutato il proprio nome in Spalato-Macarsca ed \u00e8 stata nuovamente elevata al rango di arcidiocesi metropolitana con le attuali diocesi suffraganee.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 445.000 persone contava 425.000 battezzati, corrispondenti al 95,5% del totale."}
{"id": "519620", "revid": "287204", "url": "https://it.wikipedia.org/wiki?curid=519620", "title": "Atman", "text": ""}
{"id": "519622", "revid": "1123126", "url": "https://it.wikipedia.org/wiki?curid=519622", "title": "Diocesi di Cartago", "text": ""}
{"id": "519624", "revid": "62748", "url": "https://it.wikipedia.org/wiki?curid=519624", "title": "Idstein", "text": "Idstein \u00e8 una citt\u00e0 della Germania nel circondario di Rheingau-Taunus in Assia, situata nel Taunus, a nord di Wiesbaden.\nIl monumento pi\u00f9 noto della citt\u00e0 \u00e8 il Hexenturm (letteralmente la torre delle streghe) risalente al XIV secolo.\nGeografia fisica.\nPosizione geografica.\nIl centro storico di Idstein \u00e8 delimitato da due ruscelli: il Wolfsbach ad est ed il W\u00f6rsbach a ovest. Lungo il Wolfsbach sono ancora oggi riconoscibili i resti dell'omonimo insediamento, oggi disabitato.\nA occidente del W\u00f6rsbach si innalzano alcune colline: nell'ordine troviamo la Hohe Kanzel (592 m), il Ro\u00dfberg (426 m), il R\u00fcgert (402 m) ed il Rosenkippel (379 m). A sud, oltre al Galgenberg (348 m), si trova la brughiera di Dasbach. Oltrepassando il R\u00fcgert si giunge nelle frazioni di Oberauroff e Niederauroff, nella valle del ruscello di Auroff. A nord di Idstein la valle del W\u00f6rsbach si immette nel Goldener Grund, un territorio molto fertile che si estende fino alla valle della Lahn.\nLungo il pendio delle alture occidentali il territorio comunale \u00e8 attraversato dall'autostrada A3 e dalla linea ferroviaria ad alta velocit\u00e0 da Francoforte a Colonia.\nComuni limitrofi.\nIl territorio comunale di Idstein confina a nord con Bad Camberg (circondario di Limburg-Weilburg) e Waldems (circondario di Rheingau-Taunus), ad est con Glash\u00fctten (circondario dell'Alto Taunus), a sud-est con Eppstein (circondario di Main-Taunus), a sud con Niedernhausen, a sud-ovest con Taunusstein ed a ovest con H\u00fcnstetten (le ultime tre nel circondario di Rheingau-Taunus).\nGeografia antropica.\nFrazioni.\nIl comune di Idstein comprende numerose frazioni: Kr\u00f6ftel, Heftrich, Dasbach, Walsdorf, Nieder-Oberrod, W\u00f6rsdorf, Lenzhahn, Ehrenbach, Eschenhahn, Niederauroff ed Oberauroff.\nStoria.\nIdstein fu citata per la prima volta in un documento ufficiale nel 1102 con il nome di Etichenstein.\nTra il 1102 ed il 1721 Idstein \u00e8 stata per lunghi periodi residenza dei duchi di Nassau. Uno di essi, Adolfo di Nassau, \u00e8 stato dal 1292 al 1298 re di Germania; egli mor\u00ec alla fine di una sanguinosa battaglia con il pretendente al trono Alberto I di Asburgo.\nDurante il XVII secolo Idstein \u00e8 stata tristemente famosa per le persecuzioni nei confronti delle streghe, attuate con spaventosa crudelt\u00e0 dal duca Johannes.\nNel 1721 Idstein pass\u00f2 ai Nassau-Ottweiler e poi nel 1728 ai Nassau-Usingen, perdendo cos\u00ec la sua importanza come centro di potere. Il casato di Nassau-Usingen si unific\u00f2 nel 1806 con quello di Nassau-Weilburg, formando cos\u00ec il ducato di Nassau, che divenne membro della confederazione del Reno. Dopo la guerra austro-prussiana del 1866 il ducato fu annesso dalla Prussia e divenne la provincia di Assia-Nassau.\nIl castello dei Nassau risalente al XVII secolo \u00e8 oggi sede di una scuola, di cui fanno parte anche alcuni edifici pi\u00f9 recenti.\nDalla fine del XVIII fino alla met\u00e0 del XX secolo Idstein \u00e8 stata sede di importanti industrie del settore della lavorazione del cuoio. Durante la seconda guerra mondiale la manodopera in tali attivit\u00e0 produttive era costituita, in parte, da persone ai lavori forzati. Nel 1956 la principale fabbrica della citt\u00e0 fu allagata da una devastante alluvione e nel 1959 fu chiusa per ragioni di natura economica. Il terreno su cui sorgeva la fabbrica fu in seguito utilizzato come parcheggio; oggi vi sorgono edifici commerciali ed abitativi attorno al L\u00f6herplatz, che ha assunto le funzioni di piazza del mercato. Nella frazione di Ehrenbach \u00e8 rimasta una fabbrica che si occupa della lavorazione del cuoio.\nL'istituto educativo privato \"Kalmenhof\" di Idstein fu coinvolto nei progetti nazisti per l'assassinio di persone con disabilit\u00e0 fisiche o mentali. Nell'ambito dell'azione T4 il Kalmenhof funse da lager temporaneo, mentre le esecuzioni avvenivano a Hadamar. Dopo lo smantellamento delle camere a gas di Hadamar in seguito ad un movimento pubblico di protesta, in particolare da parte delle chiese, il Kalmenhof divenne sede delle esecuzioni, che avvenivano tramite iniezione letale. Anche nel periodo immediatamente successivo alla guerra risultano casi di maltrattamenti ai danni di ragazzi disabili o con problemi psichici (si vedano al riguardo HR Online ed alcuni articoli giornalistici).\nStemma.\nLo stemma della citt\u00e0 raffigura un castello dal perimetro circolare con due torri e due portoni tra i quali \u00e8 appeso lo stemma della famiglia Nassau. Quest'ultimo \u00e8 formato da un leone dorato in posizione eretta su uno sfondo azzurro.\nSulla bandiera di Idstein \u00e8 riportato lo stemma su uno sfondo arancione ed azzurro, i colori del casato degli Orange-Nassau.\nEconomia.\nTrasporti.\nDalla citt\u00e0 si raggiunge facilmente l'autostrada A3 che attraversa il territorio comunale, mentre dalla stazione ferroviaria partono numerosi treni per Limburg an der Lahn, Francoforte sul Meno e Wiesbaden.\nDa quando \u00e8 stata costruita la circonvallazione, il tracciato della strada statale 275 non attraversa pi\u00f9 il centro urbano; ci\u00f2 ha consentito un notevole miglioramento della situazione del traffico, che per\u00f2 nella citt\u00e0 vecchia resta consistente.\nAziende.\nIl sistema produttivo di Idstein \u00e8 caratterizzato dalla presenza di circa 200 piccole e medie imprese, principalmente manifatturiere e del commercio al dettaglio. Quattro aziende su cinque hanno meno di dieci dipendenti.\nLe principali aziende sono: \"RS systeme GmbH\", \"Telco Services GmbH\", \"Jack Wolfskin\", \"DG-Verlag\" (una casa editrice), \"E. Schmitz Trading &amp; Technical Services GmbH\", \"Black&amp;Decker/ELU-Gruppe\" (che produce apparecchi elettrici) e \"Thermoplast + Apparatebau GmbH\".\nHa un notevole impatto occupazionale ed economico anche il \"Kalmenhof\", un istituto educativo per giovani disabili.\nI numerosi piccoli negozi dell'antico centro storico devono affrontare la concorrenza dei grandi centri commerciali, specialmente di Limburg an der Lahn e di Wiesbaden, citt\u00e0 raggiunte quotidianamente dai pendolari, che costituiscono una parte significativa della popolazione di Idstein.\nEdifici storici.\nLa Unionskirche.\nLa Unionskirche \u00e8 una chiesa che, con una facciata piuttosto semplice, svela al suo interno tutta la sua maestosit\u00e0. La sua costruzione ebbe inizio nel XIII secolo e fu completata, in stile gotico, verso la met\u00e0 del XIV secolo.\nContrariamente a quanto avviene solitamente per le chiese protestanti - Idstein ader\u00ec alla riforma luterana nel 1553 - nel XVII secolo il soffitto della navata centrale fu completamente ricoperto da ampie pitture ad olio della scuola di Rubens. Il nome della chiesa ricorda l'unione siglata nel 1817 ad Idstein tra la chiesa riformata e quella luterana, che presero il nome di chiesa evangelica.\nIl Residenzschloss.\nIl Residenzschloss \u00e8 un castello costruito in stile rinascimentale tra il 1614 ed il 1634 da Jost e Henrich Heer (H\u00f6er) su una rupe rocciosa compresa tra i due ruscelli della citt\u00e0, che confluiscono in un unico corso d'acqua a valle di Idstein. Probabilmente la rupe del castello aveva gi\u00e0 ospitato un edificio pi\u00f9 antico fin dall'XI secolo.\nGli arredi del castello, attributi anche ad alcuni artisti rinomati, risalgono all'epoca dell'ultimo principe di Idstein Georg August Samuel (* 1665, \u2020 1721).\nIl castello (dal 1946 ginnasio Pestalozzischule) pu\u00f2 essere visitato con l'accompagnamento di una guida.\nLa \"Hexenturm\".\nAlcune costruzioni nella zona della \"Hexenturm\", adibite alla difesa della citt\u00e0, risalgono al periodo tra il 1497 ed il 1588. Gli edifici furono profondamente modificati in seguito alla costruzione del castello nel XVII secolo ed al venir meno delle esigenze difensive. Il \"Bergfried\" (alto 50 m), meglio noto come \"Hexenturm\", \u00e8 l'edificio pi\u00f9 antico di Idstein e si ritiene risalga al 1350 circa.\nNon risulta che la Hexenturm, che letteralmente significa \"torre delle streghe\", sia mai stato utilizzato come prigione per persone accusate di stregoneria. Alla base dell'edificio \u00e8 collocata una lapide in memoria delle persone uccise perch\u00e9 ritenute streghe.\nAltri edifici storici.\nIl piccolo centro storico \u00e8 caratterizzato dalla presenza di numerose e variopinte case con intelaiatura a traliccio. Esso si estende dalla Hexenturm al H\u00f6erhof, costruito tra il 1620 ed il 1626 su un'altura di fronte al castello. Oggi il H\u00f6erhof ospita un albergo ed un ristorante.\nVicino al Torbogengeb\u00e4ude, appartenente alle fortificazioni cittadine volute dai Nassau, si trova il municipio, risalente al 1698. L'edificio \u00e8 stato gravemente danneggiato da una frana nel 1928, \u00e8 stato poi ricostruito tra il 1932 ed il 1934.\nIl K\u00f6nig-Adolf-Platz, la piazza del municipio, \u00e8 circondata da case con intelaiatura a traliccio, risalenti quasi tutte al XVII secolo. A sinistra del municipio sorge il cosiddetto \"Schiefe Haus\", la casa storta, restaurata recentemente, fatta costruire nel 1527 dal maggiore Nicolay della milizia cittadina. Dalla parte della Unionskirche si trova il \"Killingerhaus\" del 1615, riccamente decorato, che dal 1987 ospita un museo e l'ente turistico.\nAnche il resto del centro storico \u00e8 caratterizzato dalla presenza di numerose case con intelaiatura a traliccio dei secoli XVI e XVII; molte di queste sono state restaurate negli ultimi anni. Di poco sotto lo H\u00f6erhof si trova lo \"Stockheimer Hof\", costruito alla fine del XVI secolo come residenza dei signori di Stockheim. Dopo la fine della loro dinastia, tra il 1768 ed il 1776, la propriet\u00e0 pass\u00f2 alla famiglia von Calm, da cui ha preso nome il gi\u00e0 citato centro socialpedagogico \"SPZ Kalmenhof\", che fino al 2005 era ospitato nell'edificio.\nNel L\u00f6herplatz erano sorte le principali fabbriche per la lavorazione del cuoio di Idstein. Scendendo dalla Unionskirche si trova ancora oggi il \"Gerberhaus\", il vecchio magazzino del cuoio. La collocazione del sito industriale al di fuori delle aree pi\u00f9 centrali e vicino al W\u00f6rsbach \u00e8 dovuta ai cattivi odori legati al lavoro che vi si svolgeva ed alla necessit\u00e0 di approvvigionamento idrico. Oggi il Gerberhaus, completamente rinnovato, \u00e8 sede di esposizioni ed altre manifestazioni culturali.\nIl Limes.\nIl territorio comunale \u00e8 attraversato dal Limes, costruito dai Romani a partire dall'86 dopo Cristo. L'area urbana di Idstein era sul lato germanico.\nIn direzione di Niedernhausen, vicino a Dasbach, sulla Dasbacher H\u00f6he, \u00e8 stata ricostruita un'antica torre di guardia. Si ritiene che anche il campanile di Dasbach sorga sulle fondamenta di una torre di guardia romana.\nVicino alla frazione di Heftrich si trovava il castrum di Alteburg, di cui per\u00f2 non \u00e8 conservata alcuna traccia. Oggi l'area \u00e8 sede per tre volte all'anno di un tradizionale mercato, chiamato \"Alteburger Markt\".\nIl 15 luglio 2005 il Limes romano \u00e8 stato dichiarato patrimonio dell'umanit\u00e0 dall'UNESCO.\nAttivit\u00e0 culturali, feste e fiere.\nLa manifestazione pi\u00f9 significativa che si svolge annualmente \u00e8 il Festival del Jazz, che attira da ormai pi\u00f9 di 20 anni migliaia di persone. Durante il primo fine settimana delle vacanze estive si esibiscono fino a 75 diversi gruppi musicali su una dozzina di palchi all'aperto.\nL'ampiezza dei vigneti nel comune di Idstein \u00e8 piuttosto ridotta ed il vino prodotto non viene commercializzato, ma soltanto offerto gratuitamente in particolari occasioni. Nonostante ci\u00f2, annualmente si tiene una festa del vino, durante la quale vengono degustati vini provenienti in gran parte dalla zona del Rheingau, che si trova nello stesso circondario di Idstein.\nOgni due anni in primavera nella zona del Hexenturm e del castello si tiene l\"'Idsteiner Hexenmarkt\", un mercatino con manufatti in stile medievale e vari intrattenimenti per i visitatori.\nDa giugno ad agosto, il terzo gioved\u00ec di ogni mese si tiene l\"'Alteburger Markt\" nella frazione di Heftrich. Nell'area in cui si svolge il mercato sorgeva il castrum romano di Alteburg.\nAmministrazione.\nGemellaggi.\nIdstein \u00e8 gemellata con le seguenti citt\u00e0:"}
{"id": "519626", "revid": "92723", "url": "https://it.wikipedia.org/wiki?curid=519626", "title": "Diocesi di Cartago (Costa Rica)", "text": "La diocesi di Cartago (in latino: \"Dioecesis Carthaginensis in Costa Rica\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2019 contava 306.225 battezzati su 423.601 abitanti. \u00c8 retta dal vescovo Mario Enrique Quir\u00f3s Quir\u00f3s.\nTerritorio.\nLa diocesi comprende l'intera provincia di Cartago e alcune parrocchie della provincia di San Jos\u00e9 in Costa Rica\nSede vescovile \u00e8 la citt\u00e0 di Cartago, dove si trovano la cattedrale della Madonna del Carmine e la basilica della Regina degli Angeli, il pi\u00f9 importante santuario della Costa Rica.\nIl territorio \u00e8 suddiviso in 39 parrocchie.\nStoria.\nLa diocesi \u00e8 stata eretta il 24 maggio 2005 con la bolla \"Saepe contingit\" di papa Benedetto XVI, ricavandone il territorio dall'arcidiocesi di San Jos\u00e9 de Costa Rica e della diocesi di Lim\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 423.601 persone contava 306.225 battezzati, corrispondenti al 72,3% del totale."}
{"id": "519627", "revid": "11930", "url": "https://it.wikipedia.org/wiki?curid=519627", "title": "Shaolin-quan", "text": ""}
{"id": "519629", "revid": "110157", "url": "https://it.wikipedia.org/wiki?curid=519629", "title": "Esarcato apostolico della Repubblica Ceca", "text": "Lesarcato apostolico della Repubblica Ceca per i fedeli di rito orientale (in latino: \"Exarchatus Apostolicus Reipublicae Cechae\") \u00e8 una sede della Chiesa cattolica nella Repubblica Ceca immediatamente soggetta alla Santa Sede. Nel 2019 contava 17.000 battezzati. \u00c8 retto dal vescovo Ladislav Hu\u010dko.\nTerritorio.\nL'esarcato apostolico ha giurisdizione sui fedeli di rito bizantino residenti nella Repubblica Ceca.\nSede dell'esarcato \u00e8 la citt\u00e0 di Praga, dove si trova la cattedrale di San Clemente.\nIl territorio \u00e8 suddiviso in sette vicariati e in 19 parrocchie.\nStoria.\nL'esarcato apostolico \u00e8 stato eretto il 18 gennaio 1996 con la bolla \"Quo aptius\" di papa Giovanni Paolo II, ricavandone il territorio dall'eparchia di Pre\u0161ov (oggi arcieparchia metropolitana della Chiesa greco-cattolica slovacca).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 17.000 battezzati."}
{"id": "519632", "revid": "1543377", "url": "https://it.wikipedia.org/wiki?curid=519632", "title": "Deinosuchus", "text": "Deinosuchus \u00e8 un genere estinto di alligatore gigante vissuto nel Cretaceo superiore, circa 82-73 milioni di anni fa (Campaniano), in quello che oggi \u00e8 il Texas, Nord America. Il nome del genere, \"Deinosuchus\", significa letteralmente \u00abcoccodrillo terribile\u00bb e deriva . I primi resti fossili di questo rettile vennero scoperti nel Carolina del Nord (Stati Uniti) nel 1850; il genere fu nominato e descritto nel 1909, mentre alcuni frammenti supplementari furono scoperti nel 1940 e sono stati successivamente incorporati in un'influente ricostruzione del cranio, che anche se imprecisa fu esposta all'American Museum of Natural History. Tuttora la conoscenza di \"Deinosuchus\" rimane incompleta, sebbene negli anni siano stati ritrovati materiali cranici meglio conservati, che hanno ampliato notevolmente la comprensione scientifica di questo massiccio predatore.\nAnche se il \"Deinosuchus\" era di gran lunga pi\u00f9 grande di qualsiasi altro coccodrillo o alligatore moderno, con i pi\u00f9 grandi esemplari adulti che arrivavano anche ai 10,6 metri di lunghezza totale, il suo aspetto complessivo era abbastanza simile ai suoi parenti pi\u00f9 piccoli. Nelle fauci aveva grandi e robusti denti adatti alla frantumazione e la sua schiena era ricoperta da spessi ed emisferici osteodermi. Uno studio indica che esemplari di \"Deinosuchus\" potevano vivere fino ad un massimo di 50 anni, crescendo ad un tasso simile a quello dei coccodrilli moderni, ma mantenendo questa crescita per un periodo di tempo molto pi\u00f9 lungo.\nI fossili di \"Deinosuchus\" sono stati ritrovati in 10 stati americani, tra cui Texas, Montana e molti altri lungo la East Coast. Alcuni fossili sono stati ritrovati anche nel nord del Messico, il che indica che l'animale \u00e8 vissuto su entrambi i lati del Mare interno occidentale, ed era un superpredatore opportunista delle regioni costiere del Nord America orientale. Sembra che solo i \"Deinosuchus\" che vivevano sul lato occidentale raggiunsero le loro massime dimensione, mentre le popolazioni orientali erano pi\u00f9 piccole ma molto pi\u00f9 abbondanti. L'idea secondo cui queste due popolazioni rappresentino due distinte specie \u00e8 ancora oggetto di dibattito. Grazie alla sua stazza il \"Deinosuchus\" era probabilmente in grado di uccidere e mangiare anche grandi dinosauri, e nella sua dieta rientravano anche tartarughe marine, pesci e altre prede acquatiche e terrestri. Era dotato del pi\u00f9 potente morso mai esistito in natura, a parit\u00e0 con gli altri grandi crocodilomorfi.\nDescrizione.\nMorfologia.\nLe proporzioni del cranio di Deinosuco sono simili a quelle del coccodrillo del Nilo.\nIl cranio del Deinosuco (che \u00e8 circa 1/7 dell'animale intero) misura pi\u00f9 di 170 centimetri.\nIl \"Deinosuchus\" aveva un muso con una punta leggermente arrotondata. Ogni premascella aveva quattro denti, con il paio vicino alla punta del muso notevolmente pi\u00f9 piccoli degli altri. Ogni mascella portava 21 o 22 denti, mentre la mandibola aveva almeno 22 denti\n. Tutti i denti erano spessi e robusti, quelli prossimi alla parte posteriore della mascella erano corti, arrotondati e spuntati; probabilmente erano adattati allo schiacciare piuttosto che al forare. Quando la bocca era chiusa, solamente i quattro denti della mascella inferiore dovevano essere visibili.\nIl morso del \"Deinosuchus \"era il pi\u00f9 potente mai esistito nel regno animale, insieme a quello di altri crocodilomorfi coevi: il coccodrillo d'acqua salata moderno, il \"Crocodylus porosus,\" ha il morso pi\u00f9 forte registrato in natura, con una forza massima di 45.000 N. Si stima che la forza nel morso di un esemplare di \"Deinosuchus\" di fosse compresa tra e , se non addirittura superiore negli esemplari maschi pi\u00f9 grandi; la pressione esercitata era dell'ordine di 2700- kg/cm2, quasi tre volte superiore a quella sul fondo della fossa delle Marianne. Nessun altro animale era in grado di raggiungere questo livello: il pi\u00f9 grande dinosauro teropode, il celebre \"Tyrannosaurus rex\", aveva una forza di morso di circa 64.000 N (quattro volte superiore l'attuale coccodrillo marino) , lo squalo Megalodon si fermava a - e il Dunkleosteus a circa . Solamente il caimano \"Purussaurus\" poteva rivaleggiare o superare questa potenza. Le stime per un esemplare di 10 tonnellate di peso raggiungevano infatti i per kg/cm2, anche se un simile coccodrillo non \u00e8 mai stato trovato. Apparentemente, il \"Deinosuchus\" era in grado di eseguire la cosiddetta \"ruota della morte\" come i moderni alligatori. Le mascelle si chiudevano a scatto.\nIl \"Deinosuchus\" aveva un secondo palato ossoso, che gli avrebbe permesso di respirare attraverso le narici mentre il corpo rimaneva sommerso in acqua. Le vertebre erano articolate e proceli, cio\u00e8 concave anteriormente e convesse posteriormente. Il palato secondario e le vertebre proceli sono caratteristiche che si trovano anche nei moderni coccodrilli.\nL'osteoderma che costituisce la corazza ossea sul dorso del \"Deinosuchus\" era particolarmente ampio, con profonde scanalature; alcuni ritrovamenti indicano una struttura vagamente emisferica. Le scanalature nell'osteoderma erano punti di ancoraggio dei tessuti connettivi; il tutto formava una struttura rafforzata che permetteva di supportare il peso del corpo del \"Deinosuchus\" fuori dall'acqua. I deinosuchi si spostavano infatti fuori dall'acqua, come molti dei moderni coccodrilli.\nDimensioni.\nLe proporzioni dei resti fossili indicano che il deinosuco era pi\u00f9 grande del coccodrillo marino, il pi\u00f9 grande rettile oggi vivente, e ci\u00f2 ne fa uno dei pi\u00f9 grandi coccodrilli mai esistiti, insieme a \"Mourasuchus\", \"Rhamphosuchus\", \"Gryposuchus\" e \"Purussaurus\". Vi furono altri giganteschi animali, generalmente indicati come \"coccodrilli\", ad esempio \"Sarcosuchus\", ma non sono considerati veri coccodrilli, bens\u00ec crocodilomorfi pi\u00f9 basali.\nVa detto che anche se le dimensioni del deinosuco sono sempre state considerate enormi, la stima su di esse \u00e8 variata notevolmente nel corso degli anni. La stima originale degli anni cinquanta, per l'esemplare tipo allora chiamato \"Phobosuchus riograndensis, \"si basavano su un cranio lungo 1,5 m e rifacendosi per le proporzioni al coccodrillo cubano, con una lunghezza totale stimata a 15 m. Questa ricostruzione \u00e8 oggi considerata imprecisa; usando resti pi\u00f9 completi, nel 1999 \u00e8 stato stimato che le dimensioni degli esemplari di \"Deinosuchus\" potessero variare da 8 a 10 m e un peso dalle 2,5 alle 5 tonnellate. In ogni modo, i pi\u00f9 grandi resti di \"D. riograndensis\" misurano una volta e mezzo le dimensioni del \"D. rugosus\" medio ed \u00e8 stato stabilito che gli individui pi\u00f9 grandi di queste specie potessero raggiungere i 12 m di lunghezza e pesare 8,5 t.\nUn frammento mandibolare particolarmente grande di un esemplare di \"D. riograndensis\", pare appartenere ad un individuo con un cranio lungo ben 147,5 centimetri. Questa lunghezza \u00e8 stata utilizzata in combinazione con un'equazione di regressione relativa alla lunghezza del cranio alla lunghezza totale del corpo, usando come modello l'alligatore americano, per stimare una lunghezza totale di 10,6 metri per questo particolare esemplare. Questo risultato \u00e8 solo leggermente inferiore rispetto alle precedenti stime per la specie. Il \"Deinosuchus\" \u00e8 stato spesso descritto come il pi\u00f9 grande crocodyliforme di tutti i tempi, tuttavia altri crocodyliformi come \"Purussaurus\", \"Rhamphosuchus\" e \"Sarcosuchus\" raggiungevano dimensioni pari o superiori.\nClassificazione.\nDal momento che i primi fossili di \"Deinosuchus\" erano fossili frammentari e di difficile attribuzione specifica, gli scienziati furono d'accordo nel constatare che si trattasse di una parente gigante dei coccodrilli moderni, arrivando addirittura mettendolo nella loro stessa famiglia (Crocodylidae) nel 1954. Questa classificazione venne in gran parte sostenuto dalle particolari caratteristiche dentali. Tale ipotesi venne messa in dubbio nel 1999, quando la scoperta di nuovi esemplari dal Texas e dalla Georgia hanno contribuito ad una nuova analisi filogenetica del \"Deinosuchus\", trovando l'animale in una posizione basale all'interno del clade degli Alligatoroidea, con \"Leidyosuchus\". Questa nuova classificazione fu sostenuta fino al 2005, alla scoperta di una scatola cranica ben conservata nella Formazione Blufftown dell'Alabama, che mostra alcune caratteristiche che ricordano quelle del moderno alligatore americano, sebbene il \"Deinosuchus\" non sia un diretto antenato dei moderni alligatori.\nIl genere \"Deinosuchus\" conta tradizionalmente due specie: \"D. rugosus\" la specie pi\u00f9 grande che dominava sul lato orientale del Mare interno occidentale, e \"D. riograndensis\" dal lato occidentale, caratterizzata dalla diversa forma degli osteodermi e dei denti, sebbene questo punto di vista non \u00e8 sempre stato favorito da tutti i ricercatori e nel 2002 \u00e8 stato proposto che ci fosse solo una specie, ossia \"Deinosuchus rugosus\", con le differenze riscontrate tra le due specie spiegate come il risultato di dimensioni pi\u00f9 grandi della specie occidentale. Questa proposta \u00e8 stata appoggiata e criticata da molti paleontologi per essere poi definitivamente abbandonata nel 2010, quando nuovi fossili di esemplari provenienti da entrambi i lati del mare interno occidentale hanno dimostrato che le differenze tra i due non riguardavano solo le dimensioni e i denti, ma gli esemplari orientali mantenevano caratteristiche comuni agli altri esemplari della regione e gli osteodermi degli esemplari pi\u00f9 piccoli della variante occidentale non erano diversi da quelli degli esemplari grandi, sostenendo la separazione specifica dei due, ora formalizzata come le due specie \"D. rugosus\" e \"D. riograndensis\".\nScoperta.\nNel 1858, il geologo Ebenezer Emmons descrisse due denti fossili di grandi dimensioni ritrovati a Bladen County, Carolina del Nord. Emmons classific\u00f2 questi denti come appartenenti ad un esemplare di \"Polyptychodon\", salvo poi ricredersi e definirli i resti di \"un genere di rettile simile ad un coccodrillo\". I denti descritti da Emmons erano spessi, leggermente incurvati e ricoperti da smalto con solchi verticali; Emmons attribu\u00ec alla specie il nome di \"P. rugosus\". Anche se non riconosciuti come tali, questi denti erano probabilmente i primi resti di \"Deinosuchus\" ad essere scientificamente descritti. Ritrovamenti successivi hanno indicato che il \"Polyptychodon\" era un pliosauro, un tipo di rettile marino.\nUn altro grande dente di \"Deinosuchus\" fu scoperto nella vicina Sampson County e attribuito a \"Polydectes biturgidus\", da Edward Drinker Cope nel 1869.\nA Willow Creek, nel Montana, John Bell Hatcher e T.W. Stanton rinvennero nel 1903 alcuni osteodermi fossili, praticamente giacenti sulla superficie del suolo, inizialmente attribuiti ad \"Euoplocephalus\", un anchilosauro. Quando gli scavi portarono alla luce altro materiale, tra cui vertebre, costole e un pube, W.H. Utterback concluse che si trattava piuttosto di un grosso coccodrillo piuttosto che di un dinosauro, il che fece perdere ad Hatcher ogni interesse per il materiale. Dopo la morte di Hatcher nel 1904, il suo collega W.J. Holland studi\u00f2 e descrisse i fossili, assegnandoli ad un nuovo genere e specie, \"Deinosuchus hatcheri\", nel 1909. Il nome \"Deinosuchus\" derivava dal greco antico \u03b4\u03b5\u03b9\u03bd\u03cc\u03c2/\"deinos\" che significa \"terribile\" e \u03c3\u03bf\u1fe6\u03c7\u03bf\u03c2/\"suchos\" che significa \"coccodrillo\".\nLa spedizione del 1940 del American Museum of Natural History riport\u00f2 altri fossili del \"Deinosuchus\", dal Big Bend National Park in Texas. Questi esemplari vennero descritti da Edwin H. Colbert e Roland T. Bird nel 1954, sotto il nome di \"Phobosuchus riograndensis\". Donald Baird e Jack Horner hanno in seguito assegnato le scoperte di Big Bend al genere \"Deinosuchus\", accettato della maggior parte delle autorit\u00e0 tassonomiche moderne. Il nome del genere \"Phobosuchus\", inizialmente creato dal barone Franz Nopcsa nel 1924, \u00e8 stato ormai scartato poich\u00e9 includeva diverse specie di coccodrilli, non necessariamente imparentate strettamente.\nL'American Museum of Natural History ha incorporato il cranio e frammenti della mascella in una ricostruzione in gesso modellata sul cranio del coccodrillo cubano moderno, abbastanza conservatrice dal punto di vista delle dimensioni. Non era noto all'epoca che \"Deinosuchus\" avesse un muso largo e quindi Colbert e Bird hanno rappresentato il cranio esagerandone le dimensioni. Malgrado queste inesattezze, questo cranio parzialmente ricostruito \u00e8 l'esemplare di \"Deinosuchus\" pi\u00f9 noto al pubblico.\nNumerosi esemplari di \"Deinosuchus\" sono stati scoperti negli anni successivi, alcuni alquanto frammentari, incrementando la conoscenza sull'habitat e la distribuzione di questo predatore gigante. Resti del cranio pi\u00f9 completi sono stati anche ritrovati, il che ha permesso a David R. Schwimmer di ricreare nel 2002 una ricostruzione computerizzata del 90% del cranio del deinosuco.\nPaleobiologia.\nHabitat.\nI fossili di Deinosuco sono stati rinvenuti in Nordamerica, principalmente nella vasta pianura che un tempo era il Mare interno occidentale e che attraversa Texas, Alabama, Mississippi, Utah, Wyoming, Georgia, e in New Jersey, North Carolina, Nuovo Messico e in Messico. Tutti gli esemplari ritrovati erano in rocce datate del Campaniano, nel Cretaceo inferiore. Gli esemplari pi\u00f9 antichi, datano di 80\u00a0Ma, mentre i pi\u00f9 recenti sono vissuti circa 73\u00a0Ma..\nLa distribuzione dei rinvenimenti indicano che questi coccodrilli giganti vivessero in zone di estuario. Nella formazione Aguja in Texas, dove alcuni fra gli esemplari pi\u00f9 grandi sono stati ritrovati, vi era probabilmente una baia di acque salmastre. Anche se alcuni esemplari sono stati trovati in depositi marini, non \u00e8 chiaro se i deinosuchi si avventuravano al largo, come i moderni coccodrilli marini e i resti possono essere stati trasportati dalle correnti a morte avvenuta .\nDieta.\nNel 1954, Edwin H. Colbert e Roland T. Bird ipotizzarono che il \"Deinosuchus\" \"poteva benissimo avere cacciato e divorato alcuni dei dinosauri dei quali \u00e8 stato contemporaneo\". Colbert ha ribadito questa ipotesi con pi\u00f9 forza nel 1961: \"Certamente questo coccodrillo deve essere stato un predatore di dinosauri; altrimenti perch\u00e9 avrebbe dovuto avere una mole cos\u00ec gigantesca? Inoltre cacciava in acqua, dove i teropodi giganti non potevano andare \". R. David Schwimmer ha notato nel 2002 che le vertebre della coda di molti adrosauridi rinvenuti nei pressi del Big Bend National Park mostravano i segni dei denti di un \"Deinosuchus\", rafforzando l'ipotesi che tale rettile si nutrisse, almeno in alcuni casi, di dinosauri. Nel 2003, Christopher A. Brochu ritenne che le prove dei segni lasciati dai denti non fossero sufficienti perch\u00e9 le si potessero considerare incontestabili, convenendo comunque che il \"Deinosuchus\" \"probabilmente si nutrisse di ornitopodi di tanto in tanto.\" Si \u00e8 generalmente ritenuto che il \"Deinosuchus\" utilizzasse tattiche di caccia simili a quelle dei coccodrilli moderni, con imboscate tese a dinosauri e altri animali terrestri sulle rive dei corsi d'acqua per poi bloccarli tra le sue imponenti mascelle e infine annegarle.\nSchwimmer e Williams hanno proposto nel 1996 che il \"Deinosuchus\" possa aver predato tartarughe marine. Il \"Deinosuchus\" probabilmente avrebbe usato i robusti denti piatti vicino alla parte posteriore della sua mandibola per schiacciare i gusci delle tartarughe. La tartaruga marina \"Bothremys\" era particolarmente comune nei territori orientali dove viveva il \"Deinosuchus\", e molti suoi gusci sono stati ritrovati con segni di morsi che erano stati molto probabilmente inflitti dal coccodrillo gigante.\nSchwimmer ha concluso nel 2002 che l'alimentazione dei \"Deinosuchus\" probabilmente variava in base alla localit\u00e0 geografica, i pi\u00f9 piccoli \"Deinosuchus\" del Nord America orientale avrebbero occupato una nicchia ecologica simile a quella del coccodrillo americano moderno, cacciando tartarughe marine, pesci e piccoli dinosauri. I pi\u00f9 grandi, ma meno comuni \"Deinosuchus\" del Texas e del Montana potrebbero essere stati cacciatori pi\u00f9 specializzati, in grado di cacciare anche grandi dinosauri. Schwimmer ha osservato che nessun dinosauro teropode dell'America orientale raggiungeva le dimensioni del \"Deinosuchus\", indicando che il massiccio coccodrillo avrebbe potuto essere il maggior predatore della regione.\nCrescita e durata di vita.\nIl tasso di crescita del \"Deinosuchus\" era comparabile ai moderni coccodrilli, anche se mantenuto su un periodo pi\u00f9 lungo. Le stime, basate sugli anelli di crescita negli osteodermi dorsali di alcuni esemplari, indicano che ogni \"Deinosuchus\" potesse impiegare 35 anni a raggiungere la taglia adulta. Gli esemplari pi\u00f9 vecchi potevano raggiungere fino a 50 anni di et\u00e0. Questo ritmo di crescita \u00e8 diametralmente opposto a quello dei grandi dinosauri, che raggiungevano molto presto la taglia adulta, anche se con una durata di vita pi\u00f9 breve. Secondo Erickson, un \"Deinosuchus\" adulto avrebbe potuto vedere nascere e morire diverse generazioni di dinosauri.\nNel 2002, Schwimmer osserv\u00f2 che le ipotesi di Erickson e Brochu riguardanti i tassi di crescita sono validi solo se gli anelli osteodermali riflettono periodi in anni, come nei coccodrilli moderni. Secondo Schwimmer, il tasso di crescita evidenziato da Erickson e Brochu sarebbe potuto essere colpito da una gran variet\u00e0 di fattori, tra cui le \"migrazioni delle loro prede, le variazioni climatiche stagionali o la circolazione oceanica e i cicli nutritivi\". Se il ciclo ad anello era biennale anzich\u00e9 annuale, questo potrebbe indicare che \"Deinosuchus\" cresceva ben pi\u00f9 velocemente dei coccodrilli moderni, e aveva una durata di vita massima simile.\nNella cultura di massa.\nNonostante non sia un dinosauro, e prima della scoperta del \"Sarcosuchus\", il \"Deinosuchus\" era sorprendentemente ben conosciuto presso il grande pubblico, grazie al primato di pi\u00f9 grande coccodrillo mai vissuto, tanto da comparire in documentari, videogiochi e programmi sui dinosauri.\nLa sua apparizione pi\u00f9 nota \u00e8 all'interno della serie televisiva \"Prehistoric Park\", dove viene mostrato come l'equivalente preistorico del coccodrillo marino. Nell'ultimo episodio della serie \"Il coccodrillo gigante\", se ne vedono vari esemplari, di cui uno afferra al volo un \"Nyctosaurus\", in seguito un altro attacca e uccide un \"Parasaurolophus\", e infine un esemplare viene portato nel parco nella nostra era;\nIl \"Deinosuchus\" fa anche delle brevissime apparizioni nei documentari della BBC \"Nel mondo dei Dinosauri\" e \"Planet Dinosaur\";"}
{"id": "519636", "revid": "11930", "url": "https://it.wikipedia.org/wiki?curid=519636", "title": "She-quan", "text": ""}
{"id": "519637", "revid": "1935652", "url": "https://it.wikipedia.org/wiki?curid=519637", "title": "Diocesi di Monze", "text": "La diocesi di Monze (in latino: \"Dioecesis Monzensis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2019 contava 418.600 battezzati su 1.659.793 abitanti. La sede \u00e8 vacante, in attesa che il vescovo eletto Raphael Mweempwa ne prenda possesso.\nTerritorio.\nLa diocesi comprende i distretti di Choma, Gwembe, Mazabuka, Namwala e parte di quello di Kalomo, tutti situati nella Provincia Meridionale.\nSede vescovile \u00e8 la citt\u00e0 di Monze, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 10 marzo 1962 con la bolla \"Evangelium salutis\" di papa Giovanni XXIII, ricavandone il territorio dall'arcidiocesi di Lusaka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.659.793 persone contava 418.600 battezzati, corrispondenti al 25,2% del totale."}
{"id": "519639", "revid": "110157", "url": "https://it.wikipedia.org/wiki?curid=519639", "title": "Diocesi di Mpika", "text": "La diocesi di Mpika (in latino: \"Dioecesis Mpika\u00ebnsis\") \u00e8 una sede della Chiesa cattolica in Zambia suffraganea dell'arcidiocesi di Kasama. Nel 2019 contava 176.000 battezzati su 734.700 abitanti. \u00c8 retta dal vescovo Edwin Mulandu.\nTerritorio.\nLa diocesi comprende la citt\u00e0 di Mpika, dove si trova la cattedrale di San Giuseppe.\nIl territorio \u00e8 suddiviso in 34 parrocchie.\nStoria.\nLa missione sui iuris di Lwangwa fu eretta il 23 maggio 1933 con il breve \"Quae catholico\" di papa Pio XI, ricavandone il territorio dal vicariati apostolici di Nyassa (oggi arcidiocesi di Lilongwe) e di Banguelo (oggi arcidiocesi di Kasama).\nIl 1\u00ba luglio 1937 la missione sui iuris fu elevata a vicariato apostolico con la bolla \"Enascentium Ecclesiarum\" dello stesso papa Pio XI. Lo stesso giorno cedette porzioni del suo territorio al vicariato apostolico di Nyassa e a vantaggio dell'erezione della prefettura apostolica di Fort Jameson (oggi diocesi di Chipata) e e incorpor\u00f2 nuovi territori che erano appartenuti al vicariato apostolico di Banguelo e alla prefettura apostolica di Broken Hill (oggi arcidiocesi di Lusaka).\nFino al maggio dell'anno successivo la missione sui iuris sub\u00ec numerose variazioni dei confini territoriali.\nL'8 marzo 1951 assunse il nome di vicariato apostolico di Abercorn in forza del decreto \"Cum in Rhodesia\" della Congregazione di Propaganda Fide.\nIl 25 aprile 1959 il vicariato apostolico \u00e8 stato elevato a diocesi con la bolla \"Cum christiana fides\" di papa Giovanni XXIII.\nHa cambiato nome altre volte: il 22 novembre 1967 a favore di diocesi di Mbala; il 26 aprile 1991 a favore di diocesi di Mbala-Mpika; infine, il 9 settembre 1994 ha assunto il nome attuale.\nNel marzo 1995 la curia si \u00e8 trasferita da Mbala a Mpika e nel novembre dello stesso anno 4 parrocchie, fra cui quella di Mbala, sono state cedute all'arcidiocesi di Kasama.\nIl 1\u00ba maggio 2004 \u00e8 stata consacrata la cattedrale di San Giuseppe.\nIl 29 ottobre 2011 ha ceduto una porzione del suo territorio a vantaggio dell'erezione della diocesi di Kabwe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 734.700 persone contava 176.000 battezzati, corrispondenti al 24,0% del totale."}
{"id": "519640", "revid": "110157", "url": "https://it.wikipedia.org/wiki?curid=519640", "title": "Diocesi di Solwezi", "text": "La diocesi di Solwezi (in latino: \"Dioecesis Solveziensis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2017 contava 100.160 battezzati su 957.760 abitanti. \u00c8 retta dal vescovo Charles Joseph Sampa Kasonde.\nTerritorio.\nLa diocesi \u00e8 situata nella Provincia Nord-Occidentale dello Zambia\nSede vescovile \u00e8 la citt\u00e0 di Solwezi, dove si trova la cattedrale di San Daniele.\nIl territorio \u00e8 suddiviso in 29 parrocchie.\nStoria.\nLa prefettura apostolica di Solwezi fu eretta il 9 aprile 1959 con la bolla \"Quandoquidem haec\" di papa Giovanni XXIII, ricavandone il territorio dal vicariato apostolico di Ndola (oggi diocesi).\nIl 9 dicembre 1976 la prefettura apostolica \u00e8 stata elevata a diocesi con la bolla \"Haec Romana\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 957.760 persone contava 100.160 battezzati, corrispondenti al 10,5% del totale."}
{"id": "519644", "revid": "92723", "url": "https://it.wikipedia.org/wiki?curid=519644", "title": "Diocesi di Mzuzu", "text": "La diocesi di Mzuzu (in latino: \"Dioecesis Mzuzuensis\") \u00e8 una sede della Chiesa cattolica in Malawi suffraganea dell'arcidiocesi di Lilongwe. Nel 2019 contava 553.190battezzati su 1.919.400 abitanti. \u00c8 retta dal vescovo John Alphonsus Ryan, S.P.S.\nTerritorio.\nLa diocesi comprende i distretti di Likoma, Mzimba, Nkhata Bay e Rumphi (in parte) nella Regione Settentrionale del Malawi.\nSede vescovile \u00e8 la citt\u00e0 di Mzuzu, dove si trova la cattedrale di San Pietro.\nIl territorio \u00e8 suddiviso in 18 parrocchie, raggruppate in tre decanati (settentrionale, centrale e meridionale).\nStoria.\nLa prefettura apostolica di Nyassa settentrionale fu eretta l'8 maggio 1947 con la bolla \"Quo in Nyassaland\" di papa Pio XII, ricavandone il territorio dal vicariato apostolico di Nyassa (oggi arcidiocesi di Lilongwe).\nIl 17 gennaio 1961 per effetto della bolla \"Fertilis arbor\" di papa Giovanni XXIII la prefettura apostolica \u00e8 stata elevata a diocesi e ha assunto il nome attuale. Originariamente era suffraganea dell'arcidiocesi di Blantyre.\nIl 21 luglio 2010 ha ceduto una porzione di territorio a vantaggio dell'erezione della diocesi di Karonga.\nIl 9 febbraio 2011 \u00e8 entrata a far parte della provincia ecclesiastica dell'arcidiocesi di Lilongwe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.919.400 persone contava 553.190 battezzati, corrispondenti al 28,8% del totale."}
{"id": "519653", "revid": "119778702", "url": "https://it.wikipedia.org/wiki?curid=519653", "title": "Lingua gallese antica", "text": "L'antico gallese (\"Hen Gymraeg\") \u00e8 il nome dato alla lingua gallese da quando si svilupp\u00f2 dalla lingua brittonica, cio\u00e8 nel periodo tra la met\u00e0 del VI secolo e la met\u00e0 del VII secolo fino al XII secolo quando si svilupp\u00f2 nel medio gallese.\nStoria.\nIn questo periodo furono eseguite molte opere della letteratura gallese, come ad es. il Gododdin, ma la grande maggioranza ci \u00e8 pervenuta in manoscritti successivi trascritti in medio gallese. \nIl pi\u00f9 antico testo conservato interamente in antico gallese risulta quello in una lapide funeraria, chiamata \"Pietra di Cadfan\", che si trova ora nella chiesa di San Cadfan, a Tywyn (Gwynedd), che si pensa risalga all'VIII secolo. Un testo nel Libro di Lichfield, chiamato \"Surrexit Memorandum\", si pensa che sia stato scritto nel tardo VIII secolo o nel IX secolo, ma potrebbe essere la copia di un testo del VI-VII secolo. A parte questi due testi, l'antico gallese sopravvive nelle glosse e nei marginalia delle opere in latino, come ad es. il \"Manoscritto Juvencus\" scritto intorno all'anno 900. \nL'antico gallese potrebbe probabilmente essere intelligibile, per un moderno locutore di gallese, solo con l'aiuto di abbondanti note. Per\u00f2 i testi che ci sono rimasti sono scarsi e non ci permettono di ottenere una conferma.\nTesti.\nLa \"Pietra di Cadfan\".\nLa chiesa di S. Cadfan, nel paese di Tywyn e nella provincia di Gwynedd, custodisce una croce di pietra detta \"Pietra di Cadfan\" o \"pietra di Tywyn\"; sulla quale \u00e8 incisa la pi\u00f9 antica iscrizione conosciuta in lingua gallese. \nGli studi pi\u00f9 recenti datano l'iscrizione al IX secolo. Un tempo si riteneva pi\u00f9 antica. Ifor Williams la datava all'VIII secolo, e Kenneth H. Jackson tra la fine del VII secolo e l'inizio dell'VIII. Il \"Coflein\", ovvero il sito web della \"Royal Commission on the Ancient and Historical Monuments of Wales\" (Commissione reale per i monumenti antichi e storici del Galles), indica una data compresa tra il VII e il IX secolo.\nIn origine la pietra era alta pi\u00f9 di 2,30 metri, ma oggi misura 2,18 mt. di altezza per 0,25 e 0,20 metri.\nSi riporta l'interpretazione data dagli ultimi studi, eseguita sui 4 lati della pietra, fornita da Nancy Edwards:\n1. Lati A/D: \"Tengrumui mogli sposata di Adgan (giace) molto vicina a Bud (e) Marciau (\"o:\" Bud Marciau)\"\n2. Lato A: \"I resti mortali dei tre\"\n3. Lati B/C: \"Cun donna (\"o:\" moglie di Celyn), una ferita mortale resta\"\n4. Lato C: \"I resti mortali di quattro\"\nNonostante la sua indubbia importanza, la \"Pietra di Cadfan\" ha ricevuto poco interesse da parte degli autori e poeti gallesi. Due eccezioni sono le poesie \"Cofebion Tywyn\" (I memoriali di Tywyn) di Owain Owain e \"Y Boen\" (Il dolore) di Myrddin ap Dafydd.\nIl \"Surrexit Memorandum\".\nLe parole in \"corsivo\" sono in latino, quelle in stampatello sono in antico gallese. \nTraduzione.\nTudfwlch \"figlio di \" Llywyd e \"genero\" di Tudri \"sorse\" per rivendicare la terra di Telych, che era nelle mani di Elgu \"figlio di\" Gelli e della trib\u00f9 di Idwared. Ne discussero per lungo tempo; alla fine esclusero il \"cognato\" di Tudri per legge. I buoni uomini dissero gli uni con gli altri \"Facciamo la pace\". Elgu diede in seguito \"un cavallo, tre mucche, tre mucche\" appena nate, affinch\u00e9 non ci potesse essere odio tra di loro dal successivo governo al Giorno del Giudizio. Tudfwlch e il suo consanguineo non lo vorranno mai pi\u00f9.\nCaratteristiche.\nInoltre non sappiamo perch\u00e9 quella particolare pagina fosse stata usata per scrivere delle glosse, dato che non \u00e8 stato aggiunto nessun altro scritto agli altri \"Vangeli di Lichfield\". \u00c8 possibile che quella pagina fosse stata scelta per nascondere informazioni aggiunte in seguito."}
{"id": "519661", "revid": "154326", "url": "https://it.wikipedia.org/wiki?curid=519661", "title": "Episodi di Settimo cielo", "text": ""}
{"id": "519662", "revid": "2028514", "url": "https://it.wikipedia.org/wiki?curid=519662", "title": "Vela latina", "text": "La vela latina \u00e8 una vela di taglio triangolare (\u00ablatina\u00bb \u00e8 probabilmente dall'agg. \"latino\", anticamente 'facile, agevole').\nStoria.\nDiffusa in tutto il Mar Mediterraneo, sin dall'et\u00e0 antica, oggi questa vela conosce una rinascita in tutto il Mar Mediterraneo. La Regata della Vela Latina di Stintino \u00e8 l'evento che dal 1983 ha portato alla ribalta internazionale il mondo della vela latina e da allora decine di eventi hanno seguito questa intuizione.\nCarloforte, Porto Torres, Olbia, La Maddalena, Bosa, Alghero, sono i centri maggiormente interessati da questo fenomeno dove inoltre operano ancora diversi mastri d'ascia.\nAlcune di queste imbarcazioni, restaurate, svolgono inoltre attivit\u00e0 di charter nelle isole dell'arcipelago della Maddalena.\nNel 2018 in Francia, \"l'arte di navigare a vela latina\" (\"L\u2019art de la navigation sous voile latine\") \u00e8 stata riconosciuta come \"patrimonio culturale immateriale\" dal Ministero della Cultura francese ed inserita nell'Inventario nazionale, creato per recepire la convenzione UNESCO 2003. In particolare, l'emblema \u00e8 stato attribuito grazie alla \"F\u00e9d\u00e9ration du Patrimoine Maritime M\u00e9diterran\u00e9en\" che ne ha presentato la candidatura.\nNel luglio 2020, su proposta congiunta dell'Associazione Vela Latina Monte di Procida e del Comune di Monte di Procida, la Regione Campania, in concordanza alla suddetta convezione Unesco, ha riconosciuto il \u2018Sapere e l\u2019abilit\u00e0 della marineria flegrea inerenti la costruzione, la manutenzione e l\u2019utilizzo del gozzo napoletano-flegreo a remi e a vela latina\u2019 come Patrimonio Culturale Immateriale.\nStruttura.\nLa struttura della vela latina \u00e8 composta da un \"albero\" e da un'asta, detta \"antenna\", che viene issata diagonalmente sull'albero. \nLa vela \u00e8 inferita sull'antenna mediante appositi legacci denominati matafioni, in modo che l'antenna possa sostenerla per tutta la lunghezza. \nLa vela ha tre angoli: l'angolo di mura, l'angolo di drizza e l'angolo di scotta. Il lato della vela che viene inferito sull'antenna \u00e8 quello compreso tra l'angolo di drizza e l'angolo di mura. L'angolo di scotta resta libero. Una volta che l'antenna \u00e8 issata sull'albero in posizione obliqua, l'angolo di mura resta in basso in prossimit\u00e0 delle prua delle barche, l'angolo di drizza va in alto in una posizione superiore alla cima dell'albero e l'angolo di scotta resta libero verso la poppa, dove potr\u00e0 essere manovrato appunto con la scotta. \nLa dimensione della vela pu\u00f2 cambiare in funzione della forza del vento, e assume di volta in volta nomi diversi: \"bastarda\" (la pi\u00f9 grande), \"borda\" (la media) e \"marabutto\" (la piccola). La lunghezza dell'antenna deve essere tale da poter reggere la vela pi\u00f9 grande, cio\u00e8 la bastarda.\nTipologia.\nNelle regate di vela latina gareggiano varie classi che si differenziano per grandezza e per conformazione dello scafo (poppa tronca o poppa tonda, ad esempio): lancette, lance, guzzette, gozzi, velieri, leudi, filughe e altri ancora."}
{"id": "519666", "revid": "114926055", "url": "https://it.wikipedia.org/wiki?curid=519666", "title": "Plu\u017eine", "text": "Plu\u017eine (in serbo cirillico: \u041f\u043b\u0443\u0436\u0438\u043d\u0435, traslitt. \"Plu\u017eine\") \u00e8 una citt\u00e0 del Montenegro, capoluogo dell'omonimo comune. Il 35% della popolazione \u00e8 concentrato nel piccolo capoluogo (1.494 ab.), mentre nessun'altra localit\u00e0 supera il migliaio di abitanti.\nGeografia fisica.\nLa citt\u00e0 si trova nella parte nord-occidentale del paese.\nSociet\u00e0.\nEvoluzione demografica.\nGruppi etnici (dati del 1991):\nGruppi etnici (dati del 2003):\nPolitica.\nNel referendum sull'indipendenza del paese del 2006, su un totale di 3.329 aventi diritto, hanno votato in 2.959 (88,89%). Il 75,7% ha votato per mantenere l'unione con la Serbia mentre il 24,3% ha votato per l'indipendenza del Montenegro."}
{"id": "519667", "revid": "81103", "url": "https://it.wikipedia.org/wiki?curid=519667", "title": "Torbidite", "text": ""}
{"id": "519670", "revid": "77358", "url": "https://it.wikipedia.org/wiki?curid=519670", "title": "Turbidite", "text": ""}
{"id": "519671", "revid": "767487", "url": "https://it.wikipedia.org/wiki?curid=519671", "title": "Coppa delle Coppe 1980-1981", "text": "La Coppa delle Coppe 1980-1981 \u00e8 stata la 21\u00aa edizione della competizione calcistica europea Coppa delle Coppe UEFA. Venne vinta dalla in finale contro il Carl Zeiss Jena.\nSi iscrissero tutti i club eleggibili, senza eccezioni."}
{"id": "519672", "revid": "92723", "url": "https://it.wikipedia.org/wiki?curid=519672", "title": "Ordinariato militare in Sudafrica", "text": "Lordinariato militare in Sudafrica \u00e8 un ordinariato militare della Chiesa cattolica per Sudafrica. \u00c8 retto dall'arcivescovo Dabula Anton Mpako.\nTerritorio.\nSede dell'ordinariato \u00e8 la citt\u00e0 di Pretoria.\nStoria.\nIl vicariato castrense in Sudafrica \u00e8 stato eretto il 17 maggio 1951.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nFin dalla sua istituzione, l'ufficio di ordinario militare in Sudafrica \u00e8 affidato all'arcivescovo di Pretoria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "519673", "revid": "287204", "url": "https://it.wikipedia.org/wiki?curid=519673", "title": "Ai confini della realt\u00e0", "text": "Letteratura.\nI confini della realt\u00e0 \u2013 Libro antologico pubblicato da Mondadori nel 2008."}
{"id": "519676", "revid": "1935652", "url": "https://it.wikipedia.org/wiki?curid=519676", "title": "Vicariato apostolico di Ingwavuma", "text": "Il vicariato apostolico di Ingwavuma (in latino: \"Vicariatus Apostolicus Ingvavumensis\") \u00e8 una sede della Chiesa cattolica in Sudafrica immediatamente soggetta alla Santa Sede. Nel 2017 contava 30.793 battezzati su 772.440 abitanti. La sede \u00e8 vacante.\nTerritorio.\nIl vicariato apostolico si trova nella municipalit\u00e0 distrettuale di Umkhanyakude, nell'estremo nord-est della provincia di KwaZulu-Natal.\nSede vicariale \u00e8 la citt\u00e0 di Ingwavuma, dove sorge la cattedrale del Buon Pastore e di Nostra Signora dei Dolori.\nIl territorio \u00e8 suddiviso in 8 parrocchie.\nStoria.\nLa prefettura apostolica di Ingwavuma fu eretta il 12 novembre 1962 con la bolla \"Quoniam praecipuas\" di papa Giovanni XXIII, ricavandone il territorio dalle diocesi di Eshowe e di Manzini.\nIl 19 novembre 1990 la prefettura apostolica \u00e8 stata elevata a vicariato apostolico con la bolla \"Alacri profecto\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 772.440 persone contava 30.793 battezzati, corrispondenti al 4,0% del totale."}
{"id": "519677", "revid": "92723", "url": "https://it.wikipedia.org/wiki?curid=519677", "title": "Diocesi di Johannesburg", "text": ""}
{"id": "519680", "revid": "14002", "url": "https://it.wikipedia.org/wiki?curid=519680", "title": "Arcidiocesi di Cape Town", "text": ""}
{"id": "519681", "revid": "767487", "url": "https://it.wikipedia.org/wiki?curid=519681", "title": "Il Lato Oscuro Della Costa", "text": "Il Lato Oscuro Della Costa \u00e8 stato un gruppo musicale rap italiano, formato a Ravenna nel 2003.\nStoria del gruppo.\nIl gruppo si forma nel 2003 dall'unione degli Alleanze Scisse e dei Delitto Perfetto, che gi\u00e0 da diverso tempo si esibivano assieme nei concerti e dimostravano forte affinit\u00e0.\nGli Alleanze Scisse erano formati da Penombra, Moder e DJ Masta, mentre i Delitto Perfetto erano composti da DJ Nada, Polly e Tesuan e si ispiravano a un hip hop underground. Dopo la fondazione ufficiale della nuova formazione, nell'ottobre 2003 pubblicano \"Il promo\", disco costruito dopo una accresciuta affinit\u00e0 tra gli elementi in seguito a vari concerti.\nNel 2006 per Minoia Records la band ha pubblicato \"Artificious\", disco che racchiude due anni di lavoro, prodotto che ha trovato buone critiche e che contiene collaborazioni con esponenti di primo piano del panorama nazionale come Asher Kuno, Kiave, El Presidente, Mistaman, Maxi B e Zampa. Sempre nello stesso anno il gruppo romagnolo ha collaborato al disco di Zeus One dal titolo \"Michelino\" sulla traccia \"Testecalde\", e al lavoro di Erma dal titolo \"Ermatico\" con la traccia \"Cattive intenzioni\". Moder infine ha partecipato nella traccia \"Onda d'urto\" al Demo dell'artista bolognese Zanzu aka MADJ intitolato \"Carta bianca.\"\nIl 2007 \u00e8 l'anno di \"Delitto perfetto - Doublethinkers\", progetto di Polly e Nada che miscela l'hip hop a sonorit\u00e0 pi\u00f9 elettroniche e particolari; nel disco spicca la collaborazione con i Kill the Vultures.\nNel 2008 prosegue il filone avant hip hop del lato oscuro con \"Mr Hellink - Grand Guignol\", concept EP di Tesuan e Nada, in cui a ogni canzone viene attribuita una tematica horror riletta in chiave sociale.\nNel febbraio 2010 esce \"Amore, morte, rivoluzione\" il secondo album ufficiale. Della produzione questa volta se n'\u00e8 occupata Semai - nuova etichetta indipendente fondata da Andrea \"Duna\" Scardovi (breaker di fama internazionale con la Break The Funk e proprietario del Duna Studio di Russi) e da Francesco Giampaoli - in collaborazione con Bronson Produzioni. Un lavoro che \u00e8 il prosieguo del percorso intrapreso con \"Artificious\" e con in due side-project Delitto Perfetto e Mr. Hellink, questa volta pi\u00f9 orientato all'elaborazione dell'alternative rock come fonte di campionamento e ispirazione, il tutto inserito in un contesto prettamente hip hop.\nIl 10 settembre 2010 hanno aperto il concerto di J-Ax a Ravenna in occasione dell'Immorale Tour."}
{"id": "519682", "revid": "114922926", "url": "https://it.wikipedia.org/wiki?curid=519682", "title": "Ro\u017eaje", "text": "Ro\u017eaje () \u00e8 una citt\u00e0 nel nord-est del Montenegro, capoluogo dell'omonimo comune. La citt\u00e0 si trova nella regione geografica del Sand\u017eak, corrispondente all'antico Sangiaccato di Novi Pazar.\nRo\u017eaje \u00e8 uno dei 24 comuni del Montenegro, con una popolazione complessiva di 18.482 abitanti, il 40% della quale \u00e8 concentrata nel capoluogo (9.121 ab.), mentre nessun'altra localit\u00e0 supera il migliaio di abitanti.\nPopolazione.\nNel 2003 la composizione etnica degli abitanti della municipalit\u00e0 era cos\u00ec composta:"}
{"id": "519683", "revid": "1318658", "url": "https://it.wikipedia.org/wiki?curid=519683", "title": "Synth pop", "text": "Il synth pop (a volte techno pop) \u00e8 un sottogenere della musica New wave caratterizzato da diverse influenze e fusioni stilistiche. Il nome deriva dai termini \"synthesizer\" (sintetizzatore) e \"popular\". Il genere si \u00e8 sviluppato tra la fine degli anni settanta e l'inizio degli anni ottanta, epoca in cui ha raggiunto la sua massima popolarit\u00e0.\nStoria.\nTra la fine degli anni settanta e l'inizio degli anni ottanta, un certo numero di band, soprattutto britanniche e influenzate fortemente da Roxy Music e David Bowie, hanno introdotto le innovazioni elettroniche di band come Kraftwerk per le canzoni pop e rock. I primi artisti a farlo furono Gary Numan, The Human League, Ultravox, Depeche Mode (che sono considerati da riviste musicali come \"Rolling Stone\" la quintessenza del genere), Orchestral Manoeuvres in the Dark e Soft Cell.\nAlcuni di questi primi accenni di synth pop sono stati mutati in pop sintetizzato ballabile e pi\u00f9 orecchiabile chiamato new romantic, con gruppi come Duran Duran e Modern Talking che hanno portato il genere a un pubblico pi\u00f9 ampio. I Duran Duran diventarono delle vere star, oltre che un riferimento per il loro genere, portando il synth pop nel circuito mainstream. Altre band, al contrario, rimasero confinate in un circuito pi\u00f9 alternativo, restando fedeli a un suono pi\u00f9 ricercato, ottenendo per\u00f2 una breve ma notevole popolarit\u00e0 con alcuni singoli di successo.\nTra i protagonisti del synth pop d'origine bisogna citare anche i New Order, nati dalle ceneri dei Joy Division rimasti orfani di Ian Curtis, gli Alphaville con i loro successi \"Forever Young\" e \"Big in Japan\" (canzoni poi riprese da altre numerosissime band), gli Ultravox, che con il cambio del cantante da John Foxx a Midge Ure e con la pubblicazione dell'album \"Vienna\" restarono per circa un lustro i veri dominatori del synth pop, grazie anche ad altri album pienamente azzeccati come \"Lament\" e \"Quartet\". Da menzionare inoltre i Pet Shop Boys, con singoli di enorme successo come \"West End Girls\" e \"It's a Sin\", i Talk Talk con \"Such a Shame\" e i Visage con \"Fade to Grey\".\nDal 1986 la popolarit\u00e0 della new wave e dei suoi sottogeneri cominci\u00f2 a calare, a parte singoli casi come i gi\u00e0 citati Depeche Mode. Infatti negli anni novanta il synth pop \u00e8 rientrato principalmente negli ambienti underground, vicino ai movimenti goth e alla musica indie. Dall'inizio degli anni 2000 sono per\u00f2 emerse diverse nuove band influenzate dagli sviluppi della musica elettronica e dalle nuove tecnologie.\nIl synth pop ha contribuito a introdurre il sintetizzatore come strumento fondamentale tra molti artisti della musica popolare contemporanea, e ha generato fusioni con altri generi, dando vita a nuove forme musicali, come ad esempio il futurepop o l'electroclash."}
{"id": "519684", "revid": "23390", "url": "https://it.wikipedia.org/wiki?curid=519684", "title": "Francesco Coppetta", "text": ""}
{"id": "519685", "revid": "2014155", "url": "https://it.wikipedia.org/wiki?curid=519685", "title": "Giovanni II d'Alen\u00e7on", "text": "Biografia.\nNato nel castello d'Argentan da Giovanni I d'Alen\u00e7on e Maria di Bretagna, successe al padre, morto nel 1415 nella Battaglia di Agincourt, nei titoli di duca d'Alen\u00e7on e conte di Perche (Giovanni II); era ancora minorenne.\nPartecip\u00f2 alla Battaglia di Verneuil il 17 agosto 1424 e fu catturato dagli inglesi. Fu tenuto prigioniero fino al 1429, quando fu rilasciato dopo il pagamento di un congruo riscatto, che lo impover\u00ec e sottomise il suo ducato al controllo degli inglesi. Prima di essere catturato a Verneuil, aveva sposato, nel 1424 a Blois, Giovanna di Valois, figlia di Carlo, Duca d'Orl\u00e9ans, ma questa mor\u00ec nel 1432.\nSubito dopo il rilascio, si un\u00ec a Giovanna d'Arco nella campagna della Loira. Alla fine di quest'ultima, nel settembre del 1429, prefer\u00ec attaccare gli inglesi nei pressi dei loro domini in Normandia. Il 30 aprile 1437, nel Castello di L'Isle-Jourdain, spos\u00f2 Maria di Armagnac (1420 \u2020 25 luglio 1473, monastero di Mortagne-au-Perche), figlia di Giovanni IV d'Armagnac.\nGiovanni fu insoddisfatto del Trattato di Arras del 1435, avendo sperato di rimediare al suo stato di indigenza mediante il saccheggio dei borgognoni. Entr\u00f2 in contrasto con Carlo VII di Francia e prese parte alla rivolta del 1439-40 (la cosiddetta \"Praguerie\") ma fu perdonato. Prese parte all'invasione della Normandia nel 1449, ma entr\u00f2 imprudentemente in corrispondenza con gli inglesi dal 1440 (accett\u00f2 anche l'Ordine del Toson d'oro). Subito dopo aver testimoniato al processo di riabilitazione di Giovanna d'Arco nel 1456, fu arrestato da Jean de Dunois ed imprigionato a Aigues-Mortes. Nel 1458 fu accusato di lesa maest\u00e0 e condannato a morte, ma la sentenza fu commutata ed il Duca fu detenuto a Loches. Fu liberato da Luigi XI nel 1461, quindi imprigionato ancora e condannato a morte il 18 luglio 1474; il suo ducato fu confiscato. La sentenza tuttavia non fu eseguita e Giovanni mor\u00ec in carcere, nel Louvre, nel 1476.\nDiscendenza.\nEbbe due figli dalla seconda moglie Maria:\nEbbe inoltre diversi figli illegittimi:"}
{"id": "519688", "revid": "78273", "url": "https://it.wikipedia.org/wiki?curid=519688", "title": "Settimo Cielo/Episodi", "text": ""}
{"id": "519689", "revid": "1305772", "url": "https://it.wikipedia.org/wiki?curid=519689", "title": "Lingua medio gallese", "text": "Il medio gallese (in gallese: Cymraeg Canol) \u00e8 la lingua gallese parlata tra il XII e il XIV secolo. Questa forma di gallese si svilupp\u00f2 dall'antico gallese.\nIl medio gallese \u00e8 la lingua di tutta la letteratura gallese precedente la traduzione della Bibbia da parte del vescovo William Morgan (1588), che segn\u00f2 l'inizio della fase moderna. Anche la letteratura antico-gallese ci \u00e8 pervenuta trascritta in medio gallese. \nIl medio gallese \u00e8 abbastanza comprensibile, sebbene con fatica, per un gallese di oggi.\nElementi di grammatica.\nFonologia.\nLa fonologia del medio gallese \u00e8 simile a quella della lingua moderna, con alcune differenze. Es.:\nOrtografia.\nL'ortografia del medio gallese non venne mai standardizzata; quindi il confronto tra i manoscritti presenta variazioni nel modo in cui venivano rappresentati gli stessi suoni. Tuttavia si possono individuare alcune differenze generali tra l'ortografia del gallese medio e quella della lingua moderna. Ad es.:\nMorfologia.\nPer quanto riguarda la morfologia il medio gallese, rispetto alla lingua moderna, \u00e8 pi\u00f9 vicino alle altre lingue della famiglia celtica. Per es. la terza persona singolare del tempo passato presenta le desinenze \"-wys, -ws, -es, -as\" accanto alle forme \"-awdd, -odd\" (gall. mod. -odd; ma dial. gall. del sud-est -ws); il verbo \"clywed\" (udire) presenta la forma \"kigleu\" (ud\u00ec), molto arcaica ed analoga all'antico irlandese \"-c\u00faala\" (ud\u00ec) del verbo \"ro-cluinethar\" (udire).\nLe forme plurali degli aggettivi erano impiegate in quantit\u00e0 molto maggiore che nella lingua moderna, es. \"cochion\" (rossi).\nPer formare il plurale dei sostantivi era molto frequente la desinenza \"-awr\", che il gallese moderno ha sostituito con \"-au\".\nSintassi.\nCome avviene ancora oggi nella lingua scritta, il medio gallese impiegava, oltre alla costruzione di frase consueta \"VSO\" (Verbo Soggetto Oggetto) \"(Gwelodd y brenin gastell - Il re vide un castello)\", anche una costruzione \"irregolare\" e una \"mista\" \"(Y brenin a welodd castell)\". La costruzione \"mista\" indicava un'enfasi sul soggetto, come si usa ancora oggi per mettere in risalto un elemento della frase. La differenza tra le due consisteva nel fatto che nella costruzione di frase \"mista\" la particella negativa \"ni/na\" era posta davanti al soggetto (es. \"Ni brenin a welodd gastell\", gall. mod. \"Nid y brenin a welodd y castell\", Il re non vide il castello); mentre nella costruzione \"irregolare\" veniva posta davanti al verbo (es. \"Brenin ni welodd gastell\", gall. mod. \"Welodd y brenin ddim castell\", Il re non vide un castello)."}
{"id": "519692", "revid": "1543377", "url": "https://it.wikipedia.org/wiki?curid=519692", "title": "M58 (astronomia)", "text": "M 58 (nota anche come NGC 4579) \u00e8 una galassia a spirale barrata distante 64 milioni di anni luce dalla terra, visibile nella costellazione della Vergine; fu scoperta da Charles Messier nel 1779 e appartiene all'Ammasso della Vergine.\nOsservazione.\nM58 si trova in una regione di cielo priva di stelle di riferimento, fra le costellazioni della Vergine e della Chioma di Berenice; si pu\u00f2 individuare lungo la linea che congiunge le stelle Denebola e Vindemiatrix, pi\u00f9 vicina a quest'ultima di circa due terzi. Si trova al limite della portata di un binocolo di medie dimensioni, come un 10x50, in cui appare come una macchia chiara molto piccola senza particolari; un aspetto simile \u00e8 osservabile in un telescopio da 80mm di apertura. Occorrono strumenti potenti, come un 200mm, per individuare alcuni dettagli, come la presenza di un nucleo brillante e un alone esteso fino a un diametro di 4'.\nM58 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo boreale \u00e8 quello compreso fra marzo e luglio.\nStoria delle osservazioni.\nM58 \u00e8 una delle quattro galassie spirali barrate scoperte dal Messier; le altre sono M91, M95 ed M109, bench\u00e9 essa sia a volte classificata come un caso intermedio fra le spirali normali e le barrate. Egli la descrisse come una nebulosa senza stelle talmente debole che diventa invisibile al minimo accenno di inquinamento luminoso. John Herschel la riosserv\u00f2 descrivendola come una nebulosa luminosa, larga, irregolarmente tonda, molto pi\u00f9 brillante nel centro; piuttosto mossa, come se fosse composta da stelle; in aggiunta a questa descrizione, Lord Rosse rifer\u00ec nel 1852 che appare allungata leggermente da sud-ovest a nord-est.\nCaratteristiche.\nLa massa di M58 \u00e8 stata stimata in 300 miliardi di masse solari, dunque comparabile con quella della nostra Via Lattea; il suo diametro sarebbe di 107.000 anni luce. La sua magnitudine assoluta \u00e8 -21,1, e la sua magnitudine apparente \u00e8 pari a +9,7. M58 appare allontanarsi alla velocit\u00e0 di 1.517 km/s, con una distanza stimata in 64 milioni di anni luce: dunque paragonabile con quella delle galassie dell'Ammasso della Vergine di cui \u00e8 parte. In questa galassia sono state osservate due supernove: la SN 1998A, di tipo II, che tocc\u00f2 magnitudine 13,5, e la SN 1989M, di tipo Ia, che raggiunse la magnitudine 12,2."}
{"id": "519693", "revid": "767487", "url": "https://it.wikipedia.org/wiki?curid=519693", "title": "Elek Bacsik", "text": "Carriera.\nBacsik \u00e8 nato a Budapest, in Ungheria. Era il figlio di Arpad Bacsik e Erzsebet Pocsi.\nHa studiato violino classico al Conservatorio di Budapest prima di passare alla chitarra jazz. Ha lavorato in una grande band con Jozsef Quitter e Geza Szabo e ha registrato per la prima volta nella sua carriera con questa band nel 1943. Alcuni anni dopo \u00e8 andato in tourn\u00e9e in Europa e in Libano con Mihaly Tabanyi. Fu assunto da Renato Carosone per essere in un quartetto con Peter Van Wood e Geg\u00e8 Di Giacomo in cui suonava il basso, il violino e la chitarra. Quando viveva a Parigi, accompagnava musicisti americani di passaggio, come Lou Bennett, Dizzy Gillespie, Quentin Jackson, Art Simmons e Clark Terry . Ha anche sostenuto il cantante francese Serge Gainsbourg . Nel 1966, si trasfer\u00ec negli Stati Uniti e fino al 1974 accompagn\u00f2 Teresa Brewer . Negli anni '70 ha registrato come solista del violino e del violino elettrico. Ha suonato al Newport Jazz Festival nel 1974 e dieci anni dopo al Olympic Games Jazz Festival di Los Angeles.\nDiscografia.\nCon Barbara\nCon Lou Bennett\nCon Serge Gainsbourg\nCon Dizzy Gillespie\nCon Jeanne Moreau"}
{"id": "519697", "revid": "767487", "url": "https://it.wikipedia.org/wiki?curid=519697", "title": "Coppa delle Coppe 1981-1982", "text": "La Coppa delle Coppe 1981-1982 \u00e8 stata la 22\u00aa edizione della competizione calcistica europea Coppa delle Coppe UEFA. Venne vinta dal nella finale disputata contro lo .\nTurno preliminare.\nL\u2019Albania non partecip\u00f2."}
{"id": "519698", "revid": "110157", "url": "https://it.wikipedia.org/wiki?curid=519698", "title": "Prefettura di Tokushima", "text": " \u00e8 una Prefettura giapponese di 824.108 abitanti (ad ottobre 2001), con capoluogo a Tokushima. Si trova nella regione di Shikoku, sull'omonima isola.\nDistretti.\nitano"}
{"id": "519699", "revid": "120857335", "url": "https://it.wikipedia.org/wiki?curid=519699", "title": "Ana Laura Ribas", "text": "Biografia.\nGli esordi e gli anni Novanta.\nDebutta in Brasile nel 1981 a soli 15 anni divenendo protagonista di vari spot televisivi. Fa il suo debutto in Italia nel 1989 come ragazza \"Bingo\" di \"Telemike\" e subito dopo prende parte a sei puntate dell'edizione serale di \"Ok, il prezzo \u00e8 giusto!\". Successivamente lavora come \"paperetta\" nella prima e seconda stagione di \"Paperissima\" (1991-1992) e come \"velina\" nell'edizione 1992 di \"Striscia la notizia\" su Canale 5. \nCompare poi nelle trasmissioni \"Casa Vianello\", \"Sabato al circo\", e nuovamente come valletta di \"Ok, il prezzo \u00e8 giusto!\" dal 1994 al 1998.\nNella stagione 1998 affianca Iva Zanicchi nei programmi \"Ballo amore e fantasia\" e \"100 milioni pi\u00f9 Iva\". Nella stagione 1999-2000 lavora su Odeon TV conducendo il TG Rosa. In questi anni partecipa anche ad alcune trasmissioni autoprodotte dell'emittente Mediaset sul satellite Happy Channel come \"Cocos Locos\", insieme a Demo Mura, e Happy Italy.\nGli anni 2000.\nPassando alla Rai diventa valletta di \"Domenica in\" nell'edizione 2000-2001. Sempre in quella stagione e nella successiva conduce anche il programma \"Lista d'attesa\" sulle reti facenti parte della syndication di Italia 9 Network. Nel 2004 partecipa alla copertina celebrativa di TV Sorrisi e Canzoni dedicata alle \"Veline\" che hanno fatto la storia del TG satirico di Canale 5, mentre nell'autunno del 2004 \u00e8 nel cast della seconda edizione del reality show \"L'isola dei famosi\", venendo eliminata nel corso della sesta puntata con il 61% dei voti.\nNel 2005 conduce su Rai 2 otto puntate del real game \"Limousine\". In quell'anno \u00e8 spesso presente in studio e in esterna durante la trasmissione \"Quelli che il calcio\" come madrina del su Rai 2. Parteciper\u00e0 a quest'ultimo programma fino alla stagione 2010-2011. Nel 2006 ritorna a condurre la trasmissione di cabaret su circuito di Telenova \"Dammi il 5\" e annuncia poi la sua esibizione in uno spogliarello in diretta su un sito Internet, il cui accesso avviene per\u00f2 a pagamento, che raccoglie oltre 3.000 adesioni. L'esibizione verr\u00e0 per\u00f2 rimandata pi\u00f9 volte e poi sospesa senza spiegazioni.\nIn questo periodo si esprime in diverse interviste in difesa della categoria delle vallette, a suo dire bistrattate dall'opinione pubblica, nonostante debbano affrontare spesso anni di dura gavetta al contrario di molti personaggi che arriverebbero in televisione grazie a \"\"compromessi\". Nel 2006 recita un piccolo cameo nel film \"Vita Smeralda\", dove interpreta se stessa. Nello stesso periodo torna alla musica (qualche anno prima aveva inciso due singoli in portoghese dal titolo \"Boogie oogie oogie\" e \"Enrosca\") presentando il singolo \"Sereia\", cover di un brano, anche questo portoghese, presentato con numerosissimi remix e un video musicale che ricorda il film \"La sirenetta\".\nDal febbraio 2007 \u00e8 una degli speaker di RTL 102.5 dove conduce il programma \"No problem - W l'Italia\" assieme a Charlie Gnocchi e da gennaio 2009 invece \u00e8 affiancata da Alessandro Greco. Poi, nel 2009 ritorna in onda con Charlie Gnocchi per \"Pop Around the...\" sempre nella stessa fascia oraria, fino ad agosto 2010 con Luca Dondoni su RTL 102.5. Nel 2008 \u00e8 apparsa nel video di Fabri Fibra \"La soluzione\" e nella stessa stagione ha interpretato la vita di una sensitiva brasiliana nell'ultima puntata dello show \"Il bivio - Cosa sarebbe successo se...\" di Italia 1.\nGli anni 2010.\nNel 2009-2010 conduce, assieme a Luca Dondoni, \"Pop around the clock\", contenitore del weekend su RTL 102.5 Il 15 dicembre 2010 ha debuttato come inviata nel nuovo programma di Alfonso Signorini, \"Kalisp\u00e9ra!\" Nel settembre 2011 la showgirl ha annunciato di avere un cancro all'utero. Nel 2011 registra ancora un singolo \"Ragaja Selvaja\", in italiano, con melodia brasiliana. Sempre nel 2011 inizia una collaborazione con Eva Tremila, scrivendo una rubrica settimanale \"Arriba Ribas\"\".\nNella stagione televisiva 2012-2013 partecipa come opinionista in numerose trasmissioni televisive Rai e Mediaset. A marzo 2013 durante una puntata di \"Quelli che il calcio\" fa un siparietto comico assieme ad Alba Parietti dove le due fingono di sostituire la conduttrice Victoria Cabello. A maggio 2013 torna alla musica girando il video del singolo in portoghese \"Boogie oogie oogie\" gi\u00e0 inciso nel 2004. Il 22 settembre 2013 partecipa all'episodio speciale di \"Avanti un altro!\" quiz condotto da Paolo Bonolis. A novembre 2013 \u00e8 madrina del Monza Rally Show all'Autodromo Nazionale di Monza.\nNel dicembre 2014 partecipa come concorrente VIP al lancio del quiz televisivo di Pupo sul nuovo canale albanese Agon Channel.\nNel 2015 esce il singolo \"Enrosca\" accompagnato da un videoclip."}
{"id": "519700", "revid": "110157", "url": "https://it.wikipedia.org/wiki?curid=519700", "title": "Diocesi di \u0160iauliai", "text": "La diocesi di \u0160iauliai (in latino: \"Dioecesis Siauliensis\") \u00e8 una sede della Chiesa cattolica in Lituania suffraganea dell'arcidiocesi di Kaunas. Nel 2017 contava 243.600 battezzati su 323.200 abitanti. \u00c8 retta dal vescovo Eugenijus Bartulis.\nTerritorio.\nLa diocesi comprende gran parte della contea di \u0160iauliai.\nSede vescovile \u00e8 la citt\u00e0 di \u0160iauliai, dove si trova la cattedrale dei Santi Pietro e Paolo. Presso \u0160iauliai si trova la famosa Collina delle Croci, meta di pellegrinaggio.\nIl territorio \u00e8 suddiviso in 5 decanati e in 69 parrocchie.\nStoria.\nLa diocesi \u00e8 stata eretta il 28 maggio 1997, ricavandone il territorio dall'arcidiocesi di Kaunas e dalle diocesi di Panev\u0117\u017eys e di Tel\u0161iai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 323.200 persone contava 243.600 battezzati, corrispondenti al 75,4% del totale."}
{"id": "519701", "revid": "29244", "url": "https://it.wikipedia.org/wiki?curid=519701", "title": "Galleria Comunale d'Arte Moderna", "text": ""}
{"id": "519702", "revid": "380654", "url": "https://it.wikipedia.org/wiki?curid=519702", "title": "Rhyno", "text": "In carriera ha lottato per alcune delle principali federazioni di wrestling statunitensi, tra cui la World Wrestling Federation/Entertainment, la Extreme Championship Wrestling, la Total Nonstop Action e la Ring of Honor.\nIn WWF/E ha vinto una volta lo United States Championship, tre volte l'Hardcore Championship e una volta lo SmackDown Tag Team Championship (con Heath Slater), mentre in TNA ha conquistato una volta l'NWA-TNA World Heavyweight Championship.\nCarriera.\nGli inizi.\nGerin si allen\u00f2 presso la Can-Am Wrestling School di Windsor, sotto la guida di Scott D'Amore e debutt\u00f2 nel 1994 nel circuito indipendente di Detroit con il ring name Terry Richards. In seguito adott\u00f2 lo pseudonimo Rhino Richards e lott\u00f2 in Canada dando vita alla stable \"THUG Life\" con Joe Legend, Christian, Bloody Bill Skullion, Sexton Hardcastle e, per un periodo, \"Big Bubba\" Pat Ryan.\nExtreme Championship Wrestling (1999\u20132001).\nGerin debutt\u00f2 nella ECW nel 1999 come Rhino, unendo le forze con Steve Corino e Jack Victory. Rhino e Corino sfidarono Tommy Dreamer e Raven per l'ECW Tag Team Championship durante \"Anarchy Rulz\", ma non riuscirono a conquistare le cinture. Sul finire del 1999 Rhino inizi\u00f2 un feud con The Sandman e a \"November to Remember 1999\" sconfisse Dreamer, Raven e The Sandman lottando assieme agli Impact Players.\nIl 12 marzo 2000 Rhino perse contro Super Crazy nella finale di un torneo valido per l'ECW World Television Championship svoltosi durante \"ECW Living Dangerously\". Vinse quindi il titolo il 22 aprile sconfiggendo Yoshihiro Tajiri a \"CyberSlam\", salvo perderlo contro Kid Kash il 26 agosto.\nIntorno alla met\u00e0 del 2000 continu\u00f2 il feud con The Sandman, sconfiggendolo in diversi match. Durante l'incontro svoltosi ad \"ECW Hardcore Heaven\" colp\u00ec con un piledriver Lori, moglie e valletta di Sandman.\nRhino conquist\u00f2 l'ECW World Heavyweight Championship il 7 gennaio 2001 a \"ECW Guilty as Charged\" sconfiggendo The Sandman in uno squash match svoltosi immediatamente dopo la conquista della cintura da parte di The Sandman scontro Steve Corino in un three-way tables, ladders, chairs and canes match.\nGerin fu uno degli ultimi a lasciare la compagnia quando fall\u00ec, rifiutando che tutto stesse finendo. Fu l'ultimo ECW Heavyweight e Television Champion della ECW originale.\nWorld Wrestling Federation/Entertainment (2001\u20132005).\nRegni titolati e infortunio (2001\u20132003).\nSubito dopo il fallimento della ECW, Gerin ha firmato un contratto con la World Wrestling Federation. Nella puntata di \"Raw\" del 19 marzo 2001, Gerin ha fatto il suo debutto con il nome di Rhyno come \"heel\", alleandosi con Edge e Christian. Rhyno ha poi aiutato Edge e Christian a sconfiggere gli Hardy Boyz ed i Dudley Boyz per il WWF Tag Team Championship in un Tables, Ladders and Chairs match a WrestleMania X-Seven. Nella puntata di \"SmackDown\" del 17 aprile, Rhyno ha sconfitto Kane per vincere l'Hardcore Championship, che ha poi difeso a Backlash, contro Raven. A Judgment Day, Rhyno, Edge, Christian e Kurt Angle hanno formato una \"stable\" conosciuta come \"Team RECK\", i quali hanno raggiunto le semifinali del torneo King of the Ring nell'omonimo pay-per-view, che \u00e8 stato vinto da Edge.\nNella met\u00e0 del 2001 Rhyno vince tre volte il WWE Hardcore Championship. Il 23 settembre 2001 batte Tajiri ad Unforgiven vincendo il WCW United States Championship, perso il 22 ottobre in una puntata di Raw contro Kurt Angle. Successivamente subisce un grave infortunio.\nOpportunit\u00e0 titolate (2003\u20132004).\nRhino torna in WWE il 27 febbraio 2003 a Smackdown alleandosi con Chris Benoit, sconfiggendo, Matt Hardy e Shannon Moore. La Settimana dopo sempre a Smackdown, battono il Team Angle. Mentre il 13 marzo a Smackdown affrontano i Los Guerreros, ma il match finisce in No Contest. In quella del 20 marzo, batte in singolo Charlie Haas. Nella puntata del 27 marzo, subiscono la prima sconfitta da A-Train e Big Show. A WrestleMania XIX, competono in un - Triple Threat Match per i WWE Tag Team Titles contro il Team Angle e i Los Guerreros, ma perdono il match. La Settimana dopo sempre a Smackdown, nel main event, affronta Big Show, vincendo per Squalifica. Affronta il suo partner, Chris Benoit il 10 aprile a Smackdown, Perdendo. Mentre il 19 aprile a Velocity, batte Chris Kanyon. A Smackdown il 24 aprile perde nel Main Event perde contro, John Cena. Nella puntata del 1\u00ba maggio di Smackdown, perde insieme a Benoit, contro Chuck Palumbo &amp; Johnny Stamboli. Ma la Settimana dopo, batte John Cena a Smackdown. Mentre il 17 maggio a Velocity batte anche Bill DeMoot. A Judgment Day, affronta insieme a Benoit e Brian Kendrick, John Cena, Johnny Stamboli e Chuck Palumbo, ma perdono il match. Nella puntata del 24 maggio di Velocity, batte A-Train, per Count Out. Nella puntata del 12 giugno di Smackdown, perdono contro i Basham Brothers. Settimana dopo affronta Benoit, perdendo per\u00f2 il Match. Il 28 giugno a Velocity, affrontano di nuovo i Basham vincendo il match. Nella puntata del 3 luglio di Smackdown battono ancora i Basham. E la settimana dopo battono Matt Hardy e Shannon Moore. Il 17 luglio sempre a Smackdown, affronta Sean O'Haire, ma il match termina in un No Contest. Mentre il 24 luglio perde contro Eddie Guerrero. A Vengeance effettua un Turn Heel ai danni di Chris Benoit, aiutando Eddie Guerrero a conquistare lo United States Championship. Nella puntata del 14 agosto, perde contro, Tajiri. E la settimana dopo, con Eddie Guerrero, vince contro Chris Benoit e Tajiri. A Summerslam, perde un Fatal Four Way Match per lo US Title, contro Guerrero, Benoit e Tajiri. L'11 settembre a Smackdown, perde ancora contro Chris Benoit. La settimana dopo, perde con Tajiri, contro Benoit e Rey Mysterio. Nella puntata del 27 settembre di Velocity, vince contro Orlando Jordan. Mentre il 4 ottobre sempre a Velocity, batte Funaki. Nella puntata del 16 ottobre a un match contro Eddie Guerrero per il United States Championship, che non riesce a vincere.\nNella puntata di Velocity del 15 novembre batte Kanyon, ma in quella del 22 perde contro, Scotty 2 Hotty. Nella puntata del 27 novembre di Smackdown, compete in una Battle Royal per il primo contendente al WWE Title, ma viene eliminato. Il 6 dicembre a Velocity perde contro, Bradshaw, ma nel rematch a Smackdown riesce a batterlo. Mentre in quella del 18 dicembre di Smackdown, perde per Squalifica contro, Faarooq. Nell'ultima puntata del 2003 di Smackdown, perde contro Rikishi. Nella prima puntata di Smackdown del 2004, perde contro Bradshaw. Mentre il 10 gennaio a Velocity, sconfigge Funaki. Il 15 gennaio a Smackdown, perde per\u00f2 contro John Cena. La settimana Successiva sempre a Smackdown, combatte in un Handicap Match insieme a, Brock Lesnar, Big Show e Matt Morgan contro John Cena e Chris Benoit, perdendo per\u00f2 il match. Partecipa alla Royal Rumble, senza ottenere successo venendo eliminato. Il 29 gennaio a Smackdown, partecipa ad un'altra royal rumble, per il primo contendente al WWE Title, ma viene eliminato facendo per\u00f2 una buona figura. Nella puntata del 7 febbraio di Velocity, insieme ad A-Train, battono John Murray &amp; Bobby Rude. Nella puntata del 12 febbraio di Smackdown, affronta Hardcore Holly, per\u00f2 il match finisce in doppia squalifica. A No Way Out, affronta appunto Holly, venendo per\u00f2 sconfitto. Il 21 a Velocity batte Shannon Moore. Ma in quella del 6 marzo, perde contro Billy Gunn. Mentre l'11 perde contro John Cena a Smackdown. La settimana dopo perde anche il Rematch.\nAlleanza con Tajiri e licenziamento (2004\u20132005).\nRhyno passa a Raw, e nel suo primo match a Raw il 22 marzo affronta Chris Benoit per il World Heavyweight Championship perdendo per\u00f2 il match. Settimana dopo Batte, Lance Storm. Ma la settimana dopo, perde contro Kane. Mentre il 25 aprile a Heat, perde contro Shelton Benjamin. Esegue un Turn Face il 26 aprile, battendo Rob Conway a Raw. Mentre il 9 maggio a Heat, batte Val Venis. Nella puntata di Raw del 17 maggio, partecipa alla Battle Royal per il primo contendente al World Heavyweight Title, ma viene eliminato. Il 23 maggio, batte Stevie Richards. Mentre in quella del 30, batte Val Venis. Continua a Vincere il 6 giugno a Heat, battendo Rory McGregor. Nella puntata del 28 giugno, insieme a Sgt. Slaughter, affronta la Resistance, per i titoli di coppia, perdendo il match. Settimana successiva ci riprova con Val Venis, ma nulla di fatto.\nInizia una breve rivalit\u00e0 con Jonanthan Coachman e Garrison Cade, faida terminata dopo la vittoria di Rhyno e Tajiri a Vengeance 2004. Nella puntata di Heat del 1\u00ba agosto, battono Rory &amp; Robby McAllister. Il Giorno dopo a Raw, ottengono una importante vittoria, battendo la Resistance. Il 9 agosto a Raw, perdono contro, Rip Albright &amp; Chris Cage. Ma in quella del 16, vince contro Sylvain Grenier. Ad Unforgiven 2004 i due sfidano i World Tag Team Champions, La Resistance, in un match valevole per il titolo: a vincere per\u00f2 furono Rob Conway e Sylvain Grenier mantenendo il titolo in modo estremamente scorretto. Affrontano la Resistance e Jonanthan Coachman in un Handicap Match, perdendo per\u00f2 il match. La settimana dopo a Raw, battono insieme a Chris Benoit &amp; William Regal, la Resistance, Batista e Ric Flair. A Heat il 19 settembre, battono The Hurricane e Rosey. Nel Rematch a Raw, del 27 settembre perdono. L'11 ottobre a Raw, affronta inizialmente Chris Jericho, ma il match finisce in un No Contest, e si trasforma in un Tag Team Match tra Rhyno e Jericho contro, Christian e Tyson Tomko, riuscendo a vincere. Il giorno dopo a Heat, batte con Tajiri, Danny Doring &amp; Arch Kincaid. Nella puntata di Raw del 18 ottobre, compete in un 6-Man Elimination Match, contro Shelton Benjamin, Christian, The Hurricane, , Jonathan Coachman e Tajiri, perdendo. Il 31 ottobre, batte a Heat, Rodney Mack. Mentre in quella del 14, batte Jeremy Young.\nIl giorno dopo a Raw, prova ancora a conquistare i titoli di coppia con Tajiri, in un 3-way Elimination Match contro William Regal &amp; Eugene e La R\u00e9sistance, perdendo anche in questa occasione. Settimana successiva, batte Jonathan Coachman. Mentre in quella di Raw del 29 novembre, partecipa ad una Battle Royal, perdendo. Il 5 dicembre ad Heat, perdono contro Christian &amp; Tyson Tomko. Mentre il 19 dicembre, perdono ancora contro, la Resistance. Nell'ultima puntata di Raw, del 2004, perde un Elimination Chamber Beat the Clock Challenge, contro Batista.\nIl 3 aprile 2005 Rhyno viene licenziato. Riappare a sorpresa \"one night only\" al PPV ECW One Night Stand perdendo contro Sabu.\nTotal Nonstop Action Wrestling (2005\u20132010).\nRhino debutt\u00f2 in TNA il 17 luglio 2005. Vinse per la prima ed unica volta l'NWA World Heavyweight Championship il 23 ottobre dello stesso anno, sconfiggendo Jeff Jarrett a Bound for Glory. Dopo essere sparito per un bel po' dalle scene TNA per alcuni infortuni, Rhino torna come manager di Jesse Neal. Le cose non vanno a buon fine e dopo l'ennesimo match perso da Jesse, Rhino lo attacca con la sua \"Gore\" effettuando un Turn Heel. Dopo si allea con il Team 3D e con Jesse Neal, ritornato come Heel. L'alleanza dura poco e Rhino decide di tornare a lottare da singolo. In seguito si unisce agli E.V 02, turnado Face. Ad Hardcore Justice 2010 vince un Three Way Dance contro Brother Runt e Al Snow. A TNA No Surrender 2010 viene sconfitto da Abyss in un Falls Count Anywhere Match. Dopo Bound for Glory 2010 lascia la TNA.\nRing of Honor (2011\u20132014).\nIl 13 giugno Rhino debutta come bodyguard dell'Embassy, stable guidata da Prince Nana. Nel suo match di debutto avvenuto al PPV Best in the World, Rhino \u00e8 stato sconfitto da Homicide in uno Street Fight match. Al PPV \"ROH Death Before Dishonor IX\", il 17 settembre, Rhino e Tommaso Ciampa hanno sconfitto Homicide e Jay Lethal in un tag team match. Alla fine del 2011 Rhino non appar\u00ec pi\u00f9 in ROH per poi venire rimosso dal sito ufficiale della federazione e lasciando la societ\u00e0. Gerin \u00e8 tornato in Ring of Honor nell'aprile 2012 come membro della House of Truth, guidata da Truth Martini. Il 12 maggio a Border Wars \u00e8 stato sconfitto da Eddie Edwards.\nRitorno in TNA (2014\u20132015).\nIl 3 luglio 2014 Rhino \u00e8 tornato in TNA durante i tapings di Impact Wrestling, dove ha attaccato Bully Ray. In questo modo ha aiutato Ethan Carter III a vincere un tables match effettuando un turn heel.\nIl 10 luglio si unisce al Team Dixie e spiega che il motivo per cui ha attaccato Bully Ray era perch\u00e9 quest'ultimo si era rammollito dall'ultima volta che si erano visti. Il 17 luglio il Team Dixie viene attaccato da Bully Ray e un rientrante Tommy Dreamer. Il 24 luglio il Team Dixie ha ancora la peggio per via del ritorno di Devon che con Bully Ray riforma il Team 3D e schianta su un tavolo Ethan Carter III. Il 31 luglio vince insieme ad EC III e Rockstar Spud un 6-Man Hardcore tag team match contro il Team 3D e Tommy Dreamer grazie all'aiuto dei debuttanti Rycklon e Snitsky. Il 7 agosto \u00e8 a bordo ring per il 6-Man Hardcore tag team match vinto dal Team 3D e Tommy Dreamer ai danni di Ethan Carter III, Rycklon e Snitsky. A fine serata assiste alla caduta di Dixie Carter su un tavolo per mano del Team 3D. Il 14 agosto si unisce insieme ad Ethan Carter III e Rockstar Spud per fare un minuto di silenzio dedicato a Dixie Carter per la caduta della settimana prima, non riuscendoci a causa dei fischi del pubblico.\nIl 20 agosto viene incolpato da Ethan Carter III di essere lui la causa della caduta di Dixie Carter sul tavolo e per questo subisce un attacco da lui; grazie a questo Rhino effettua un Turn Face. Il 27 agosto vince per squalifica contro Ethan Carter III dopo essere stato colpito con una sedia. A fine match EC3 infierisce su un Rhino a terra.\nRitorno in WWE (2015\u20132019).\n\"NXT\" (2015\u20132016).\nIl 18 febbraio 2015 Rhyno ritorna in WWE e precisamente nel territorio di sviluppo \"NXT\", vincendo un match contro Elias Samson. Dopo il match interrompe un'intervista di Finn B\u00e1lor, attaccandolo. Riappare nella puntata di \"NXT\" del 1\u00ba aprile, battendo un jobber in pochissimo tempo.\nNella puntata di \"NXT\" del 15 aprile, combatte contro Sami Zayn, dopo un match molto combattuto viene per\u00f2 sconfitto, subendo la prima sconfitta ad \"NXT\". La settimana dopo, sconfigge in breve tempo, Jesus de Leon. Nella puntata del 6 maggio di \"NXT\", affronta e sconfigge Bull Dempsey, e dopo il match inizia un Feud con Baron Corbin, sfidandolo ad un match ad . La settimana dopo interviene dopo il match di Corbin, attaccandolo ed effettuando due gore su due membri della security. A NXT TakeOver: Unstoppable, si conclude il feud tra i due, dove Rhyno viene sconfitto da Corbin. Nella puntata di \"NXT\" del 3 giugno, nel Main Event, affronta Finn B\u00e1lor non riuscendo a vincere, ma dopo il match attacca B\u00e1lor con una \"Gore\" sullo Stage. Il 24 giugno a \"NXT\", a inizio puntata attacca ancora Balor effettuando un Turn Heel definitivo, stessa sera affronta quindi Balor nel main event, ma viene ancora sconfitto, e dopo il match attacca il suo avversario insieme a Baron Corbin. Nella puntata successiva di \"NXT\", nel main event affronta insieme a Kevin Owens, Finn B\u00e1lor e Samoa Joe, perdendo il match. Il 5 agosto sempre ad \"NXT\", perde contro, Samoa Joe. Il 2 settembre si allea con Baron Corbin, i due partecipano al \"Dusty Rhodes Tag Team Classic\" e nel primo round battono gli The Ascension (Konnor e Viktor). In quella del 16 settembre di \"NXT\" battono anche Johnny Gargano e Tommaso Ciampa nel secondo round. Ad , battono Chad Gable e Jason Jordan nella semifinale, nella stessa sera affrontano quindi la finale del torneo, contro Finn B\u00e1lor e Samoa Joe, tuttavia perdendo per\u00f2 il match. Settimana dopo a \"NXT\", partecipa ad una battle royal per decretare il nuovo contendente n\u00b01 all'NXT Championship, ma viene proprio eliminato da Baron Corbin. Dopo quanto successo, la settimana successiva si affrontano nel main event di \"NXT\", dove ne esce sconfitto.\nIl 7 dicembre, Rhyno fa ritorno a \"Raw\" da face, unendosi al Team ECW formato dai Dudley Boyz e Tommy Dreamer e ha affrontato la Wyatt Family (Bray Wyatt, Braun Strowman, Erick Rowan e Luke Harper), prima a del 13 dicembre e poi nella puntata di \"Raw\" del giorno dopo, in un Extreme Rules Match, e in entrambe le occasioni il suo team \u00e8 stato duramente sconfitto.\nNella puntata di \"NXT\" del 20 luglio 2016 Rhyno \u00e8 stato pesantemente sconfitto dall'NXT Champion Samoa Joe.\nSmackDown Tag Team Champion (2016\u20132017).\nHa fatto il suo ritorno nel main roster nella puntata di \"SmackDown\" del 26 luglio quando \u00e8 intervenuto sul ring colpendo Heath Slater con la \"Gore\". La settimana successiva ha attaccato di nuovo Slater nell'ufficio del General Manager Daniel Bryan, il quale ha annunciato che Rhyno e Slater si sarebbero affrontati in un match il 9 agosto con in palio la possibilit\u00e0 di entrare a far parte del roster dello show blu. Il 9 agosto, infatti, Rhyno ha sconfitto Slater, entrando a far parte del roster di \"SmackDown\". Il 19 agosto, a \"Main Event\", \u00e8 stato sconfitto da Baron Corbin. Il 25 agosto a \"Main Event\" \u00e8 stato sconfitto duramente da Erick Rowan. Nella puntata di \"SmackDown\" del 23 agosto, forma un tag team con Heath Slater, partecipando cos\u00ec al torneo indetto da Shane McMahon e Daniel Bryan con in palio i nuovi titoli di coppia del roster blu, i WWE SmackDown Tag Team Championships. Nella puntata di \"SmackDown\" del 27 agosto il team di Slater e Rhyno ha affrontato e sconfitto nei quarti di finale gli Headbangers (Mosh e Thrasher). Nella puntata di \"SmackDown\" del 6 settembre Rhyno e Slater hanno sconfitto gli Hype Bros (Mojo Rawley e Zack Ryder) in semifinale, qualificandosi dunque per la finale del torneo a Backlash. Nella finale Slater e Rhyno hanno affrontato gli Usos (Jey Uso e Jimmy Uso), sconfiggendoli e diventando per la prima volta WWE SmackDown Tag Team Champions. Nella puntata di \"SmackDown\" del 13 settembre Slater e Rhyno hanno difeso con successo i titoli contro gli Ascension (Konnor e Viktor). Nella puntata di \"Main Event\" del 22 settembre Rhyno e Slater hanno sconfitto i Breezango (Fandango e Tyler Breeze) in un match non titolato. Nella puntata di \"SmackDown\" del 27 settembre gli Heath Slater, Rhyno e gli American Alpha sono stati sconfitti dagli Usos e dagli Ascension. Nella puntata di \"Main Event\" del 5 ottobre Slater e Rhyno hanno sconfitto nuovamente gli Ascension in un match non titolato. Il 9 ottobre a No Mercy Slater e Rhyno hanno difeso con successo i titoli contro gli Usos. Nella puntata di \"SmackDown\" del 18 settembre Rhyno, Slater e l'Intercontinental Champion Dolph Ziggler sono stati sconfitti dalla Spirit Squad (Kenny e Mikey) e The Miz. Nella puntata di \"SmackDown\" del 25 ottobre Slater e Rhyno hanno difeso con successo i titoli contro la Spirit Squad. Nella puntata di \"Main Event\" del 4 novembre Slater e Rhyno hanno sconfitto i Breezango in un match non titolato. Il 20 novembre a Survivor Series Slater e Rhyno hanno preso parte al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\", ma sono stati eliminati da Enzo Amore e Big Cass, mentre il \"Team Raw\" ha vinto l'incontro. Il 4 dicembre a Slater e Rhyno hanno perso i titoli contro Bray Wyatt e Randy Orton della Wyatt Family dopo 84 giorni di regno. Nella puntata di \"SmackDown\" del 6 dicembre Slater e Rhyno sono stati sconfitti da Wyatt e Orton nel rematch titolato di TLC. Nella puntata di \"SmackDown\" del 13 dicembre Slater e Rhyno hanno partecipato ad una Battle royal che comprendeva anche gli American Alpha (Chad Gable e Jason Jordan), i Vaudevillains (Aiden English e Simon Gotch), gli Ascension, i Breezango e gli Hype Bros ma sono stati eliminati, mentre gli Hype Bros si sono aggiudicati la contesa, diventando i contendenti n\u00b01 al WWE SmackDown Tag Team Championship. Slater ha inavvertitamente e involontariamente eliminato Rhyno, mentre lo stesso Slater \u00e8 stato eliminato da Konnor degli Ascension. Nella puntata di \"SmackDown\" del 27 dicembre Slater e Rhyno hanno affrontato la Wyatt Family (rappresentata da Luke Harper e Randy Orton), gli Usos e gli American Alpha in un Four Corners Elimination match per il WWE SmackDown Tag Team Championship ma sono stati eliminati dagli Usos, mentre gli American Alpha si sono aggiudicati la contesa e il titolo. Nella puntata di \"SmackDown\" del 24 gennaio 2017 Rhyno ha partecipato ad una Battle Royal per guadagnare un posto nel Royal Rumble match del 2017 ma \u00e8 stato eliminato da Mojo Rawley. Nella puntata di \"SmackDown\" del 7 febbraio gli American Alpha, i Breezango e Heath Slater e Rhyno sono stati sconfitti dagli Ascension, gli Usos e i Vaudevillains. Il 12 febbraio, ad Elimination Chamber, Heath Slater e Rhyno hanno partecipato ad un Tag Team Turmoil match per il WWE SmackDown Tag Team Championship ma, dopo aver eliminato i Breezango e i Vaudevillains, sono stati eliminati dagli Usos. Nella puntata di \"SmackDown\" del 28 marzo Heath Slater, Rhyno, Mojo Rawley e gli American Alpha hanno sconfitto Dolph Ziggler, i Breezango e gli Usos. Il 2 aprile, nel \"Kick-off\" di WrestleMania 33, Rhyno ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Dolph Ziggler.\nVarie faide (2017\u20132019).\nCon lo \"Shake-up\" del 10 aprile Rhyno \u00e8 stato trasferito nel roster di \"Raw\", e con lui anche Heath Slater. Nella puntata di \"Main Event\" del 28 aprile Rhyno ha sconfitto Titus O'Neil. Nella puntata di \"Raw\" dell'8 maggio Rhyno e Slater hanno partecipato ad un Tag Team Turmoil match per determinare i contendenti n\u00b01 al WWE Raw Tag Team Championship degli Hardy Boyz (Jeff Hardy e Matt Hardy) ma sono stati eliminati da Cesaro e Sheamus. Nella puntata di \"Main Event\" del 26 maggio Rhyno e Slater hanno sconfitto Curt Hawkins e Curtis Axel. Nella puntata di \"Main Event\" del 2 giugno Slater e Rhyno hanno sconfitto Curt Hawkins e Bo Dallas. Nella puntata di \"Raw\" del 5 giugno Slater e Rhyno sono stati sconfitti dai WWE Raw Tag Team Champions Cesaro e Sheamus. Nella puntata di \"Raw\" del 12 giugno Slater e Rhyno hanno sconfitto l'Intercontinental Champion The Miz e The Bear grazie all'intervento di Dean Ambrose (che era nascosto sotto il costume da orso). Nella puntata di \"Main Event\" del 23 giugno Rhyno \u00e8 stato sconfitto da Kalisto. Nella puntata di \"Raw\" del 26 giugno Slater, Rhyno e Dean Ambrose sono stati sconfitti da The Miz, Bo Dallas e Curtis Axel. Nella puntata di \"Main Event\" del 21 luglio Slater e Rhyno sono stati sconfitti da Luke Gallows e Karl Anderson. Nella puntata di \"Raw\" del 4 settembre Slater e Rhyno sono stati sconfitti da Cesaro e Sheamus. Nella puntata di \"Main Event\" del 14 settembre Rhyno ha sconfitto Dash Wilder. Nella puntata di \"Main Event\" del 28 settembre Rhyno ha sconfitto nuovamente Dash Wilder. Nella puntata di \"Main Event\" del 12 ottobre Slater e Rhyno hanno sconfitto Curt Hawkins e Dash Wilder. Nella puntata di \"Main Event\" del 19 ottobre Rhyno ha sconfitto Dash Wilder. Nella puntata di \"Raw\" del 30 ottobre Slater e Rhyno hanno sconfitto Luke Gallows e Karl Anderson in un All Hallows' Eve Trick or Street Fight. Nella puntata di \"Main Event\" del 10 novembre Slater e Rhyno sono stati sconfitti da Luke Gallows e Karl Anderson. Nella puntata di \"Main Event\" del 6 dicembre Slater e Rhyno sono stati sconfitti da Luke Gallows e Karl Anderson. Nella puntata di \"Main Event\" del 13 dicembre Rhyno ha sconfitto Curt Hawkins. Nella puntata di \"Raw\" del 18 dicembre Slater e Rhyno sono stati sconfitti dai Revival (Dash Wilder e Scott Dawson). Nella puntata di \"Raw\" del 1\u00ba gennaio 2018 Slater e Rhyno sono stati pesantemente sconfitti da Braun Strowman in un 2-on-1 Handicap match. Nella puntata di \"Raw\" dell'8 gennaio Rhyno \u00e8 stato pesantemente sconfitto da Samoa Joe. Nella puntata di \"Main Event\" del 17 gennaio Rhyno ha sconfitto Curt Hawkins. Nella puntata speciale di \"Raw 25th Anniversary\" del 22 gennaio il match tra Heath Slater e Rhyno e il Titus Worldwide (Apollo Crews e Titus O'Neil) \u00e8 terminato in no contest. Il 28 gennaio, alla Royal Rumble, Rhyno ha partecipato all'omonimo match entrando col numero 4 ma \u00e8 stato eliminato da Baron Corbin. Nella puntata di \"Raw\" del 29 gennaio Slater e Rhyno sono stati sconfitti dai Revival. Nella puntata di \"Main Event\" del 21 febbraio Slater e Rhyno sono stati sconfitti dai Revival. Nella puntata di \"Raw\" del 5 marzo Rhyno \u00e8 stato pesantemente sconfitto da Bray Wyatt. Nella puntata di \"Raw\" del 12 marzo Slater e Rhyno hanno partecipato ad una Battle Royal per determinare i contendenti n\u00b01 al WWE Raw Tag Team Championship di Cesaro e Sheamus ma sono stati eliminati da Braun Strowman. Nella puntata di \"Raw\" del 26 marzo Rhyno \u00e8 stato sconfitto da Elias. L'8 aprile, nel \"Kick-off\" di WrestleMania 34, Rhyno ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"Raw\" del 9 aprile Slater e Rhyno sono stati sconfitti dai debuttanti Authors of Pain (Akam e Rezar). Nella puntata di \"Raw\" del 16 aprile Slater e Rhyno sono stati sconfitti nuovamente dagli Authors of Pain. Il 27 aprile, a Greatest Royal Rumble, Rhyno ha partecipato al Royal Rumble match a 50 uomini entrando col numero 22 ma \u00e8 stato eliminato da Roderick Strong (appartenente ad \"NXT\"). Nella puntata di \"Raw\" del 7 maggio Slater e Rhyno sono stati sconfitti da Dolph Ziggler e Drew McIntyre. Nella puntata di \"Raw\" del 4 giugno Slater e Rhyno hanno partecipato ad una Tag Team Battle Royal per determinare i contendenti n\u00b01 al WWE Raw Tag Team Championship di Bray Wyatt e Matt Hardy ma sono stati eliminati per ultimi dal B-Team (Bo Dallas e Curtis Axel), i quali si sono aggiudicati la contesa. Nella puntata di \"Raw\" dell'11 giugno Slater e Rhyno sono stati sconfitti dal B-Team. Nella puntata di \"Raw\" del 18 giugno Slater e Rhyno sono stati sconfitti dai WWE Raw Tag Team Champions Bray Wyatt e Matt Hardy.\nNella puntata di \"Raw\" del 3 dicembre Rhyno \u00e8 stato sconfitto dal suo compagno Heath Slater in un match in cui il perdente sarebbe stato licenziato (\"kayfabe\"). Nella puntata di \"Raw\" del 24 dicembre Rhyno \u00e8 apparso sul ring vestito da Babbo Natale per aiutare Heath Slater nel suo match contro Jinder Mahal. Nella puntata di \"Raw\" del 1\u00ba gennaio Heath Slater e Rhyno sono stati sconfitti da Jinder Mahal e The Singh Brothers (Samir Singh e Sunil Singh). Dopo questo match \u00e8 apparso sporadicamente in WWE.\nIl 17 luglio, alla scadenza del suo contratto, lasci\u00f2 la federazione.\nRitorno a Impact Wrestling (2019\u2013presente).\nIl 7 luglio 2019, sebbene fosse ancora sotto contratto con la WWE, Rhyno \u00e8 tornato a Impact Wrestling durante Slammiversary XVII indossando una maschera.\nPolitica.\nRhyno il 3 marzo 2016 ha annunciato la sua candidatura alle elezioni primarie per la Camera dei Deputati dello Stato del Michigan. Il 2 agosto dello stesso anno ha vinto le elezioni primarie del partito Repubblicano, ed \u00e8 di conseguenza il candidato ufficiale del partito per il posto nella camera dei rappresentanti del Michigan del quindicesimo distretto. Ha sconfitto di conseguenza gli altri due candidati repubblicani Paul Sophiea e Richard Johnson con un distacco di 56 voti (Rhyno 1056, Sophiea 1000, Johnson 716), e nelle elezioni di novembre ha sfidato il candidato del partito Democratico Abdullah Hammoud, perdendo."}
{"id": "519703", "revid": "1748167", "url": "https://it.wikipedia.org/wiki?curid=519703", "title": "Corrente oceanica", "text": "In oceanografia la corrente oceanica (o corrente marina) \u00e8 una massa di acqua marina in movimento rispetto all'acqua che la circonda e dalla quale si pu\u00f2 differenziare per densit\u00e0, salinit\u00e0, temperatura.\nL'insieme delle correnti oceaniche d\u00e0 vita alla circolazione termoalina, ossia la circolazione oceanica regolata da due importanti fattori quali la differenza di densit\u00e0 dell'acqua e il vento.\nClassificazione.\nVi sono vari tipi di correnti marine, classificate in base a diversi aspetti:\nLe correnti che vanno dall'equatore ai poli trasportano anche aria calda, come la corrente del Golfo. Le correnti che vanno dai poli all'equatore mitigano le fasce intertropicali.\nQuesto tipo di correnti, la cui origine \u00e8 essenzialmente termoalina (da differenze di temperatura e salinit\u00e0 delle masse d'acqua), non va confuso con le correnti costiere, la cui genesi \u00e8 dovuta principalmente al vento e al moto ondoso.\nEffetti.\nLe correnti marine hanno una notevole importanza anche nella biosfera, poich\u00e9:\nImportanza.\nLa conoscenza delle correnti oceaniche di superficie \u00e8 essenziale per ridurre i costi di spedizione, in quanto viaggiare senza averle contro riduce i costi del carburante. Nell'era della vela, alimentata dal vento, la conoscenza delle correnti oceaniche era ancora pi\u00f9 essenziale. Un buon esempio \u00e8 la corrente di Agulhas, che per lungo tempo ha impedito ai marinai portoghesi di raggiungere l'India. Gli utilizzatori di imbarcazioni a vela di tutto il mondo, ancora oggi, utilizzano proficuamente le correnti di superficie per mantenere la velocit\u00e0. \nLe correnti oceaniche sono molto importanti anche nella diffusione di molte forme di vita. Un esempio \u00e8 il ciclo di vita dell'anguilla europea.\nLe correnti oceaniche sono importanti nello studio dei detriti marini e viceversa. Queste correnti influiscono anche sulle temperature in tutto il mondo. Ad esempio, la corrente oceanica che porta acqua calda dall'Atlantico settentrionale all'Europa nordoccidentale blocca cumulativamente e lentamente i ghiacci lungo le rive del mare, impedendo anche alle navi di entrare ed uscire dalle vie navigabili interne e dai porti marittimi, per cui le correnti oceaniche svolgono un ruolo decisivo nell'influenzare i climi delle regioni attraverso le quali scorrono. \nLe correnti d'acqua dell'oceano freddo che scorrono da regioni polari e subpolari portano con s\u00e9 molto plancton, cruciale per la sopravvivenza di diverse specie chiave negli ecosistemi marini. Poich\u00e9 il plancton \u00e8 il cibo dei pesci, le abbondanti popolazioni di pesci vivono spesso dove prevalgono queste correnti.\nLe correnti oceaniche possono essere utilizzate anche per la produzione di energia elettrica marina, con sperimentazioni in zone quali quelle al largo del Giappone, della Florida e delle Hawaii."}
{"id": "519707", "revid": "46931", "url": "https://it.wikipedia.org/wiki?curid=519707", "title": "Corrente marina", "text": ""}
{"id": "519708", "revid": "112805527", "url": "https://it.wikipedia.org/wiki?curid=519708", "title": "Barak", "text": ""}
{"id": "519710", "revid": "122178566", "url": "https://it.wikipedia.org/wiki?curid=519710", "title": "Trachinidae", "text": "La famiglia Trachinidae comprende 9 specie di pesci d'acqua salata conosciuti comunemente come tracine o pesci ragno, appartenenti all'ordine Perciformes.\nDistribuzione e habitat.\nQuesti pesci sono diffusi nei bassi fondali sabbiosi di tutto il mar Mediterraneo e sulle coste atlantiche dall'Europa occidentale a nord fino all'arcipelago britannico all'Africa tropicale. Una specie vive nell'Oceano Pacifico cileno.\nDescrizione.\nLe tracine presentano un corpo cilindrico ma appiattito sul ventre (sono pesci che vivono principalmente sul fondo), con testa arrotondata, bocca molto grande rivolta verso l'alto e occhi posti molto in alto sulla testa.\nLe pinne pettorali sono ampie, le ventrali piccole. La lunga pinna dorsale \u00e8 preceduta da una pinna formata da 5-6 raggi-spine cavi, collegati a una ghiandola velenifera. Altre spine velenifere sono poste sull'opercolo branchiale. La pinna anale \u00e8 opposta e simmetrica alla dorsale. La pinna caudale \u00e8 a delta. La livrea \u00e8 variabile da specie a specie, anche se tutte presentano un ventre giallo-bianco, mentre il resto del corpo ha un colore di fondo bianco, giallo o beige marezzato di bruno o di nero.\nLe dimensioni variano dai 15\u00a0cm di \"Trachinus collignoni\" ai 53\u00a0cm di \"Trachinus draco\".\nAlimentazione.\nLe tracine si infossano nel fondale sabbioso, lasciando liberi solo gli occhi e le spine velenifere. Quando una preda capita a portata di bocca esse escono velocemente fuori dal loro nascondiglio. Si cibano di piccoli pesci e crostacei.\nPredatori.\nNon hanno molti predatori, poich\u00e9 la loro puntura dolorosa \u00e8 un'esperienza terribile per chiunque provi a divorarle.\nPesca.\nLe tracine sono pescate per le loro carni delicate, anche se conosciute come pesce povero. Sono cucinate in bianco, se grandi, oppure fritte o ancora aggiunte alle zuppe e ai brodi di pesce se piccole. Vengono catturate sia con le reti da posta che con vari tipi di lenze, compresa la pesca alla traina e anche la pesca a strascico.\nPericolosit\u00e0 per l'uomo.\nQuesti pesci sono dotati di aculei velenosi sul dorso, che utilizzano a scopo difensivo. Non \u00e8 raro per gli esseri umani venire a contatto con questi pesci, sia sulle spiagge sia durante la pesca.\nIl dolore \u00e8 molto forte, un bruciore profondo che si irradia dalla ferita lungo tutto l'arto, raramente arrivando fino all'inguine o all'ascella (a seconda dell'arto colpito), raggiungendo il suo massimo dopo 30-45 minuti dalla puntura e perdurando a volte per 24 ore, con strascichi di formicolii e insensibilit\u00e0.\nNonostante il fortissimo dolore (si dice che i pescatori che si pungevano in antichit\u00e0 venissero legati per evitare che si uccidessero buttandosi a mare), il veleno non \u00e8 pericoloso per l'uomo e tutto si risolve in fretta. Piuttosto spesso, per\u00f2, per lo shock doloroso, l'organismo reagisce con nausea, vomito, tremori, svenimenti e giramenti di testa. Sono necessarie profilassi antidolorifica e antitetanica.\nPer un primo soccorso \u00e8 utile immergere la zona colpita in acqua molto calda (anche salata) per due ore o almeno un'ora, o tenerla anche per 30 minuti sotto la sabbia riscaldata dal sole, poich\u00e9 il veleno \u00e8 termolabile. Non \u00e8 consigliato l'utilizzo di acqua fredda o ammoniaca.\nPremere per qualche istante sulla ferita per favorire l'uscita di sangue e ridurre il rischio di infezione. Il contatto con gli aculei del pesce pu\u00f2 provocare in poco tempo terribili irritazioni e dolori crescenti che si propagano per tutto il corpo. \nSpecie.\nLa famiglia comprende 9 specie, suddivise in due generi:"}
{"id": "519711", "revid": "287204", "url": "https://it.wikipedia.org/wiki?curid=519711", "title": "Julian Carron", "text": ""}
{"id": "519712", "revid": "1543377", "url": "https://it.wikipedia.org/wiki?curid=519712", "title": "M61 (astronomia)", "text": "M 61 (conosciuta anche con il nome di NGC 4303) \u00e8 una grande galassia a spirale intermedia situata nell'Ammasso della Vergine e visibile nell'omonima costellazione. Fu scoperta da Barnaba Oriani il 5 maggio del 1779.\nOsservazione.\nM61 si trova in una regione di cielo molto povera di stelle brillanti, pertanto per la sua individuazione occorre seguire una serie di concentrazioni di stelle o disporre di una carta celeste moderatamente dettagliata. Al binocolo 10x50 o 11x80 \u00e8 quasi invisibile e si mostra come una macchia molto sfuggente; gli strumenti che consentono di osservare dettagli maggiori sono quelli superiori ai 140mm di apertura, in cui appare come una chiazza il cui alone si estende per 5' di diametro, con un nucleo piccolo e luminoso posto esattamente al centro. Ad un'osservazione approfondita si nota che la sua forma non \u00e8 perfettamente circolare ma appare allungata leggermente in senso nordest-sudovest, con alcuni chiaroscuri sull'alone che lo rendono irregolare.\nM61 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo boreale \u00e8 quello compreso fra marzo e luglio.\nStoria delle osservazioni.\nCharles Messier descrive questa galassia come una nebulosa debolissima e difficile da distinguere; inizialmente confusa con una cometa, nel 1769, si rese poi conto dell'errore, inserendola nel suo catalogo di oggetti non stellari e non cometari; poco prima del Messier, quest'oggetto era stato indipendentemente scoperto da Barnaba Oriani di Milano, che l'aveva descritta come una nube dall'aspetto simile a una cometa proprio mentre cercava, come il Messier, di osservare la cometa di quell'anno. Per William Herschel, che la osserv\u00f2 con un telescopio molto pi\u00f9 potente di quello del Messier, quest'oggetto era molto brillante. Altri seguirono nell'osservazione, come Lord Rosse e l'ammiraglio Smyth.\nCaratteristiche.\nM61 si trova a 60 milioni di anni luce e con il suo diametro di circa 100.000 anni luce (simile a quello della Via Lattea) \u00e8 uno dei pi\u00f9 grandi membri dell'ammasso della Vergine. Particolarit\u00e0 di questa galassia \u00e8 la struttura dei suoi bracci: essi mostrano diversi improvvisi cambi di direzione, dei veri e propri angoli che danno ad M61 un aspetto quasi poligonale. La sua massa \u00e8 stata stimata in 50 miliardi di masse solari almeno e la sua magnitudine assoluta, rapportandola a quella apparente di 9,7, sarebbe pari a -21,2. Il moto proprio della galassia tende a farla allontanare da noi alla velocit\u00e0 di 1464 km/s, similmente a tutto l'Ammasso della Vergine, a cui appartiene.\nIn questa galassia sono state osservate 8 supernove: SN 1926A, SN 1961I, SN 1964F, SN 1999gn, SN 2006ov, SN 2008in, SN 2014dt e SN 2020jfo. ."}
{"id": "519713", "revid": "1155", "url": "https://it.wikipedia.org/wiki?curid=519713", "title": "Tracina", "text": ""}
{"id": "519718", "revid": "1971044", "url": "https://it.wikipedia.org/wiki?curid=519718", "title": "Banchisa", "text": "La banchisa (detta anche ghiaccio marino, banchiglia e pack) \u00e8 una massa di ghiaccio galleggiante, dallo spessore raramente superiore ai 3m, che si forma nelle regioni polari a causa delle basse temperature che provocano il congelamento delle acque marine superficiali.\nDescrizione.\nSi forma quindi per il congelamento dell'acqua dell'oceano che, essendo salata, ghiaccia a circa -1.8\u00a0\u00b0C: il ghiaccio che ne scaturisce \u00e8 comunque insapore, costituito da acqua non salata, in quanto durante il processo di congelamento i sali minerali restano in soluzione, lasciando che a congelare sia semplicemente l'acqua pura.\nLe banchise pi\u00f9 grandi si trovano nel Mar Glaciale Artico intorno all'Artide e nel Mar Glaciale Antartico attorno all'Antartide, dove sono permanenti, crescendo d'inverno e riducendosi d'estate. Nel Baltico, nella Baia di Hudson e in altre zone costiere del emisfero settentrionale, invece, la banchisa compare d'inverno e svanisce in primavera-estate.\nDalla banchisa non derivano gli iceberg: questi ultimi, infatti, hanno origine dalle piattaforme di ghiaccio galleggianti che, dalla costa, si protendono nel mare. Gli iceberg, alti anche molte decine di metri, derivano pertanto dalla neve compatta dei ghiacciai e quindi dall'acqua dolce continentale e non dal ghiaccio di origine marina della banchisa, alta per contro solo pochi metri.\nA causa delle enormi quantit\u00e0 di acqua e della loro superficie, il comportamento delle due grandi banchise artica e antartica ha notevole importanza sulla circolazione termoalina e pi\u00f9 in generale sui cambiamenti climatici, sia come indicatori di processo sia innescando processi di retroazioni.\nBanchise polari.\nAnche se essa si forma su qualunque mare in cui la temperatura scenda sotto i -1,8\u00a0\u00b0C, quando si parla di banchisa quasi sempre si fa riferimento alle due grandi banchise polari: quella situata nell'Artico e quella situata intorno all'Antartico.\nTipi di banchisa.\nCi sono due tipi di banchisa:\nFormazione.\nIl motivo principale della formazione della banchisa \u00e8 il congelamento della sua superficie, essendo le precipitazioni nevose molto scarse nelle regioni polari, permanentemente interessate dalle alte pressioni del vortice polare.\nL'acqua si congela in superficie e non sul fondo del mare, dove non raggiunge mai temperature sufficientemente basse, stante il suo elevato calore specifico e, di conseguenza, la sua scarsa propensione a variare la temperatura. Essa comincia a solidificare a -1,8\u00a0\u00b0C e non a 0\u00a0\u00b0C come avviene per l'acqua pura a causa della sua salinit\u00e0 che ne diminuisce il punto di fusione. \nSi formano dapprima piccoli cristalli lenticolari di acqua pura (il sale rimane in soluzione), i quali vanno via via unendosi, formando un aggregato di ghiaccio.\nNavigazione.\nLa banchisa ovviamente costituisce un ostacolo alla navigazione marittima, che diviene possibile solo frantumando lo spessore di ghiaccio con robuste navi rompighiaccio. Non \u00e8 infrequente che qualche nave in navigazione (es. navi di ricerca scientifica e a volte gli stessi rompighiaccio) nei mari polari rimanga intrappolata tra i ghiacci alla deriva o in formazione.\nEcologia.\nMolti organismi sono legati alla banchisa la quale \u00e8 legata alla biosfera terrestre. La banchisa \u00e8 permeata da una sorta di canali salmastri: questi canali e la banchisa stessa hanno una loro peculiare ecologia, denominata ecologia simpagica.\nGli orsi polari vagano sulla banchisa artica e molti pesci, foche e crostacei (krill) formano una catena trofica che ha origine dalle alghe che crescono sotto il ghiaccio, in un ambiente ricco di nutrienti particolarmente favorevoli per la vita marina. La diminuzione della banchisa artica sta mettendo in pericolo molte specie, tra cui la foca dagli anelli e l'orso polare.\nClima.\nL'evoluzione della superficie e dello spessore della banchisa non limita i suoi effetti al solo biota marino, ma interessa anche il clima globale. La sua cappa di ghiaccio avvolge infatti l'oceano, isolandolo e diminuendo la dispersione del calore dal mare verso l'atmosfera: oceano e atmosfera formano un sistema accoppiato che regola la distribuzione del calore nel pianeta.\nInoltre il ghiaccio bianco della banchisa, sebbene sottile, \u00e8 molto riflettente, contribuendo significativamente all'albedo del nostro pianeta, ossia alla quantit\u00e0 di radiazione solare che viene rispedita nello spazio per riflessione, rappresentando uno dei parametri climatici pi\u00f9 importanti. Di conseguenza, la diminuzione stagionale o durante le fasi interglaciali dell'albedo ai poli, per effetto dello scioglimento della banchise, comporta una minor riflessione dei raggi solari con effetto di feedback positivo e quindi un ulteriore riscaldamento. All'opposto durante la formazione invernale e le ere glaciali, all'aumento dei ghiacci corrisponde un aumento dell'albedo che aumenta la riflessione facendo diminuire la temperatura con effetto di feedback positivo e conseguente ulteriore aumento dei ghiacci.\nUna funzione importante delle banchise, assieme alle calotte polari, \u00e8 quella di fungere da regolatori termici degli oceani e del clima terrestre sul medio e breve periodo in quanto l'eventuale fusione del ghiaccio assorbe una quantit\u00e0 di calore pari al cosiddetto calore latente di fusione e viceversa nella sua formazione, agendo dunque da feedback negativo.\nLo scioglimento dei ghiacci delle banchise polari non porterebbe ad alcun aumento del livello dei mari e oceani in quanto si tratta di ghiaccio galleggiante su una superficie liquida e che ha un maggior volume della rispettiva acqua liquida in esso contenuta, facendo innalzare il livello dell'acqua per spinta di galleggiamento, mentre il suo eventuale scioglimento porterebbe invece ad una diminuzione del volume complessivo in assenza di tale spinta, come accade per un cubetto di ghiaccio in un bicchiere riempito con liquido. Diverso invece \u00e8 il caso dello scioglimento delle calotte glaciali (Antartide e Groenlandia) e dei ghiacciai continentali che poggiano sulla crosta terrestre che sicuramente innalzerebbero il livello dei mari. \nPur tuttavia lo scioglimento o meno delle banchise polari rappresenta un fenomeno che pu\u00f2 essere correlato con la temperatura globale di oceani e atmosfera sia nel breve periodo (stagionale) sia nel lungo periodo (trend climatico) rappresentando un indicatore di possibili eventi meteorologici e mutamenti climatici. Inoltre comporta la diluizione della concentrazione salina degli oceani."}
{"id": "519721", "revid": "124818015", "url": "https://it.wikipedia.org/wiki?curid=519721", "title": "Cilento", "text": "Il Cilento \u00e8 un'area territoriale della provincia di Salerno, nella Campania meridionale. Unitamente al Vallo di Diano, in epoca romana il Cilento era parte della Lucania; a decorrere dal medioevo appartenne al Principato Citeriore, definito anche \"Lucania occidentale\" ma facente capo a Salerno.\n ed \u00e8 parzialmente compresa nel parco nazionale.\nIl nome Cilento, dal latino \"cis-Alentum\", ossia \"al di qua del fiume Alento\", compare gi\u00e0 nel 994 d.C. e fu dato dai Benedettini, che vi eressero chiese e monasteri, divenuti centri abitati.\nDel Cilento si impadron\u00ec il principe Guaimario IV, spodestato poi da Roberto il Guiscardo nel 1076. Sorse cos\u00ec la baronia del Cilento che, al principio del XII secolo, pass\u00f2 alla famiglia dei Sanseverino (principi di Salerno), che tennero il Cilento fino al 1552.\nStoria.\nMitologia.\nIl Cilento da millenni ha ispirato poeti e cantori. Molti dei miti greci e romani sono stati ambientati sulle sue coste. Il mito pi\u00f9 famoso \u00e8 quello dell'isola delle sirene, nell'Odissea.\nQuelle creature malefiche che, secondo Omero, irradiavano un canto che faceva impazzire i marinai di passaggio, portandoli a schiantarsi con le imbarcazioni sugli scogli. L'isoletta che ispir\u00f2 il Cantore dell'antichit\u00e0 probabilmente \u00e8 quella di fronte a Punta Licosa, a sud nei pressi di Castellabate. Di fronte al suo mare Ulisse si fece legare all'albero di maestra per ascoltare quell'ingannevole canto. Un altro mito importante \u00e8 quello di Palinuro, il nocchiero di Enea. Durante il viaggio verso le coste del Lazio cadde in mare insieme al timone. Si aggrapp\u00f2 al relitto e per tre giorni ingaggi\u00f2 un'estenuante lotta contro le onde infuriate. Ma quando stava finalmente per mettersi in salvo sulla riva, fu barbaramente ucciso dagli abitanti di quei luoghi: da allora quel promontorio prese il nome di Capo Palinuro. Altro mito \u00e8 quello di Giasone e gli Argonauti che, una volta fuggiti dalla Colchide, per ingraziarsi la dea Era si fermarono presso il suo santuario alla foce del fiume Sele (l'attuale Santuario di Hera Argiva).\nDalla preistoria ai grandi filosofi greci.\nLasciamo la leggenda e la forza dell'immaginario per la storia vera dell'uomo, che in questa terra ha trovato ospitalit\u00e0 da almeno mezzo milione di anni. Tracce della sua presenza sono evidenti dal Paleolitico medio al Neolitico, fino alle et\u00e0 dei metalli. I primi uomini vissero nelle grotte costiere del Cilento a Camerota, dove si sono scoperti i resti di ominidi inizialmente classificati come una nuova specie, Homo camaerotensis. A Palinuro, dove si sono rinvenuti materiali dell'industria della pietra. Nelle grotte di Castelcivita, a San Giovanni a Piro e a San Marco di Castellabate, dove si sono ritrovati reperti paleolitici. A Capaccio e a Paestum, dove sono emersi corredi funerari di et\u00e0 neolitica della locale civilt\u00e0 del Gaudo. La scoperta di manufatti e utensili provenienti dal vicino Tavoliere pugliese o dalle isole Lipari, inoltre, ci dicono che gi\u00e0 allora il Cilento fu crocevia di scambi: percorsi di crinale nell'interno lo mettevano in contatto con le altre civilt\u00e0 appenniniche (vie della transumanza e traffici, luoghi di culto e di mercato); mentre il mare lo avvicinava alle civilt\u00e0 nuragiche, a quelle egee e mediterranee.\nPoi tra il VII e il VI secolo a.C. arrivarono i Greci. I Sibariti, discendenti degli Achei, fondarono Posidonia: divenuta in epoca romana Paestum. Nello stesso periodo per mano dei Focesi, provenienti dall'Asia Minore, sorse Elea (poi divenuta la Velia romana): il fiorente centro cilentano ospiter\u00e0 la Scuola Eleatica di filosofia, l'artefice \u00e8 Senofane nel VI secolo a.C., e quella medica da cui trasse origine l'importante Scuola Medica Salernitana, madre della moderna medicina occidentale. Mentre a Paestum si continu\u00f2 a battere moneta, diritto tramandato dagli Achei (esperti in quest'arte), anche in epoca romana.\nPatrimonio mondiale dell'umanit\u00e0.\nIl filo della storia cilentana si dipana fino ai giorni nostri cucendo avvenimenti grandi e piccoli. Legando vicende romane (Cesare Ottaviano Augusto ne fece una provincia per allevare gli animali e coltivare alimenti destinati alle mense romane), a fatti medievali importanti (il Principato longobardo a Salerno, l'avvento dei monaci Basiliani e Benedettini, la nascita della Baronia con i Sanseverino, la loro rivolta a Capaccio nel 1246 contro Federico II), fino ai primi \"moti del Cilento\" del 1828, con l'insurrezione contro Francesco I di Borbone e i suoi ministri, seguiti vent'anni dopo da nuovi moti antiborbonici, quindi all'adesione all'unit\u00e0 d'Italia cui rapidamente seguirono gli anni del brigantaggio postunitario.\nTracce, ricordi, monumenti, culture, sentieri legati a questa ricca storia sono salvaguardati grazie al Parco Nazionale del Cilento.\nDal giugno 1997, il Cilento \u00e8 inserito nella rete delle Riserve della biosfera del Mab-UNESCO (dove Mab sta per \"Man and biosphere\"): su tutto il pianeta (in oltre 80 stati) si contano circa 350 di queste particolari aree protette, che servono per tutelare le biodiversit\u00e0 e promuovere lo sviluppo compatibile con la natura e la cultura.\nNel 1998 inserito insieme ai siti archeologici di Paestum, Velia e il Vallo di Diano, nella lista di patrimonio mondiale dell'umanit\u00e0.\nSoria in Spagna, Koroni in Grecia, Cilento in Italia e Chefchaouen in Marocco, rappresentano i luoghi della Dieta mediterranea, iscritta alle liste del patrimonio culturale immateriale dell'umanit\u00e0 nel novembre 2010.\nNel 2010 il Parco Nazionale del Cilento vallo di Diano ed Alburni \u00e8 stato inserito nella rete europea dei Geoparchi.\nGeografia.\nPosizione.\nLa zona \u00e8 limitata a nord dalla catena dei monti Alburni e a est dal Vallo di Diano. Se ne fa derivare il nome da \"cis Alentum\" (\"al di qua dell'Alento\"), anche se il fiume non ne segna pi\u00f9 il confine.\nTradizioni culturali.\nPrendendo in prestito dalla biologia il concetto di patrimonio genetico, si pu\u00f2 dire che, nei paesi Cilentani, se la cultura ne avesse uno allignerebbe nelle antichissime tradizioni contadine. Addirittura importate da quei coloni Greci che raggiunsero questi lidi quasi 3000 anni fa. Esempi evidenti sono nelle numerose manifestazioni folcloristiche che si tramandano da secoli nei centri del Parco. \u00c8 il caso di Casaletto Spartano, dove il 1\u00ba maggio gruppi di giovanotti questuanti, vanno di casa in casa a chiedere legumi di ogni tipo. Vengono cotti separatamente e poi la sera nella piazza del paese sono preparati tutti insieme (13 tipi diversi) in una grande caldaia e conditi con olio e sale. I paesani ne prendono una porzione come augurio di prosperit\u00e0 e abbondanza dei raccolti.\nQuesto caratteristico piatto, con qualche variante, \u00e8 consumato in tutto il Cilento e in particolare nel Golfo di Policastro, dove si chiama \"Cucc\u00eca\", dal greco \"kykeon\" miscuglio. Nel paese di Ispani (precisamente nella frazione di San Cristoforo) viene allestita ogni anno ad agosto la Sagra della Cucc\u00eca, con una sfilata di costumi d'epoca e altre manifestazioni folkloristiche; al culmine della serata viene servito il tradizionale piatto.\nQuest'ultimo \u00e8 noto anche a Cicerale dove si chiama \"cecciata\", a Castel San Lorenzo e Stio noto come \"cicci maritati\", a Pellare, Moio, Vallo della Lucania. Mentre a Castellabate i cicci si cuociono nel giorno dei morti. Un cibo rituale analogo era la pansperma, ottenuta dalla mescola di tutti i semi, presente nella Grecia arcaica: ne ha parlato nel Timeo il grande Platone a proposito dell'azione divina della semenza universale. Tradizioni legate a questo piatto si riscontrano anche in altre parti d'Italia, in particolare in Sicilia dove, il giorno di Santa Lucia, c'era la tradizione di passare casa per casa per ricevere un po' di legumi da cuocere in un grande calderone e il piatto veniva servito ai pi\u00f9 poveri.\nRicordiamo anche il territorio di Trentinara, noto anche come la terrazza del Cilento. Qui all'ombra del monte Vesule, ogni anno si svolge la tradizionale \"Festa del Pane e delle tradizioni Contadine\", particolare nell'allestimento e nei prodotti tipici locali, con danze e canti popolari avvolti da un'atmosfera d'altri tempi.\nA Capaccio Paestum, la porta del Cilento, durante l'ultimo week end del mese di Luglio, viene organizzato un rilevante evento che ha l'obiettivo di promuovere il territorio cilentano attraverso la valorizzazione dei prodotti tipici. L'evento ideato da un'associazione locale prende il nome di \"Capaccio Porta del Cilento\" e si presenta come una passeggiata gastronomica nel centro cittadino di Capaccio che vede protagonisti molti Comuni Cilentani con le loro tradizioni gastronomiche, e si completa con la presenza di artisti locali, musica e folklore.\nUn altro esempio importante di ricchezza di tradizioni, questa volta religiose, sono i riti della settimana santa. Dopo aver addobbato di grano i sepolcri nelle chiese, il venerd\u00ec Santo nell'area del Monte Stella ovvero nel \"Cilento Antico\" si svolgono le processioni delle \"congreghe\" o \"confraternite\", che rappresentano lunghi percorsi di sofferenza: \"Visita ai sepolcri\" (subb\u00farchi in cilentano). Ogni paese ha la sua che \u00e8 intitolata a seconda della devozione locale, ad esempio alla vergine Maria o ad un santo come quella di Omignano, di Pollica e di Perdifumo, intitolate a Maria SS. del Rosario. Tutte le confraternite laiche escono dal proprio paese gi\u00e0 alle prime luci del giorno per andare a rendere omaggio alle chiese dei paesi vicini e solo in serata per le \"funzioni religiose\" ritorneranno nelle proprie. Indossano i classici sai e cappucci bianchi con una mantella corta che cambia colore a seconda dell'intitolazione, guidati dal priore e al ritmo dei colpi di un lungo bastone recitando un lungo salmo in latino, si inginocchiano a coppie di due davanti al sepolcro per ricevere le catene sulle spalle in segno di penitenza. Il momento pi\u00f9 suggestivo \u00e8 l'incontro di due confraternite all'uscita delle chiese con il tradizionale saluto dei priori delle croci. Finita la cerimonia sono accolti dai paesani con dolci e vino.\nUn altro piatto tipico del cilento e in particolare di Palinuro sono dei rotoli di pizza, spesso conosciuti come le Viviane, imbottiti con una base di pomodoro e mozzarelle e farciti a piacere.\nIl piatto tipico invece, di Marina di Camerota, portato in televisione dal primo ristoratore di Marina, \u00e8 la \"ciambotta\", detta anche, pi\u00f9 anticamente, \"Ciammardola\".\nAmbiente.\nIl gruppo montuoso del Cilento \u00e8 a tavolieri, con allineamento principale verso l'Appennino, ma, per l'erosione esterna che l'ha inciso in pi\u00f9 sensi, ha un'orografia complicata e confusa. \u00c8 costituito da calcare del Cretaceo e da dolomia, perci\u00f2 vi si verificano dei fenomeni carsici. \nLe vette pi\u00f9 importanti sono il \"Monte Cervati\" il \"Monte Gelbison\" (o \"Monte Sacro\") il \"Monte Bulgheria\" che, pur superato da altre cime, spicca per il suo isolamento.\nIl Cilento ha boschi di faggi e di lecci, \u00e8 scarsamente popolato e impervio e i suoi centri maggiori si trovano a notevole altezza, anche sopra i 600\u00a0m.\nParco nazionale.\nDal 1991, in seguito all'istituzione del Parco nazionale del Cilento e Vallo di Diano, gran parte del territorio del Cilento \u00e8 protetto. Rientrano nell'area protetta circa ettari di territorio, 8 comunit\u00e0 montane e 80 comuni. La sede istituzionale dell'ente parco \u00e8 situata nel centro pi\u00f9 importante dell'area, Vallo della Lucania.\nAmministrazione.\nComuni.\nL'area cilentana, assieme con le sue subregioni, occupa gran parte della provincia di Salerno.\nPer ragioni geografiche i comuni del Cilento vengono tradizionalmente ripartiti in 5 differenti aree: \nProvincia.\nAll'inizio degli anni novanta fu proposta la costituzione di una sesta provincia campana, quella del Cilento e del Vallo di Diano, che avrebbe compreso tutti i comuni della provincia di Salerno oltre i confini del fiume Sele, oltre i confini comunali di Eboli, Olevano sul Tusciano, Montecorvino Rovella e Acerno. Piuttosto lontana dall'essere realizzata, la \"nuova provincia\" ebbe anche la questione della scelta di un capoluogo. Le 4 candidate erano Vallo della Lucania (in posizione centrale), Agropoli (la pi\u00f9 popolata, situata a nord), Sala Consilina (il centro maggiore del Vallo di Diano) e Sapri (centro principale del Cilento meridionale e maggiore nodo ferroviario). In quel periodo vi furono vari convegni (anche televisivi, in ambito regionale) che vedevano promotori della nuova provincia \"a 4 teste\" i sindaci delle quattro cittadine sopra citate, ma poi l'iter rimase \"de facto\" lettera morta.\nGrande Lucania.\nAll'inizio del 2000, invece, ci fu una proposta per riportare i territori cilentani dell'antica Lucania in Basilicata, nell'ambito della provincia di Potenza. Prima di presentare un referendum i promotori decisero di coinvolgere molti comuni (almeno un'ottantina). Tuttavia quelli interessati ne furono circa una trentina e cos\u00ec il progetto, chiamato \"grande Lucania\" non venne realizzato"}
{"id": "519725", "revid": "31886", "url": "https://it.wikipedia.org/wiki?curid=519725", "title": "I Am Me", "text": "I Am Me \u00e8 il secondo album inciso da Ashlee Simpson.\nL'album include le hit \"Boyfriend\", che diventa subito numero 1 nella classifica americana e \"L.O.V.E.\"; di queste due tracce Ashlee realizza anche il video. L'album contiene anche brani pi\u00f9 melodici come \"Catch Me When I Fall\" suonato al pianoforte, ed altri rock come la \"title track\" \"I Am Me\".\nIn totale ha venduto nel mondo circa 3.5 milioni di copie"}
{"id": "519726", "revid": "767487", "url": "https://it.wikipedia.org/wiki?curid=519726", "title": "Kyashan - La rinascita", "text": " \u00e8 un film del 2004 diretto da Kazuaki Kiriya.\n\u00c8 il \"live action\" dell'anime \"Kyashan - Il ragazzo androide\".\nTrama.\nSebbene la guerra per la conquista dell'Eurasia sia terminata, gruppi di ribelli ancora imperversano nei paesi fuori dalla capitale e per questo la pace tanto agognata non \u00e8 stata ancora stabilita. Quando Tetsuya parte per il fronte lascia la sua amata Luna e una madre quasi completamente cieca. Il padre, un importante scienziato, \u00e8 riuscito per\u00f2 ad ottenere una coltivazione di cellule in grado di rigenerare i tessuti e per questo curare ogni tipo di malattia.\nLo stesso giorno in cui viene comunicata la morte in battaglia di Tetsuya, dal liquido degli esperimenti del dottor Azuma, tramite la ricombinazione spontanea delle cellule, nascono degli esseri umani dall'incredibile forza che vengono immediatamente decimati dalle forze armate. Ma il gruppo che riesce ad evadere porta con s\u00e9 la moglie dello scienziato. Questo, preso dalla rabbia, prende il cadavere del figlio e lo trascina nel liquido rigenerante e come per miracolo il ragazzo si risveglia dalla morte. Viene cos\u00ec portato in una cellula incubatrice per rigenerare i suoi tessuti e applicare al suo corpo una armatura sperimentale in grado di farlo diventare un guerriero perfetto.\nNel frattempo il manipolo di fuggitivi giunge ad una fortezza che sembra rispondere attivamente ai loro ordini e da cui fanno partire un esercito di robot che distrugge ogni forma di vita sul proprio cammino. Qui decideranno di prendere il nome di Neoroidi e cominceranno una guerra contro il resto del mondo. Tetsuya nuovamente sveglio \u00e8 diventato ora Kyashan e trovata Luna parte con questa in difesa della citt\u00e0 e alla ricerca di sua madre.\nDistribuzione.\nUscito in Giappone nel 2004, \u00e8 stato distribuito in Italia nel luglio 2006.\nEdizione italiana.\nIl doppiaggio italiano del film \u00e8 stato effettuato presso la CAST Doppiaggio e diretto da Massimiliano Alto su dialoghi di Gualtiero Cannarsi.\nCitazioni e riferimenti.\nL'ambientazione bench\u00e9 futuribile si ispira al Giappone imperialista anni Trenta, con abbigliamento ed automobili dell'epoca nonch\u00e9 uniformi ed equipaggiamento militare nazista dei soldati.\nCitazioni dell'anime con l'apparizione di un elmo di un antico guerriero simile a quello indossato dal personaggio animato e l'incontro con un comunissimo cane in carne ed ossa di nome Flender."}
{"id": "519727", "revid": "2225082", "url": "https://it.wikipedia.org/wiki?curid=519727", "title": "Kaley Cuoco", "text": "Salita alla ribalta grazie ai ruoli di Bridget Hennessy nella sitcom \"8 semplici regole\", e di Billie Jenkins nella serie televisiva \"Streghe\", \u00e8 divenuta nota con l'interpretazione di Penny nella sitcom \"The Big Bang Theory\".\nBiografia.\nKaley \u00e8 la primogenita di Gary Carmine Cuoco, un agente immobiliare statunitense di origini italiane, e di Layne Ann Wingate, una casalinga di origini tedesche e inglesi; ha una sorella, Briana.\nLa sua carriera di attrice \u00e8 cominciata nel 1992 con il film \"Senza via d'uscita\". Il suo ruolo di Marcia Brady in \"Growing Up Brady\" (2000) ha attirato l'attenzione della critica, cos\u00ec come la successiva parte nella sitcom \"Ladies Man\". Nel 2004, oltre al ruolo di protagonista in \"8 semplici regole\", ha partecipato alla miniserie \"Magnitudo 10.5\", al film TV \"Crimini con stile\" nonch\u00e9 alla pellicola indipendente \"Debating Robert Lee\". L'anno dopo ha fatto parte del cast della serie televisiva \"Streghe\" impersonando Billie Jenkins. Dal 2007 \u00e8 tra gli interpreti della sitcom \"The Big Bang Theory\".\nNel 2004, Kaley \u00e8 stata nominata la settantaquattresima donna pi\u00f9 sexy degli Stati Uniti al \"FHM-US's 100 Sexiest Women\". Nello stesso anno, nella versione americana del cartone animato di Disney Channel \"Brandy and Mr. Whiskers\", Kaley ha doppiato il personaggio Brandy Harrington. Sempre nel 2004, \u00e8 stata co-protagonista con Nick Carter e Kevin Zegers nel film \"The Hollow\". Kaley ha anche doppiato una delle due \"gemelle in rosa\" nel gioco per PlayStation \"Bratz\".\nNel settembre 2010 \u00e8 rimasta vittima di un incidente a cavallo che le ha procurato una frattura della gamba destra: inizialmente i medici, pensando a un'infezione, avevano previsto l'amputazione del piede destro, ipotesi successivamente rientrata.\nHa condotto la cerimonia di premiazione dei Teen Choice Awards 2011, e quelle dei People's Choice Awards 2012 e 2013. Sempre nel 2013 la rivista \"Forbes\" la inserisce al secondo posto tra le attrici pi\u00f9 pagate della TV, con un guadagno di undici milioni di dollari; dal 2014, dopo il rinnovo del suo contratto con la sitcom \"The Big Bang Theory\", percepisce un assegno di oltre un milione di dollari a episodio, diventando (assieme ai colleghi di set Johnny Galecki e Jim Parsons) tra gli attori televisivi pi\u00f9 pagati di sempre. Nello stesso anno, in novembre riceve una stella sulla Hollywood Walk of Fame.\nDal 2021 \u00e8 tra i protagonisti della serie \"L'assistente di volo - The Flight Attendant\".\nVita privata.\nDal 2007 al 2009 ha avuto una relazione con il collega Johnny Galecki, conosciuto sul set di \"The Big Bang Theory\". Il 31 dicembre 2013 ha sposato il tennista Ryan Sweeting, conosciuto nell'agosto precedente, da cui ha poi divorziato nel settembre 2015; durante il matrimonio ha aggiunto il cognome del marito al suo, facendosi accreditare in quegli anni come Kaley Cuoco-Sweeting.\nNel 2016 ha iniziato una relazione con il fantino professionista Karl Cook, con il quale si \u00e8 fidanzata ufficialmente l'anno dopo, per poi sposarsi nel giugno 2018. La coppia ha annunciato il divorzio nel settembre 2021.\nRiconoscimenti.\nGolden Globe\nPremio Emmy\nSAG Awards\nCritics' Choice Awards\nPeople's Choice Awards\nKids' Choice Awards\nRazzie Awards\nDoppiatrici italiane.\nNelle versioni in italiano dei suoi film, Kaley Cuoco \u00e8 stata doppiata da:\nDa doppiatrice \u00e8 sostituita da:"}
{"id": "519734", "revid": "1543377", "url": "https://it.wikipedia.org/wiki?curid=519734", "title": "Galassia Girasole", "text": "La Galassia Girasole (conosciuta anche come M 63 o NGC 5055) \u00e8 una galassia a spirale visibile nella costellazione boreale dei Cani da Caccia; fu scoperta nel 1779 da Pierre M\u00e9chain, collega e amico del Messier e che collabor\u00f2 alla stesura del celebre catalogo.\nOsservazione.\nM63 si trova con una certa facilit\u00e0, 1,5\u00b0 a nord della concatenazione di stelle composta da 19, 20, 23 CVn, a loro volta 3\u00b0 a NE di Cor Caroli; pu\u00f2 essere individuata senza difficolt\u00e0 anche con un binocolo in notti particolarmente nitide, in cui si mostra come una macchia diffusa senza condensazione. Un telescopio amatoriale da 60-80mm la mostra come una chiazza estesa per alcuni primi d'arco piuttosto appariscente, mentre l'alone diventa visibile in un riflettore da 150mm; il nucleo diventa quasi di aspetto granuloso in un 300mm, mentre diventano visibili anche i due bracci, come delle estensioni leggere del nucleo stesso a WNW e a ESE.\nLa declinazione di questa galassia \u00e8 piuttosto settentrionale: infatti si presenta circumpolare da molte regioni dell'emisfero boreale, come l'Europa centro-settentrionale e parte del Nordamerica; dall'emisfero australe invece \u00e8 possibile osservarla fino alle latitudini temperate medie, fin quasi all'Argentina centro-meridionale. Il periodo migliore per la sua osservazione nel cielo serale \u00e8 quello compreso fra gennaio e agosto.\nStoria delle osservazioni.\nCharles Messier afferma nel 1779 che M63 sia stata osservata per la prima volta da Pierre M\u00e9chain; mentre la inserisce nel suo catalogo, la descrive come una nebulosa debole senza stelle e subito invisibile al minimo segno di qualunque disturbo luminoso. William Herschel la indica al contrario come molto brillante, estesa in senso NW-SE e della lunghezza di 9-10' e dal nucleo appariscente. Il primo a notarne una struttura a spirale fu invece Lord Rosse.\nCaratteristiche.\nLa galassia Girasole \u00e8 una spirale del tipo Sb o Sc, che mostra un irregolare disegno a spirale; apparentemente sembra formare un gruppo fisico con la Galassia Girandola, la Galassia Vortice e molte altre galassie minori; potrebbe appartenere al Gruppo di M101 (sottogruppo di M51). Il nome proprio \"girasole\" \u00e8 dovuto al grandissimo numero di segmenti di spirali che circondano il nucleo, ben avvolte attorno ad esso e pervase da un gran numero di nubi di polvere interstellare; la massa totale della galassia sarebbe compresa fra le 80 e le 140 miliardi di masse solari, con un diametro di 90000 anni luce, ossia simile a quello della nostra Via Lattea. La distanza \u00e8 stimata sui 37 milioni di anni luce e si allontana da noi alla velocit\u00e0 di 580 km/s.\nNel maggio del 1971 \u00e8 stata osservata fra i suoi bracci una supernova di tipo Ia, che raggiunse la magnitudine apparente 11,8."}
{"id": "519736", "revid": "767487", "url": "https://it.wikipedia.org/wiki?curid=519736", "title": "Gruppo d'acquisto", "text": "Il gruppo d'acquisto \u00e8 un insieme di consumatori che compera un determinato tipo di merce (solitamente alimenti, ma non solo) direttamente dal produttore senza passare per vie intermedie, come negozi o grossisti che fanno lievitare il prezzo finale del prodotto.\nSolitamente, durante la prima riunione di un nuovo gruppo d'acquisto, ogni partecipante porta alcuni prodotti da far provare agli altri acquirenti, e se la merce di un determinato proponente \u00e8 di gradimento generale, questa persona diventa la responsabile per quel particolare tipo di merce, occupandosi degli ordini e della raccolta dei soldi.\nIn questo modo si ottengono prodotti genuini a prezzi contenuti in quanto dal produttore la merce arriva direttamente al consumatore e si favoriscono le attivit\u00e0 dei piccoli agricoltori e allevatori, che spesso attuano coltivazioni biologiche, destinati in caso contrario a soccombere alle grandi aziende. Un particolare gruppo d'acquisto \u00e8 il gruppo di acquisto solidale in cui gli elementi di responsabilit\u00e0 ed etica degli acquisti sono prevalenti rispetto al risparmio economico.\nLa grande distribuzione organizzata.\nCom'\u00e8 noto la GDO si suddivide in Distribuzione Organizzata (DO) e in Grande Distribuzione (GD).\nIn tale logica il \"gruppo d'acquisto\" \u00e8 parte della Distribuzione Organizzata (DO) e, insieme alle unioni volontarie di dettaglianti e grossisti, delinea il panorama italiano della Distribuzione Organizzata (DO).\nIn tale logica per \"gruppo d'acquisto\" si intende quell'unione di Distributori Associati di medio-piccole dimensioni che, collaborando in gruppo, vanta agevolazioni economiche in termini di approvvigionamento, derivanti dal maggior potere contrattuale nei confronti dei fornitori e, molto spesso, saltando l'anello del grossista, giunge a proporre merci a prezzi maggiormente concorrenziali. A questo si aggiungono i vantaggi conseguibili dallo sfruttamento del marchio e dall'ottenimento di supporto in termini di know-how e coordinamento strategico. In Italia i gruppi pi\u00f9 importanti sono Conad, Gruppo V\u00e9G\u00e9, Crai, Despar. Il Gruppo V\u00e9G\u00e9, peraltro, si scompone anche con diverse insegne a seconda del luogo di smercio assumendo, per esempio, l'insegna DiMeglio per il nord Italia e per il centro Italia e l'insegna Nonna Isa per il sud Italia e per le isole: questo, fra le altre cose, favorisce lo smercio pi\u00f9 capillare di prodotti di carattere locale; in altri casi, invece, i vari punti di vendita mantengono l'insegna del solo gruppo d'acquisto V\u00e9G\u00e9.\nSolitamente i singoli esercenti restano giuridicamente indipendenti. Ci\u00f2 a differenza dei vari punti vendita facenti capo alla GD ove, invece, un'azienda madre controlla i singoli punti di smercio dislocati sul territorio."}
{"id": "519739", "revid": "436907", "url": "https://it.wikipedia.org/wiki?curid=519739", "title": "Okumuki", "text": "Okumuki \u00e8 il primo album discografico della cantautrice italiana L'Aura, pubblicato nell'aprile 2005 dall'etichetta discografica Sony BMG.\nDescrizione.\nL'album, interamente composto da L'Aura in collaborazione con Dan Fries per alcune tracce, \u00e8 stato promosso dai singoli \"Radio Star\", \"Today\" e \"Una favola\". Il disco \u00e8 stato prodotto da Enrique Gonzalez M\u00fcller.\nNel marzo del 2006, in seguito alla partecipazione della cantautrice al Festival di Sanremo 2006 nella sezione \"Giovani\" con il brano \"Irraggiungibile\", il disco \u00e8 stato ristampato con l'aggiunta del brano sanremese, della cover del brano \"Life on Mars?\" di David Bowie e di due altri inedite, \"Degli alberi\" e \"Dar Lin\". Nell'estate dello stesso anno \u00e8 stato pubblicato un ulteriore singolo, \"Domani\".\nUna particolare edizione in formato DualDisc della ristampa contiene al suo interno i video musicali di \"Radio Star\", \"Today\", \"Una favola\" e \"Irraggiungibile\" e un backstage.\nIl disco (nella versione del 2006) contiene nove tracce in italiano e sei tracce in inglese.\nSuccesso commerciale.\nL'album, nella sua versione originale, non ha incontrato il successo sperato, comparendo appena alla posizione 95 della classifica ufficiale italiana.\nLa nuova versione del disco, uscita nel febbraio successivo, ha invece ottenuto un buon riscontro commerciale raggiungendo la posizione numero 23 della classifica FIMI, rimanendo tra i cento dischi pi\u00f9 venduti in Italia per tredici settimane.\nPer le vendite \u00e8 stato certificato disco d'oro."}
{"id": "519750", "revid": "124539632", "url": "https://it.wikipedia.org/wiki?curid=519750", "title": "Capo di stato maggiore dell'Aeronautica Militare", "text": "Il capo di stato maggiore dell'Aeronautica (CSMA) \u00e8 l'incarico di vertice dell'Aeronautica militare italiana dipende gerarchicamente dal capo di stato maggiore della difesa (CSMD) verso il quale \u00e8 responsabile dell'organizzazione e dell'approntamento della Forza armata della quale detiene il comando pieno. Il capo di stato maggiore dell'Aeronautica ha rango gerarchico sovraordinato nei riguardi di tutto il personale militare della Forza armata, tranne verso il capo di stato maggiore della difesa, il sottocapo di stato maggiore della difesa e il segretario nazionale della difesa/direttore generale degli armamenti, qualora questi ultimi provenissero dalla Forza armata aeronautica.\nViene nominato con decreto del Presidente della Repubblica previa deliberazione del Consiglio dei ministri, su proposta del ministro della difesa, sentito il capo di stato maggiore della difesa. Ha alle sue dirette dipendenze lo stato maggiore dell'Aeronautica Militare.\nIl distintivo di grado per paramano \u00e8 formato da una \"losanga\" bordata di rosso, tre \"binari\" ed una \"greca\".\nCompiti del capo di stato maggiore dell'Aeronautica Militare.\nLa configurazione della carica di capo di stato maggiore dell'Aeronautica e le relative attribuzioni comuni ai capi di stato maggiore di forza armata sono:\nSpecifiche finanziarie.\nNell'ambito del settore finanziario, il capo di stato maggiore dell'Aeronautica, sulla base delle direttive emanate dal capo di stato maggiore della Difesa, esercita:\nSpecifiche sul personale.\nPer quanto concerne l'impiego del personale, il capo di stato maggiore dell'Aeronautica:\nSpecifiche di impiego forze.\nIn materia di impiego delle forze, infine, nell'ambito dell'esercizio della funzione di comando della propria forza armata ed in base alle disposizioni emanate dal capo di stato maggiore della Difesa:\nCompiti particolari.\nAttribuzioni particolari del Capo di SMA. In base alle direttive del capo di stato maggiore della difesa, \u00e8 di specifica competenza del capo di stato maggiore dell'Aeronautica:"}
{"id": "519751", "revid": "16066", "url": "https://it.wikipedia.org/wiki?curid=519751", "title": "Alimenti", "text": ""}
{"id": "519752", "revid": "188116", "url": "https://it.wikipedia.org/wiki?curid=519752", "title": "Capo di stato maggiore dell'Esercito", "text": ""}
{"id": "519753", "revid": "33689", "url": "https://it.wikipedia.org/wiki?curid=519753", "title": "Gondola di curvatura", "text": ""}
{"id": "519755", "revid": "1543377", "url": "https://it.wikipedia.org/wiki?curid=519755", "title": "M68 (astronomia)", "text": "M 68 (conosciuto anche come NGC 4590) \u00e8 un ammasso globulare visibile nella costellazione dell'Idra.\nOsservazione.\nM68 \u00e8 rintracciabile senza eccessive difficolt\u00e0 circa 4\u00b0 a sud della stella , di seconda magnitudine; se il cielo \u00e8 limpido pu\u00f2 essere osservato anche con un binocolo 10x50, mentre un telescopio da 60mm di apertura non \u00e8 ancora in grado di risolverlo in stelle. La risoluzione inizia con uno strumento da 150mm di diametro, con cui \u00e8 possibile intravedere alcune stelle di tredicesima grandezza; l'aspetto tipico di un ammasso globulare \u00e8 ben visibile con strumenti da 200-300mm di apertura, con cui \u00e8 possibile risolvere decine di componenti.\nM68 pu\u00f2 essere osservata da entrambi gli emisferi terrestri, sebbene gli osservatori dell'emisfero australe siano fortemente avvantaggiati: l'ammasso infatti si trova in una posizione tale per cui nelle regioni molto settentrionali, come parte del Nord Europa, non sia mai osservabile, mentre dalla fascia temperata resta sempre piuttosto basso sull'orizzonte; dalle regioni australi invece l'oggetto si pu\u00f2 mostrare piuttosto alto. Il periodo migliore per la sua osservazione nel cielo serale \u00e8 quello compreso fra marzo e luglio.\nStoria delle osservazioni.\nFu scoperto da Charles Messier nel 1780 che lo descrive cos\u00ec \"Nebulosa senza stelle sopra il Corvo e l'Idra; \u00e8 estremamente debole, molto difficile da osservare col telescopio; vicino ad essa, una stella di sesta grandezza.\" William Herschel fu il primo a risolverlo in stelle nel 1786: ci\u00f2 \u00e8 molto curioso, dato che riusc\u00ec ad osservarlo cos\u00ec in dettaglio dai cieli dell'Inghilterra, ossia a 50\u00b0N, dove l'oggetto si alza sull'orizzonte di poco pi\u00f9 di 10\u00b0; l'ammiraglio Smyth non lo risolve in stelle, ma ipotizza che abbia assunto una forma sferica in obbedienza a forze attrattive.\nCaratteristiche.\nM68 \u00e8 stato uno degli oggetti di Messier pi\u00f9 trascurati nel corso del tempo, forse anche a causa della sua posizione, australe e in una regione gi\u00e0 povera di oggetti interessanti. Si trova ad una distanza di circa 33.000 anni luce dalla Terra; i suoi membri sono sparsi su un volume di almeno 140 anni luce di diametro. Possiede almeno 42 variabili note, in massima parte del tipo RR Lyrae, e si avvicina a noi alla velocit\u00e0 a di 112 km/s."}
{"id": "519756", "revid": "120082882", "url": "https://it.wikipedia.org/wiki?curid=519756", "title": "Stadio Bruno Nespoli", "text": "Lo stadio Bruno Nespoli \u00e8 il principale impianto sportivo di Olbia, campo casalingo dell'Olbia Calcio 1905.\nIn passato ci hanno giocato nei campionati di Serie C anche il e l'Arzachena.\nL'impianto \u00e8 stato dedicato al giovane portiere dell'Olbia Bruno Nespoli, morto a seguito di un contrasto di gioco durante una partita nel 1960.\nL'impianto presenta una tribuna centrale di circa 2000 posti con una parte coperta (500 posti), dove sorge la tribuna stampa intitolata a Tore Marini, oltre a due tribune, una detta \"Innocenti\" che ospita i tifosi dell'Olbia con una capienza di 1800/2000 spettatori, ed una in tubi metallici da 800/1000 posti per le tifoserie ospiti.\nLa capienza dello stadio \u00e8 stata ridotta da 8.000 posti a circa 4.500 in seguito ai nuovi regolamenti stabiliti dalla Lega Calcio.\nNel 2005 ha ospitato l'incontro amichevole tra le rappresentative giovanili Under 21 di Italia e Russia.\nOltre a questo importante evento, ha ospitato un torneo delle Regioni nel 2004, ed un torneo delle varie rappresentative dei gironi di Serie D nel 2003.\nLo stadio ha inoltre ospitato vari concerti, tra i quali uno di Eros Ramazzotti nel 2005 e uno di Gianna Nannini."}
{"id": "519757", "revid": "1355461", "url": "https://it.wikipedia.org/wiki?curid=519757", "title": "Capo di stato maggiore della difesa", "text": "Il capo di stato maggiore della difesa \u00e8 un ufficiale generale delle forze armate della Repubblica Italiana, che dipende direttamente dal ministro della difesa ed \u00e8 il vertice dell'area tecnico-operativa del ministero della difesa.\nLa carica e le attribuzioni sono stabiliti dal codice dell'ordinamento militare (decreto legislativo 15 marzo 2010, n. 66), in particolare dagli articoli 25, 26 e 27.\nStoria.\nIl 4 maggio 1925 fu istituita la carica di capo di stato maggiore generale, per un biennio assommata anche a quella di capo di stato maggiore del Regio esercito, dai cui ranghi doveva provenire. Nel giugno 1941 lo Stato Maggiore Generale venne trasformato per esigenze belliche in Comando Supremo, configurazione che mantenne fino al 31 maggio 1945.\nDopo l'avvento della Repubblica Italiana, con decreto del capo provvisorio dello Stato 4 febbraio 1947, n. 17, col governo De Gasperi III i ministeri della Guerra, della Marina e dell'Aeronautica, furono soppressi e le loro competenze unificate nel Ministero della difesa.\nLa carica assunse l'attuale denominazione, poi aperta anche alle altre due forze armate, ma fu una sorta di \u201cprimus inter pares\u201d rispetto ai capi di stato maggiore di ciascuna forza armata.\nPer effetto della legge n. 25 del 18 febbraio 1997 di ristrutturazione dei vertici delle forze armate, il Capo di Stato maggiore della difesa \u00e8 posto in posizione sovraordinata rispetto ai singoli capi di Stato maggiore delle forze armate, e alle dirette dipendenze del Ministro della difesa, quale responsabile dell\u2019organizzazione militare ed in particolare della pianificazione, della predisposizione e dell\u2019impiego delle forze armate nel loro complesso.\nTale legge ha conferito al Capo di Stato maggiore della difesa il ruolo di guida dello strumento militare nel suo insieme, nella duplice veste di Capo di Stato maggiore in quanto tale e di Comandante in capo.\nNel 2000 l'Arma dei carabinieri \u00e8 stata elevata al rango di forza armata, ma resta il divieto per un ufficiale generale dell'Arma a essere nominato al vertice delle forze armate.\nStruttura.\nCapo di stato maggiore della difesa.\nIl capo di stato maggiore della difesa \u00e8 un ufficiale generale dell'Esercito Italiano, della Marina Militare o dell'Aeronautica Militare, che per essere nominato deve avere uno dei seguenti gradi:\nIl vice del capo di stato maggiore della difesa \u00e8 il capo di stato maggiore di forza armata pi\u00f9 anziano. Il Sottocapo di Stato maggiore della difesa \u00e8 invece il capo dello staff dello Stato maggiore.\nNomina.\nIl capo di stato maggiore della difesa viene nominato tramite d.P.R., previa deliberazione del Consiglio dei ministri, su proposta del ministro della difesa.\nGradi di generale e ammiraglio.\nDal 1997, quando viene nominato, il militare riceve il grado di generale (nel caso di Esercito e Aeronautica) o ammiraglio (nel caso della Marina), che sono i gradi massimi delle forze armate italiane.\nNessun altro militare pu\u00f2 assumere questi gradi, anche se il militare non fa parte della stessa forza armata di cui fa parte il capo di stato maggiore della difesa.\nDipendenze gerarchiche.\nDal capo di stato maggiore della difesa dipendono gerarchicamente:\nPer le attribuzioni tecnico-amministrative e tecnico/industriali il ministro della Difesa si avvale del segretario generale della difesa/direttore nazionale degli Armamenti SGD/DNA, che dipende per i compiti tecnico/amministrativi dal ministro e per quelli tecnico/operativi dal capo di stato maggiore della Difesa che regge appunto l'area tecnico/operativa essendo organo di vertice militare delle forze armate e anello di congiunzione tra il vertice politico/strategico e i vertici militari.\nAlle sue dirette dipendenze anche il Sottocapo di Stato maggiore della difesa, che \u00e8 il capo dello staff dello stato maggiore della difesa.\nCompiti attribuiti.\nIl capo di stato maggiore della difesa, dal 1998, per esercitare i suoi compiti si avvale di due organismi paritetici:\nIl capo di stato maggiore della difesa, in base alle direttive imposte dal ministro della Difesa, \u00e8 il responsabile della pianificazione, della predisposizione e dell'impiego delle forze armate e predispone, dopo aver sentito i capi di stato maggiore delle varie forze armate e il comandante generale dell'Arma dei carabinieri, la pianificazione generale finanziaria e quella operativa interforze e definisce i conseguenti programmi tecnico-finanziari.\nInoltre, il capo di stato maggiore della difesa assicura i rapporti con le corrispondenti autorit\u00e0 militari degli altri Stati.\nInfine, il capo di stato maggiore della difesa pu\u00f2 proporre di fare emanare un decreto dal ministro della Difesa per la riorganizzazione delle forze armate.\nIl capo di stato maggiore della difesa coordina e controlla l'attivit\u00e0 di polizia militare, servendosi del Comando generale dell'Arma dei carabinieri per l'elaborazione delle disposizioni di carattere tecnico.\nInoltre, il capo di stato maggiore della difesa \u00e8 membro di diritto del Consiglio supremo di difesa, organo di rilievo costituzionale presieduto dal capo dello Stato.\nComitato dei capi di stato maggiore delle forze armate.\nIl comitato dei capi di stato maggiore delle forze armate \u00e8 l'organo di consulenza del capo di stato maggiore della difesa, che lo presiede.\n\u00c8 composto dai capi di stato maggiore di forza armata, dal comandante generale dell'Arma dei carabinieri e dal segretario generale della difesa.\nCronotassi dei capi di stato maggiore della difesa.\nElenco dei capi di stato maggiore della difesa (fino al 1947 capi di stato maggiore generale) dal 1925 ad oggi."}
{"id": "519758", "revid": "86599", "url": "https://it.wikipedia.org/wiki?curid=519758", "title": "Soraya", "text": ""}
{"id": "519761", "revid": "767487", "url": "https://it.wikipedia.org/wiki?curid=519761", "title": "Bruno Nespoli", "text": "Carriera.\nEsordisce con il , nel campionato di IV Serie 1955-1956, e poi gioca con il nel campionato di Promozione Toscana 1956-1957. Tra il 1957 e il 1959 milita nell', in Serie C, e nel 1959 viene chiamato a svolgere il servizio militare nella Brigata Sassari, assegnato al reparto di stanza a Olbia. Segnalato ai dirigenti locali, esordisce con l' il 20 settembre 1959 contro il , giocando sotto il falso nome di \"Barbelli\" poich\u00e9 sprovvisto di permesso da parte dell'autorit\u00e0 militare. Il debutto ufficiale avviene alla terza giornata, e disputa nel campionato di Serie D 1959-1960 15 partite.\nIl 24 gennaio 1960, durante la partita Olbia-, a seguito di uno scontro di gioco al 35' con l'attaccante ospite Schamous, Nespoli riporta una frattura della base cranica con commozione cerebrale che ne provocano la morte 12 ore dopo. Il 20 giugno successivo al calciatore \u00e8 intitolato lo stadio di Olbia. Il 16 settembre 2018 \u00e8 stata collocata una lapide in sua memoria anche nello Stadio comunale Buitoni di Sansepolcro, sua citt\u00e0 natale."}
{"id": "519766", "revid": "1543377", "url": "https://it.wikipedia.org/wiki?curid=519766", "title": "Rifugio Coca", "text": "Il rifugio Mario Merelli al Coca (chiamato comunemente Rifugio Coca) \u00e8 un rifugio alpino delle Alpi Orobie situato a 1.891 metri di quota, sulle pendici meridionali del pizzo Coca, in Val Seriana, in provincia di Bergamo.\nDescrizione.\nIl rifugio Coca si trova in val di Coca, all'ingresso della \"Conca dei Giganti\", vallone cos\u00ec chiamato per via delle tre vette che lo circondano (pizzo Coca 3.050\u00a0m, pizzo Redorta 3.038\u00a0m, punta Scais 3.038 m), le pi\u00f9 alte delle Alpi Orobie, posto su uno sperone roccioso a picco sulla sottostante valle Seriana superiore, in un ambiente particolarmente severo e selvaggio.\nL'edificio \u00e8 oggi in grado di soddisfare appieno i bisogni degli escursionisti: dispone infatti di una spaziosa sala ristorante, di 70 posti letto divisi in 4 camerone e di servizi igienici con doccia.\nUn'escursione molto frequentata dal rifugio \u00e8 quella che porta al lago di Coca (2.108\u00a0m) in circa 30 minuti. Dal lago si pu\u00f2 poi proseguire verso il pizzo Coca (3.050 m, circa 3 ore di salita) oppure per il passo Coca (2.645 m, 1,30 ore). Di fronte al rifugio \u00e8 allestita una falesia di arrampicata con 7 vie, di difficolt\u00e0 variabile tra il 5b e il 7b.\nStoria.\nIl rifugio venne originariamente costruito dal CAI di Bergamo nel 1919 su progetto dell'ingegnere Luigi Albani, per ricordare gli 11 soci caduti durante la prima guerra mondiale. La struttura consisteva in un solo locale, adibito sia a cucina che a dormitorio. Nel 1957, su progetto dell'architetto Berti Angelina, venne considerevolmente ampliato donandogli l'aspetto odierno, e dotato di alimentazione autonoma tramite una turbina idroelettrica.\nIl 30 settembre 2012 il CAI di Bergamo ha intitolato il rifugio a Mario Merelli, noto alpinista di Lizzola deceduto durante un'ascensione alla Punta Scais il 18 gennaio 2012. Il nome \u00e8 stato quindi ufficialmente cambiato da \"rifugio Coca\" a \"rifugio Mario Merelli al Coca\".\nAccessi.\nL'accesso principale al rifugio \u00e8 il sentiero CAI 301 che, partendo dall'abitato di Valbondione, permette di raggiungere il rifugio dopo circa 3 ore di salita abbastanza regolare, che supera un dislivello di circa 1.000 metri.\nTraversate.\nIl rifugio \u00e8 un punto di appoggio del sentiero delle Orobie Orientali. \u00c8 infatti la meta della 5\u00aa tappa, che dal rifugio Brunone vi giunge in circa 5,30 ore seguendo il segnavia 302, che aggira in quota il versante sud del pizzo Redorta, oppure in 6 ore con il segnavia 330, che \u00e8 tracciato pi\u00f9 in basso. Dal Coca si prosegue poi con la 6\u00aa tappa alla volta del rifugio Antonio Cur\u00f2, tramite il sentiero 303, in circa 3,30 ore."}
{"id": "519768", "revid": "2178917", "url": "https://it.wikipedia.org/wiki?curid=519768", "title": "Aviere", "text": "L'aviere \u00e8 un grado militare delle forze armate; precisamente nell'aeronautica militare.\nNel mondo.\nItalia.\n\u00c8 utilizzato nell'Aeronautica Militare immediatamente inferiore all'aviere scelto. L'aviere non ha distintivo di grado ma sull'uniforme porta solo (sulle spalline dell'uniforme ordinaria) il simbolo della categoria.\nCanada.\nNella Royal Canadian Air Force la denominazione del grado era \"aviator\" ridenominato \"private\", che \u00e8 il grado pi\u00f9 basso della RCAF. Precedentemente al 1968 nella RCAF il grado era aircraftman comune alle altre aeronautiche militari del Commonwealth.\nRegno Unito.\nNella Royal Air Force il grado, con la denominazione di Aircraftman, venne istituito nel 1919, in sostituzione del grado di \"meccanico aereo\", \"private\" e \"clerk\", che erano stati istituiti il 1\u00ba marzo 1918. Vi erano tre gradi distinti: Leading Aircraftman (LAC), Aircraftman 1st Class (AC1) e Aircraftman di 2\u00aa classe. \nNuova Zelanda.\nNella Royal New Zealand Air Force viene usato il grado di \"aircraftman\", indifferentemente per uomini e donne, similmente al grado di seaman (marinaio) della Royal New Zealand Navy.\nStati Uniti d'America.\nNella USAF il grado corrispondente \u00e8 \"Airman\"."}
{"id": "519777", "revid": "287204", "url": "https://it.wikipedia.org/wiki?curid=519777", "title": "Assonometria ortogonale", "text": ""}
{"id": "519778", "revid": "767487", "url": "https://it.wikipedia.org/wiki?curid=519778", "title": "Sezione a disco", "text": "La sezione a disco nell'universo fantascientifico di Star Trek \u00e8 quella struttura facente parte della nave spaziale che \u00e8 posta a prua e ha all'incirca la forma di un grande disco.\nLa sezione a disco \u00e8 collegata alla sezione motori da una colonna, se le due sezioni devono rimanere separate, altrimenti pu\u00f2 includere\nparte o interamente la sezione motori, come nelle navi di Classe Miranda o di Classe Nebula.\nAlcune navi, come quelle appartenenti alla Classe Defiant, appaiono completamente sprovviste di sezione a disco o, si potrebbe dire, la sezione a disco \u00e8 completamente inglobata e compattata tra il gruppo sensori, i banchi phaser, le gondole di curvatura e i propulsori a impulso.\nVi sono navi inoltre che, come per la Classe Galaxy e la Classe Prometheus, hanno la possibilit\u00e0 di distaccare dalla sezione motori la sezione a disco, sia per motivi di sicurezza sia per motivi tattici (spesso infatti i civili presenti su una nave stellare vengono raggruppati sulla sezione disco che, separatasi dalla sezione motori, si dirige al sicuro, mentre la sezione complementare si dirige alla battaglia, o altra situazione pericolosa).\nLa sezione a disco, inoltre, costituisce sempre la parte della nave in cui risiede il ponte di comando e almeno un nucleo del computer, gli alloggi del personale di plancia e un \"arboretum\", o giardino botanico."}
{"id": "519783", "revid": "1543377", "url": "https://it.wikipedia.org/wiki?curid=519783", "title": "M69 (astronomia)", "text": "M 69 (conosciuto anche come NGC 6637) \u00e8 un ammasso globulare visibile nella costellazione del Sagittario.\nOsservazione.\nM69 si individua circa 2,5\u00b0 a nordest della stella , in un campo moderatamente ricco di stelle di fondo; pu\u00f2 essere scorto anche con un binocolo 10x50, seppur con alcune difficolt\u00e0, ma per iniziare la risoluzione in stelle occorrono strumenti piuttosto potenti, come un telescopio con un'apertura da almeno 250mm e sotto un cielo in condizioni ottimali.\nM69 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M69 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM69 fu scoperto da Lacaille, che lo incluse nel suo catalogo degli oggetti meridionali, nel 1752, al Capo di Buona Speranza. Charles Messier, quando cerc\u00f2 quest'ammasso per la prima volta, nel 1764, non riusc\u00ec a trovarlo. Ci riusc\u00ec invece successivamente, nel 1780, e lo descrisse come \"Una nebulosa senza stelle nel Sagittario...Vicino ad essa vi \u00e8 una stella di 9a magnitudine; la sua luce \u00e8 molto debole; pu\u00f2 essere vista solo in un buon cielo, e la minima illuminazione del micrometro la nasconde... La posizione \u00e8 determinata da e Sagittarii. Questa nebulosa \u00e8 stata osservata da M. de Lacaille e riportata nel suo Catalogo...\".\nCaratteristiche.\nM69 si trova ad una distanza di circa 29.700 anni luce dalla Terra e ha un raggio di 42 anni luce. Questo ammasso si trova molto vicino all'ammasso globulare M70; i due oggetti sono separati da 1.800 anni luce, ed entrambi giacciono vicino al Centro galattico.\nM69 \u00e8 uno dei ammassi globulari pi\u00f9 ricchi come contenuto di metalli, quindi le sue stelle presentano un'abbondanza relativamente alta di elementi pi\u00f9 pesanti dell'elio. Ci\u00f2 nonostante, questo valore \u00e8 significativamente inferiore a quello delle stelle pi\u00f9 giovani (Popolazione I), come ad esempio il Sole, ad indicare che anche questo ammasso globulare si form\u00f2 in epoche cosmiche antiche, quando l'universo era formato da elementi meno pesanti.\nM69 risulta finora povero di stelle variabili: il totale di quelle note a tutt'oggi \u00e8 fermo ad otto, due delle quali di tipo Mira, con un periodo di circa 200 giorni."}
{"id": "519784", "revid": "287204", "url": "https://it.wikipedia.org/wiki?curid=519784", "title": "Hilary Hahn", "text": "Universalmente ritenuta una virtuosa di questo strumento, ha vinto tre Premi Grammy e numerosi altri premi. Parla inglese, tedesco, francese e giapponese. Dopo aver cominciato a suonare violino a 4 anni con il metodo Suzuki, a dieci decide di lasciare la scuola per potersi dedicare alla musica.\nGiovinezza e prime esperienze.\nHa iniziato a suonare il violino un mese prima di compiere quattro anni col Programma Suzuki del Peabody Institute di Baltimora. Ha partecipato a un corso Suzuki per un anno. Tra il 1984 e il 1989 ha studiato a Baltimora con Klara Berkovich. Nel 1990, a dieci anni, \u00e8 stata ammessa al Curtis Institute of Music di Filadelfia, dove \u00e8 diventata allieva di Jascha Brodsky. Ha studiato con lui per sette anni imparando gli studi di Kreutzer, \u0160ev\u010d\u00edk, Gavini\u00e8s, Rode, e i Capricci di Paganini.\nNel 1991, ha debuttato con l'Orchestra Sinfonica di Baltimora. Poco dopo, ha suonato con l'Orchestra di Filadelfia, la Cleveland Orchestra, la Pittsburgh Symphony Orchestra e la New York Philharmonic. Nel 1995 ha fatto il suo debutto internazionale in Germania con una performance del Concerto per violino di Beethoven con Lorin Maazel e la Bavarian Radio Symphony Orchestra. Il concerto \u00e8 stato trasmesso in radio e televisione in Europa. Un anno dopo, Hahn ha debuttato alla Carnegie Hall di New York come solista con l'Orchestra di Filadelfia.\nA sedici anni aveva gi\u00e0 completato i requisiti richiesti dal Curtis Institute per diplomarsi, ma scelse di rimanere per seguire corsi ulteriori, fino al conseguimento di un Bachelor of Music nel 1999. Durante questo periodo ha studiato violino con Jaime Laredo, e musica da camera con Felix Galimir e Gary Graffman. In un'intervista concessa alla PBS nel dicembre 2001, ha dichiarato che tra tutte le discipline musicali, quella che pi\u00f9 le interessa \u00e8 l'interpretazione.\nCarriera.\nNel 1996, quando aveva sedici anni, la Sony Music le fece firmare un contratto in esclusiva. Alla scadenza del contratto, per un totale di cinque registrazioni in sei anni, ha deciso di non rinnovare il contratto con la Sony, firmando invece l'anno dopo per la Deutsche Grammophon.\nHahn ha suonato con orchestre come la London Symphony Orchestra, la New York Philharmonic, la Stuttgart Radio Symphony Orchestra e la Singapore Symphony Orchestra. Ha debuttato con la Chicago Symphony Orchestra nel marzo 2007. Sempre nel 2007 ha suonato nella Citt\u00e0 del Vaticano, come parte delle celebrazioni per Papa Benedetto XVI con la Stuttgart Radio Symphony Orchestra diretta da Gustavo Dudamel.\nHa iniziato ad esibirsi e tour in duo crossover con il cantautore Josh Ritter nel 2007 e con il cantautore Tom Brosseau nel 2005.\nOltre ad essere una violinista solista, Hahn si \u00e8 esibita anche come musicista da camera. Dall'estate del 1992 si \u00e8 esibita quasi ogni anno con la Skaneateles Festival di Musica da Camera di Skaneateles, New York. Tra il 1995 e il 2000 si \u00e8 esibita e ha studiato musica da camera presso il Festival di Musica Marlboro nel Vermont, e nel 1996 ha lavorato come artista e membro del programma di mentoring musica da camera di The Chamber Music Society del Lincoln Center.\nIn un'intervista del 1999 con \"Strings Magazine\", Hahn ha citato le persone che pi\u00f9 hanno influenzato il suo sviluppo come musicista, citando David Zinman, direttore della Baltimore Symphony, e suo mentore da quando aveva dieci anni, e Lorin Maazel, con cui ha lavorato in Europa suonando con la Bavarian Radio Symphony Orchestra.\nHilary Hahn sente che a volte gli amanti della musica classica \"la rendono difficile per le persone che la accostano per la prima volta. Penso che anche se le persone si presentano in jeans e borchie, \u00e8 bello che tutto il mondo della cultura sia interessato alla musica. A volte la gente dimentica che \u00e8 la musica ci\u00f2 che importa, non il modo di comportarsi e di vestire.\"\nDurante i concerti spera in un silenzio assoluto da parte del pubblico durante l'esecuzione. \"Non per snobismo o sacro rispetto per la musica, ma solo perch\u00e9 cos\u00ec tutti (compresi gli esecutori) possono sentire. La grande musica pu\u00f2 essere molto confortevole e rilassante, e si pu\u00f2 dormire, a patto di non russare\".\nStrumenti.\nHilary Hahn suona una copia del Cannone di Paganini fabbricata dal liutaio francese Jean-Baptiste Vuillaume nel 1864"}
{"id": "519785", "revid": "3899656", "url": "https://it.wikipedia.org/wiki?curid=519785", "title": "Vol. 4", "text": ""}
{"id": "519789", "revid": "1226", "url": "https://it.wikipedia.org/wiki?curid=519789", "title": "Punk Revival", "text": ""}
{"id": "519792", "revid": "599013", "url": "https://it.wikipedia.org/wiki?curid=519792", "title": "Ato Boldon", "text": "In carriera ha vinto quattro medaglie olimpiche (un argento e tre bronzi) in due edizioni consecutive dei Giochi ( e ), nonch\u00e9 un oro, un argento e due bronzi ai campionati mondiali. Essendo sceso 28 volte sotto il muro dei 10 secondi nei 100 metri piani, Boldon risulta il terzo atleta di sempre in questa graduatoria dietro lo statunitense Maurice Greene (53) e il giamaicano Asafa Powell (98).\nBiografia.\nAll'et\u00e0 di 14 anni si trasferisce negli Stati Uniti d'America dove inizialmente gioca a calcio, per poi dedicarsi all'atletica leggera a partire dal 1990. Si mette in luce nel 1992 conquistando un doppio oro sui 100 e 200\u00a0m ai Mondiali juniores di Seul (doppietta ottenuta per la prima volta da un atleta in questa competizione); nello stesso anno, ai Giochi olimpici di Barcellona, disputa sia i 100 che i 200\u00a0m, non andando per\u00f2 oltre le batterie.\nLa sua prima medaglia arriva ai Mondiali del 1995, con un bronzo nei 100 metri. Dopo due bronzi olimpici (100 e 200\u00a0m) ad Atlanta 1996, l'anno successivo, vincendo i 200\u00a0m ai Mondiali di Atene, diventa il primo atleta di Trinidad e Tobago a conquistare un titolo iridato. Nel 1998 vince i 100 ai Giochi del Commonwealth di Kuala Lumpur. Saltati i mondiali del 1999 a Siviglia, ai Giochi olimpici di Sydney 2000 vince l'argento nei 100 ed il bronzo nei 200 metri.\nDopo un avviso di garanzia per doping, ai Mondiali del 2001 disputatisi ad Edmonton \u00e8 quarto nei 100 e terzo nella staffetta 4\u00d7100\u00a0m, ma a causa della squalifica comminata per uso di sostanze proibite a Tim Montgomery, che aveva vinto l'oro nella 4\u00d7100\u00a0m e l'argento nei 100\u00a0m (dietro Maurice Greene), \u00e8 promosso al terzo posto nei 100 e nella staffetta porta a casa l'argento come secondo componente di una squadra composta anche da Marc Burns, Jaycey Harper e Darrel Brown, dietro al Sudafrica. \nIl 14 febbraio 2006 viene eletto tra i Senatori del suo paese per alti meriti, salvo poi dimettersi da tale carica per allenare i velocisti sauditi in vista di ."}
{"id": "519793", "revid": "438678", "url": "https://it.wikipedia.org/wiki?curid=519793", "title": "Data-link", "text": ""}
{"id": "519799", "revid": "1888309", "url": "https://it.wikipedia.org/wiki?curid=519799", "title": "Scarenna", "text": "Scarenna (\"Scar\u00e8na\" in dialetto comasco) \u00e8 una frazione del comune di Asso, posta ad occidente del fiume Lambro. Nell'ultimo decennio ha visto sorgere diverse case sul suo territorio, ed \u00e8 ora considerata, a buon diritto, la zona residenziale del paese. Lungo la strada che la collega a Caslino d'Erba vi \u00e8 una palestra di roccia, molto apprezzata dagli scalatori.\nIl toponimo originario \"Scar\u00e8na\" deriva probabilmente, secondo il Boselli, dal longobardo \"skarjo\", \"sculdascio\", capo militare diventato amministratore di possedimenti reali, facendo ipotizzare che la frazione, e quindi, forse, anche Asso, appartenesse al fisco regio. Un'altra ipotesi di etimo avvicina il nome al latino \"scarere\", \"diboscare\", accennando ad una zona lungo il Lambro resa libera da alberi. Secondo l'Olivieri la voce deriverebbe dal provenzale \"escareno\", \"fianco rovinato di una montagna\".\nMonumenti e luoghi d'interesse.\nChiesa di Santa Maria in Angeretta.\nCarlo Mazza, in \"Memorie storiche della Vallassina\", riporta che la chiesa di Santa Maria in Angeretta, detta \u00abantichissima\u00bb, fu eretta nella ghiaia del letto del Lambro, che ora scorre a poche centinaia di metri di lontananza, e che aveva allagato quel terreno in un'inondazione.\nLo stesso autore riferisce che nel 1570 Carlo Borromeo ordin\u00f2 che venisse deviata la roggia che scorreva presso i muri di questa chiesa, che venisse dotata di un pavimento di mattoni in sostituzione di quello selciato, ed altre operazioni; altrimenti, sarebbe stata demolita.\nRiguardo all'origine del nome, egli scrive che: \nDi origine medievale, la chiesa \u00e8 stata completamente ricostruita nel 1909 ed ampliata negli ultimi anni dello stesso secolo, inglobando un edificio vicino; conserva ora una pregevole scultura moderna del Cristo Risorto. La piazza antistante \u00e8 stata ora completamente rivestita in pav\u00e9.\nTorre dei Pallavicini.\nLa torre dei Pallavicini di Scarenna fu eretta nel 1140, data che era riportata sullo stemma. Si pu\u00f2 vedere ancora oggi, sebbene abbia subito numerose modificazioni.\nIl \"Punt de la Fola\" e il Nuovo Ponte della Vallassina.\nIl \"punt de la Fola\" (in lingua locale, \"ponte del macero\") \u00e8 il vecchio ponte sul Lambro che univa Asso con Scarenna. Nel 1999, in occasione del gemellaggio con Saint-P\u00e9ray, \u00e8 stato restaurato e su di esso \u00e8 stato vietato il traffico, che ora, invece, scorre sul ponte nuovo, poche decine di metri pi\u00f9 a valle. In mezzo al ponte nuovo, inaugurato nel giugno 1999, vi \u00e8 una scultura con una targa su cui si legge, in latino, italiano e assese:\nOltolina.\nNel dicembre del 1888 si costitu\u00ec giuridicamente, ad Asso, la societ\u00e0 in accomandita semplice \"Fratelli Oltolina\", che segn\u00f2 il passaggio alla fase industriale. Il cotonificio, ancora attivo, si trova nella frazione di Scarenna, vicino al \"punt de la Fola\".\nL'arrivo degli Oltolina fu dovuto all'ottimale lavorazione delle folle e delle tintorie locali \u00abper il bel appretto che ivi si d\u00e0 alle stoffe, lo spurgo dell'olio, la nettezza e la lucentezza dei colori\u00bb. Le valassinesi erano note per l'abilit\u00e0 nel filare la lana e soprattutto la seta. Una filanda lavorava, sfruttando l'energia idraulica fornita dalle pale di un mulino sul Lambro, mentre una piccola fabbrica produceva tele e fazzoletti, finendo i greggi che arrivavano dai paesi vicini. Su questa professionalit\u00e0 secolare si innest\u00f2 l'iniziativa dei fratelli Augusto e Giuseppe Oltolina che, acquistata la filanda di seta, installarono telai per la produzione di tessuti di cotone, panni di lana e seta. L'\"\"Ultulina\" divenne, nel tempo, l'industria simbolo per la valle, in grado di dare lavoro, raggiungendo anche mille dipendenti, in maggioranza donne. I rapporti in fabbrica rispondevano a quelli che caratterizzarono lo sviluppo industriale, ma per operai ed impiegati, di Asso e dei paesi viciniori, l'\"Ultulina\"\" rappresent\u00f2 la possibilit\u00e0 di non emigrare, evitare pendolarismi pesanti e fornire alla famiglia un'entrata sicura, da affiancare a quella, tradizionale ma sempre pi\u00f9 povera e marginale, dell'agricoltura.\nNel settembre del 1944, fu saccheggiato da canzesi, assesi e sfollati, esasperati ed affamati, un deposito di pacchi della Croce Rossa Internazionale, per prigionieri di guerra inglesi, presso il Cotonificio. Non furono effettuate rappresaglie dai tedeschi grazie agli interventi di Luigi Oltolina e delle autorit\u00e0 ecclesiastiche. Secondo alcune voci, i tedeschi avrebbero evitato reazioni, avendo per primi saccheggiato il deposito, lasciando la seconda scelta agli italiani.\nNegli anni ottanta del XX secolo, gli Oltolina lasciarono il timone dell'industria, che per\u00f2 ha conservato, a sottolineare la garanzia di seriet\u00e0 e qualit\u00e0, il nome di \"Cotonificio Oltolina Spa\".\n\"Ponte di Brooklyn\".\nNel 1991 venne inaugurata una passerella pedonale e ciclabile in acciaio sul Lambro, ora soprannominata dagli assesi \"ponte di Brooklyn\" per la vaga somiglianza strutturale, che collega Scarenna alla stazione di Canzo-Asso delle Ferrovie Nord Milano Esercizio. Questo ponte ruppe ulteriormente l'isolamento della frazione dopo il ponte sul vecchio guado del fiume, in localit\u00e0 Ca' Bianca di Caslino d'Erba.\nNel 2003 la passerella \u00e8 stata tinteggiata con colori sgargianti che ne esaltano la struttura, a cura dell'architetto Raffaele Gagliardi.\nStoria.\nScarenna fu un antico comune del Milanese.\nRegistrato agli atti del 1751 come un villaggio di 101 abitanti, nel 1786 entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1797 e nel 1798.\nPortato definitivamente sotto Como nel 1801, alla proclamazione del regno d'Italia napoleonico nel 1805 risultava avere 104 abitanti. Nel 1809 il municipio fu soppresso su risultanza di un regio decreto di Napoleone che lo annesse a Canzo, ma tre anni dopo fu spostato sotto Asso: tutte queste innovazioni furono comunque annullate dagli austriaci nel 1816 dopo il loro ritorno. Nel 1853 il paese risult\u00f2 essere popolato da 158 anime, salite a 163 nel 1871. Il municipio non ebbe comunque pi\u00f9 lunga vita, perch\u00e9 gi\u00e0 nel 1878 il governo di Vittorio Emanuele II lo soppresse annettendo nuovamente ad Asso."}
{"id": "519830", "revid": "767487", "url": "https://it.wikipedia.org/wiki?curid=519830", "title": "Zombi 3", "text": "Zombi 3 \u00e8 un film del 1988 diretto da Lucio Fulci, tuttavia le riprese furono portate a termine sotto la regia di Bruno Mattei e Claudio Fragasso. La sceneggiatura \u00e8 stata scritta da Fragasso e sua moglie Rossella Drudi. \"Zombi 3\" \u00e8 stato distribuito nel circuito cinematografico italiano il 29 luglio 1988.. Il produttore del film, Franco Gaudenzi, anzich\u00e9 distribuire il film nelle sale tramite la sua Flora Film, si affida alla D.M.V. distribuzione di Luciano Martino, che all'epoca distribuiva moltissimi film di vario genere.\nLa sceneggiatura del film tratta la storia del virus \"Death One\", in grado di risvegliare i morti. Il virus viene rubato all'interno di una base militare da un gruppo di malviventi, ma durante la fuga, uno di loro ne viene a contatto. L'uomo infettato si trasforma, dunque, in uno zombi e muore. Il suo corpo viene cremato e le ceneri sparse nella citt\u00e0; tuttavia esse contagiano un gruppo di uccelli, che iniziano ad attaccare le persone, moltiplicando gli infetti dell'epidemia. Mentre la trasmissione del virus dilaga, tre militari in permesso e un gruppo di ragazze tenteranno di salvarsi dentro un albergo per evitare l'infezione.\nIl film \u00e8 il sequel ufficiale del cult horror \"Zombi 2\", che venne girato da Fulci nelle Filippine nel 1979, con un budget molto ristretto. \"Zombi 3\" \u00e8 noto al pubblico italiano per la sua travagliata realizzazione e per i problemi che sorsero sul set, ma viene soprattutto ricordato per i molteplici errori, la scarsa recitazione e la comicit\u00e0 involontaria. Rispetto al primo film, \"Zombi 3\" venne proiettato regolarmente solo nei cinema italiani, e non ebbe successo, cos\u00ec nel resto del mondo venne distribuito direttamente per l'home video. La critica italiana e quella americana bocciarono il film soprattutto per la trama priva di senso e per la mancanza di continuit\u00e0 causata dall'alternarsi di tre diverse regie.\nTrama.\nUn gruppo di malviventi ruba delle fiale contenenti un virus letale, detto \"Death One\", da una base militare. Durante la fuga, uno di loro viene colpito, gli sfugge di mano la valigetta in cui custodiva il virus e ne rimane contagiato. Per catturare l'uomo ed evitare che possa infettare altre persone, un medico, il dottor Older, e il Generale Morton decidono di far circondare la cittadina. Intanto il ladro \u00e8 riuscito a nascondersi in un albergo e i sintomi dell'infezione si manifestano rapidamente. I militari riescono a individuare il nascondiglio, lo circondano e fanno evacuare la zona, ma quando lo trovano, l'uomo \u00e8 gi\u00e0 morto. Il generale ordina che i presenti vengano uccisi e sepolti, che sia demolito l'albergo e che il ladro sia cremato. Non viene prestata attenzione, tuttavia, al fumo e alle ceneri, che si disperdono sulla citt\u00e0 infettando uno stormo di uccelli.\nLa settimana seguente, un gruppo di militari in permesso e un gruppo di ragazzi si incontrano casualmente. Una ragazza, Lia, viene attaccata da alcuni uccelli infetti e contrae il virus. La scena si sposta su altri due ragazzi, Patricia e Glen, che viaggiano in automobile. Anche quest'ultimo \u00e8 ferito da uno stormo di uccelli. Raggiunta una stazione fuori servizio, Patricia scende dall'auto per cercare dell'acqua per Glen, ma viene attaccata da uno zombi che cerca di ucciderla con un machete. Sfuggita all'aggressione, Patricia riesce a tornare nell'auto dopo aver incendiato la stazione.\nAlcuni scienziati, intanto, rilevano alti valori di radioattivit\u00e0 causati da una nube tossica. Quando delle persone entrano in contatto con essa, sono spinti a uccidere, a promuovere disordini e a praticare il cannibalismo. Di nuovo, si cerca di circoscrivere l'area, mentre gli scienziati iniziano a cercare un antidoto. I ragazzi dell'autobus insieme ai militari arrivano nell'albergo da cui \u00e8 scaturita l'infezione. Le condizioni di Lia peggiorano; una delle ragazze e Bo, uno dei militari, vanno in cerca di un dottore, mentre gli altri perlustrando l'albergo trovano una cassa piena di armi. La macchina sulla quale viaggiano Bo e la ragazza si ferma per un guasto. La ragazza va in cerca di acqua, ma \u00e8 aggredita da uno zombi. Sentendo le sue urla, Bo la raggiunge per salvarla, ma viene aggredito a sua volta dalla ragazza stessa, che cerca di morderlo. Sebbene venga circondato da altri zombi, riesce a fuggire e incontra Patricia e Glen in macchina che si stanno dirigendo verso l'ospedale di Santa Monica. Mentre si fa sera, Glen attacca Patricia e Bo riesce a fermarlo, ma viene circondato nuovamente dagli zombi e ucciso. Mentre scende dall'auto, Patricia, inseguita, si ferisce a una gamba. Riesce comunque a seminare il gruppo di zombi, gettandosi da un ponte sospeso nell'acqua sottostante.\nNell'albergo due ragazzi si mettono a cercare del cibo, ma mentre aprono il frigo vengono attaccati e uccisi da una testa mozzata che si trovava al suo interno e dal corpo dello zombi. Una delle ragazze, Nancy, viene attaccata da Lia, diventata ormai zombi. Nancy ha la meglio e butta Lia da una finestra. Patricia raggiunge l'albergo e informa i ragazzi dell'imminente arrivo degli zombi che la stavano seguendo. Tutti insieme iniziano a barricarsi all'interno della struttura. Le difese non sono per\u00f2 sufficienti e, durante l'assalto, uno dei ragazzi viene ucciso. I sopravvissuti lasciano l'albergo e si dirigono verso la foresta.\nIl giorno seguente, Roger viene attaccato mentre \u00e8 di guardia. Uno zombi lo trascina verso il fiume, dove il ragazzo riesce a liberarsi. Scopre cos\u00ec delle canoe, che serviranno a tutti per risalire il fiume. Mentre gli scienziati continuano a cercare una cura, i soldati stanno disinfestando le zone contaminate. I ragazzi attraccano in una zona che sembra sicura per fasciare la gamba di Patricia, ma qui uno di loro, David, viene ucciso dal fuoco di alcuni militari che sparano loro contro. Costretti a fuggire verso una zona pi\u00f9 sicura, i ragazzi arrivano in un centro adibito per ospitare i superstiti, e mentre Roger e Kenny controllano il perimetro, Patricia e Nancy trovano nell'infermeria una donna che sta per partorire. Patricia va a cercare i due ragazzi, ma viene sorpresa nuovamente da Glen, che cerca di ucciderla. Mentre Nancy sta assistendo la partoriente, viene attaccata e uccisa da uno zombi e dal neonato zombi della donna incinta. Intanto i ragazzi vengono attaccati da un gruppo di militari, ma riescono a liberarsi e tornano da Patricia che ha appena ucciso Glen. I ragazzi escono dal centro e vengono attaccati da altri zombi, ma riescono ancora a fuggire, questa volta con un elicottero. Roger per\u00f2 non riesce a salire a bordo e muore.\nMentre Kenny e Patricia scappano, accendono la radio e sentono uno speaker, diventato anche lui zombi, che incoraggia i suoi simili a conquistare il mondo e a cibarsi della carne umana.\nProduzione.\nRegia di Fulci.\nDopo le due pellicole commissionate dalla Alpha Cinematografica, che vennero realizzate per il mercato straniero, Fulci tent\u00f2 di ritornare alla ribalta con il sequel del film horror \"Zombi 2\", che lo aveva portato alla notoriet\u00e0 internazionale. L'idea iniziale di Fulci, Gianfranco Clerici e Vincenzo Mannino era quella di girare il sequel in 3D, con il titolo provvisorio di \"Zombi 3D\". Il film doveva essere un colossal con i morti viventi e venne presentato con la frase di lancio \"Sarete immersi nel terrore\". I tre proposero l'idea a dei produttori esteri che inizialmente accettarono, ma poi espressero delle perplessit\u00e0 per le difficolt\u00e0 che dava il procedimento 3D. In quel periodo poi il film horror in 3D \"\", non ebbe successo in Italia e i produttori abbandonarono totalmente l'idea. Durante un'intervista fatta dal giornale \"Mad Movies\", Claudio Fragasso ha dichiarato che la storia del 3D fu inventata e solamente usata per motivi pubblicitari, e infine che non sono mai state girate scene in 3D per il film.\nDurante questo periodo Fragasso e sua moglie Rossella Drudi scrissero una sceneggiatura che presentarono ai produttori della Variety. I produttori chiesero a Fragasso e a Bruno Mattei di realizzare il film, ma dato che entrambi i registi erano occupati, i produttori decisero di affidare la sceneggiatura a Fulci, dato che aveva gi\u00e0 diretto \"Zombi 2\". Fulci venne poi contattato dal suo agente Attilio De Santis, che gli chiese di realizzare \"Zombi 3\". Fulci era titubante, anche se il suo agente lo convinse dicendogli \u00abFulci, accetta. Hanno i soldi, buona produzione, bravi attori, nelle Filippine...\u00bb, cos\u00ec Fulci accett\u00f2 e part\u00ec nelle Filippine con sua figlia. Le riprese iniziarono nel settembre 1987, durarono circa cinque settimane e si svolsero a Los Ba\u00f1os nelle Filippine. Il film venne girato con il titolo provvisorio \"Revenge of the Zombies\".\nNel corso degli anni, si sono diffuse tre storie per quanto riguarda la regia di Fulci in \"Zombi 3\". Alcune fonti sostengono che Fulci abbia dovuto abbandonare il set a causa di malattia (un'ascite secondo Mattei), inoltre il clima delle Filippine non giov\u00f2 a suo favore, per questo fece ritorno a Roma. Altre fonti sostengono che Fulci abbia abbandonato il set a causa di forti contrasti con la produzione e con Fragasso. Infine Fragasso in un'intervista ha sostenuto che Fulci abbia completato il film e che sia rimasto nelle Filippine per tutte e cinque le settimane stabilite, ma il produttore accortosi dopo il montaggio che era necessario girare altri venti-trenta minuti di pellicola per rendere il film pi\u00f9 completo, abbia dovuto chiamare un altro regista per terminare le riprese.\nRegia post-Fulci.\nFulci gir\u00f2 circa 70-75 minuti, che il produttore ritenne insufficienti per un film. Assegn\u00f2 quindi ad altri il compito di girare nuove scene di collegamento, per rendere il film pi\u00f9 lungo. Generalmente vengono indicati due registi che andarono nelle Filippine per terminare il lavoro cominciato da Fulci, Claudio Fragasso e Bruno Mattei; entrambi per\u00f2 non appaiono nei crediti del film. Fragasso appare solo come sceneggiatore.\nSecondo Rossella Drudi dopo che in una notte scrisse le scene di collegamento mancanti, il giorno seguente Fragasso part\u00ec per le Filippine per girare le ultime scene, con parte degli attori mancanti, in sequenze nuove e con nuovi attori. Quando Fragasso arriv\u00f2 alle Filippine raggiunse Mattei che stava girando \"Robowar - Robot da guerra\" e i due si divisero le scene che girarono separatamente, dato che non erano pi\u00f9 in buoni rapporti.\nIn varie occasioni Fulci ha ribadito che non considera suo il film. Sebbene Fragasso e Drudi abbiano dichiarato che Fulci abbia approvato il lavoro alla sua conclusione, quest'ultimo successivamente critic\u00f2 impietosamente il risultato raggiunto da Mattei e Fragasso, insultando entrambi.\nSceneggiatura.\n Il soggetto e la sceneggiatura del film sono stati scritti da Claudio Fragasso e da sua moglie Rosella Drudi, sebbene quest'ultima non appaia tra i crediti finali in alcuna versione del film. Inizialmente la sceneggiatura non era destinata a Fulci, e Fragasso durante un'intervista spieg\u00f2 che \u00abQuesta sceneggiatura era una specie di vendetta di \"Virus\". Siccome \"Virus\" non era poi diventato il film che volevamo, \"Zombi 3\" doveva essere quello che \"Virus\" non era stato.\u00bb Difatti secondo alcune interviste rilasciate dalla Drudi la sceneggiatura sarebbe stata realizzata da lei e da Fragasso con la complicit\u00e0 di Fulci. Dopo aver terminato la sceneggiatura, la Drudi la present\u00f2 a Fulci. Secondo una clausola contrattuale, Fulci avrebbe potuto rifiutarsi di procedere nella realizzazione del film, se non gli fosse piaciuta la sceneggiatura. Tuttavia, il regista apprezz\u00f2 la versione che gli venne sottoposta anche se si rese conto che non avrebbe potuto realizzarla cos\u00ec com'era scritta, perch\u00e9 troppo costosa. La Drudi allora si propose per apportare le dovute modifiche e renderla cos\u00ec pi\u00f9 \"leggera\", ma Fulci le rispose che l'avrebbe fatto lui in un secondo momento.\nNel corso di un'intervista molto successiva al film, la Drudi ricostruisce la nascita della prima sceneggiatura, legata al film precedente, con opportune differenze. \u00abAl posto del college americano c'era un viaggio di piacere di un gruppo di giovani ragazzi, tra di loro c'erano anche dei militari che facevano il doppio gioco, pi\u00f9 un gruppo di militari americani che erano l\u00ec per proteggere le segretissime sperimentazioni per armi batteriologiche ad opera militare\u00bb. Tra gli aspetti del film pi\u00f9 apprezzati dall'autrice, c'\u00e8 il parto di una donna sana ma contagiata dal virus, con un neonato zombi.\nNella sceneggiatura per\u00f2 non era previsto che il film venisse girato nelle Filippine, perci\u00f2 questa sub\u00ec dei rimaneggiamenti e dei tagli sul posto, ma non da parte della Drudi. Dopo che Fulci abbandon\u00f2 il set, il produttore richiam\u00f2 la Drudi e Fragasso per comunicargli che il film non era completo e in una notte la Drudi scrisse la parte mancante, provando a dare un senso al tutto, scrivendo in base a quello che era stato girato precedentemente. Secondo la Drudi comunque Fulci a lavoro ultimato approv\u00f2 il tutto.\nCast.\nCome protagonisti vennero scelti Beatrice Ring che interpret\u00f2 Patricia, Deran Sarafian nel ruolo di Kenny, e Ottaviano Dell'Acqua, nel film accreditato come Richard Raymond, che interpret\u00f2 Roger. Sarafian successivamente diventer\u00e0 un prolifico regista di episodi di serie televisive drammatiche, tra cui \"CSI - Scena del crimine\" e \"Dr. House - Medical Division\". Dell'Acqua inoltre aveva gi\u00e0 collaborato con Fulci per \"Zombi 2\", ricoprendo per\u00f2 il ruolo marginale dello zombi.\nNelle scene girate da Fulci compariva anche Luciano Pigozzi, conosciuto anche con lo pseudonimo Alan Collins. Pigozzi era celebre per le sue apparizioni nei gotici italiani, mentre nel film di Fulci interpret\u00f2 il \"Direttore dell'impianto\", anche se successivamente le scene vennero cancellate. Durante questo periodo Pigozzi era impegnato nelle Filippine anche con le riprese di \"Strike Commando 2 - Trappola diabolica\" e \"Robowar - Robot da guerra\", entrambi diretti da Bruno Mattei. Anche queste riprese dell'attore non compaiono nei film e vennero cancellate.\nTra gli attori non protagonisti, Mike Monty e Massimo Vanni erano anch'essi impegnati con i vari film diretti da Mattei nel 1988, inoltre Vanni comparir\u00e0 anche nel sequel di \"Zombi 3\" diretto da Fragasso, \"After Death (Oltre la morte)\". Ulli Reinthaler che interpreta Nancy aveva gi\u00e0 collaborato con Fulci in \"Aenigma\". Dell'Acqua e Reinthaler sono gli unici attori del cast che avevano gi\u00e0 collaborato con Fulci.\nDurante le riprese Fragasso e Mattei appaiono in un cameo mentre mettono in una fornace il corpo di uno zombi con le sembianze di Fulci. Durante un'intervista Mattei ha ricordato questa scena come \u00abomaggio \"cattivello\" [...] fatto a Lucio\u00bb, mentre Fragasso in un'intervista ha dichiarato che non c'\u00e8 alcun nesso tra lo zombi e Fulci.\nFotografia.\nCome direttore della fotografia venne ingaggiato Riccardo Grassetti. Inizialmente il film doveva essere realizzato in notturno, ma le condizioni di salute di Fulci non lo permisero perch\u00e9 le notti erano troppo umide. Allora il film venne girato durante il giorno e, per simulare l'effetto notte, in interni. Fosse stato ambientato nella giungla delle Filippine, avrebbe sicuramente offerto altre suggestioni.\nScene tagliate.\nAlcune scene girate furono eliminate dal montaggio finale del film:\nIl prologo, in cui il Dottor Holder e il suo assistente tentano di rianimare un corpo, \u00e8 incluso nella versione giapponese distribuita dalla \"Tokuma Video and Magnet DVD\". Queste tre scene sono state restaurate e incluse nella versione italiana del DVD edito da Cinekult nel 2011. Alcune scene sono state restaurate in America nel 2002 e distribuite dalla \"Shriek Show\".\nColonna sonora.\nLa colonna sonora del film fu composta da Stefano Mainetti insieme alla band Clue in the Crew. Le musiche usate vanno dal rock alla musica elettronica. Il CD comprende anche un libretto di otto pagine con le note della figlia di Fulci, Antonella, pi\u00f9 un piccolo riassunto della trama del film con delle immagini. La colonna sonora \u00e8 stata pubblicata per la prima volta in Italia nel 1997 dalla Beat Records Company in formato digitale. Successivamente \u00e8 stata pubblicata in Nord America dalla Phantom il 28 ottobre 2008. La colonna sonora \u00e8 composta da 15 tracce, e dura circa 43 minuti.\nMentre recensiva \"Zombi 3\", Jay Slater nel suo libro \"Eaten Alive!: Italian Cannibal and Zombie Movies\", ha definito le musiche di Stefano Mainetti \u00absuperbe\u00bb. Giulio De Gaetano del sito Indie Horror ha valutato positivamente le musiche: \u00abStefano Mainetti [...] riesce a firmare un vero e proprio piccolo capolavoro. Atmosfere oscure e criptiche dove orde di famelici zombies compaiono dal buio, costringendo la vittima a rintanarsi in un angolo cieco dove inevitabilmente ne diverr\u00e0 pasto. Splendide le varie sequenze (otto tracce) che formano il tema principale di \"Zombi 3\", con l'appeal gotico grazie all'uso sapiente di cori maschili e femminili che si intrecciano con gli archi in un crescendo di tensione veramente unico.\u00bb. Successivamente ha terminato la recensione scrivendo che l'album \u00e8 \u00abUn lavoro da ascoltare assolutamente, specialmente per chi ha sempre amato le influenze musicali degli anni ottanta nelle colonne sonore. Complimenti.\u00bb.\nGuido Henkel sul sito \"DVD Review\" ha dato un giudizio orientato sul negativo alle musiche, sostenendo che il lavoro di Mainetti ricorda quello di Fabio Frizzi per altri film di Fulci, ma ha anche evidenziato che le musiche \u00abnon riescono a catturare lo stato d'animo dell'ambiente altrettanto bene.\u00bb Il sito \"Digital Retribution\" invece ha dato un giudizio negativo all'audio mentre recensiva il DVD del film, descrivendo la colonna sonora \u00abpiatta [...] e non particolarmente degna di nota\u00bb; mentre le musiche sono state definite \u00abinsopportabili\u00bb.\nDistribuzione.\nTitoli per l'estero.\nIl film usc\u00ec nel Regno Unito come vero sequel di \"Zombi 2\", infatti \"Zombi 2\" venne distribuito come \"Zombie Flesh Eaters\" mentre \"Zombi 3\" venne distribuito come \"Zombie Flesh Eaters 2\". In Argentina, Francia e Stati Uniti invece venne distribuito come \"Zombi 3\"; in Portogallo sottotitolato con \"A Revolta dos Mortos-vivos\" e in Germania con \"Ein neuer Anfang\". Rispetto a \"Zombi 2\", i titoli di Francia, Germania Ovest e Spagna non coincidono come sequel, ma vendono indicati come film separati.\nDivieti.\nIl film fu approvato dalla censura il 2 giugno 1988, con il visto n. 83666, e fu vietato ai minori di 14 anni. In Germania \"Zombi 3\" venne inizialmente bandito e successivamente pesantemente tagliato; ne fu comunque vietata la visione ai minori di 16 anni. In Norvegia pass\u00f2 nel 2008 la versione non tagliata, con divieto ai minori di 18 anni. Negli Stati Uniti la Motion Picture Association of America catalog\u00f2 la pellicola sotto il visto R (Restricted), che viene usato per contraddistinguere i film con violenza, gore e che utilizzano linguaggio scurrile. Successivamente il DVD della \"Shriek Show\" fu distribuito senza tagli. Nel Regno Unito il film venne pesantemente tagliato, tant'\u00e8 che alcune scene vennero eliminate e il minutaggio ridotto. Il film tutt'oggi \u00e8 nel Regno Unito vietato ai minori di 18 anni.\nEdizioni home video.\nIl film inizialmente era disponibile in Italia nella versione VHS edita dalla AVOFILM. Il 24 settembre, 2002 il film usc\u00ec in America per la prima volta in DVD, edito dalla \"Shriek Show\" in lingua italiana e inglese.\nLa versione integrale restaurata di 95 minuti (che include tutte le scene eliminate) \u00e8 stata pubblicata da Cinekult in Italia il 19 ottobre, 2010, e contiene vari extra come ad esempio un documentario di 40 minuti che include interviste degli attori Ring, Vanni, Loi e una sezione chiamata \"Lo zombi rifatto\" con interviste a Gaudenzi, Fragasso, Drudi e Mattei. Inoltre \u00e8 inclusa una galleria fotografica e le scene mancanti.\nAccoglienza.\nIncassi.\n\"Zombi 3\" venne distribuito nei cinema italiani il 29 luglio 1988. La prima proiezione avvenne nel cinema Manzoni di Milano. Il film risult\u00f2 un flop, senza neanche riuscire a classificarsi tra i cento migliori incassi della stagione cinematografica 1988/1989. L'insuccesso \u00e8 stato anche attribuito al fatto che, nel 1988, l'horror e lo splatter non attiravano pi\u00f9 spettatori come alcuni anni prima. Il sequel inoltre deluse i fan di \"Zombi 2\". Di conseguenza, \"Zombi 3\" venne distribuito solo in Portogallo il 30 agosto 1989, mentre nel resto del mondo il film usc\u00ec solo in versione VHS per l'home video.\nAnche se il film si \u00e8 guadagnato una certa notoriet\u00e0 nel corso degli anni, non ha mai ricevuto una distribuzione ufficiale nei cinema al di fuori dell'Italia.\nCritica.\nA differenza del film precedente, \"Zombi 3\" ricevette solo recensioni negative, sia da parte della critica italiana che da quella statunitense. Louis Paul ritiene tuttavia che nel corso degli anni il film sia comunque stato rivalutato e sia diventato un cult.\nIn Italia \"Zombi 3\" non \u00e8 stato giudicato positivamente dai critici. Uno dei pochi critici che salv\u00f2 parzialmente il film fu il giornalista Claudio Carabba, dicendo che \u00aba sprazzi si vede il lavoro del regista Fulci\u00bb. La recensione del quotidiano \"Il Messaggero\", ha evidenziato i momenti pi\u00f9 importanti del film e ha concluso dicendo che \u00abLe trame simboliche degli horror-movies sono sincere, per quanto deturpanti; se si passano i rozzi dialoghi, nel caso, c'\u00e8 da riflettere e imparare qualcosa\u00bb. Il sito Film TV assegna al film 2 stelle su cinque e termina la recensione definendolo \u00abgirato senza cura da Fulci, \u00e8 uno dei suoi meno interessanti\u00bb. Roberto Rippa della webzine Rapporto Confidenziale ha definito il film \u00ab[...] brutto. Di pi\u00f9, \u00e8 un non film, un'opera senza capo n\u00e9 coda, raccogliticcia, zeppa di scopiazzature (non citazioni) oltretutto male utilizzate.\u00bb\nNel libro \"The Walking Dead - L'evoluzione degli zombie in TV nel fumetto e nel videogioco\" il film \u00e8 stato accolto negativamente e definito \u00ab[...] molto pi\u00f9 superficiale del capitolo precedente [...]\u00bb e che \u00ab[...] tenta la via della blanda riproposizione delle gi\u00e0 viste storie di contrapposizione tra militari e morti viventi, ma raschia palesemente il barile dei film del genere.\u00bb Roberto Chiti, Roberto Poppi ed Enrico Lancia nella loro enciclopedia dei film descrivono \"Zombi 3\" come un pasticcio commerciale, vecchio e senza idee, che non aggiunge niente ad entrambe le filmografie dei due registi, Fulci e Mattei. Rudy Salvagnini nel \"Dizionario dei film horror\" gli ha assegnato una stella su cinque, e ha scritto che \u00abIl risultato finale \u00e8 una pellicola con poca storia e poche sequenze orrorifiche degne di nota, rimpinzata da inconcludenti scene d'azione con militari che sparano all'impazzata\u00bb; ha criticato negativamente il cast, ma ha aggiunto che \u00abGli zombie non sono male\u00bb. Il \"Fantafilm\" ha definito il film \u00abIndigeribile rimasticatura dei film sugli zombi\u00bb, una recensione simile a quella del \"Farinotti\" che ha scritto \u00abHorror di rara bruttezza, indegno della firma e dell'inventivo Lucio Fulci.\u00bb\nNegli Stati Uniti le poche recensioni presenti nel sito statunitense Rotten Tomatoes sono tutte negative. Mick Martin e Marsha Porter nel libro \"DVD &amp; Video Guide 2005\" hanno definito il film \u00aborribile\u00bb. Jamie Russell nel libro \"Book of the Dead: the Complete History of Zombie Cinema\" ha stroncato il film, descrivendolo come \u00abuna delusione terribile, veramente un pezzo di incompetenza che combina delle performance inette, con una trama ridicola\u00bb. Glenn Kay nel libro \"Zombie Movies: The Ultimate Guide\" ha descritto il film come \u00ab[...] molto brutto, ma \u00e8 comunque presente un sacco di sangue e regala qualche risata involontaria\u00bb. Il giornalista Robert Firsching del sito AllMovie ha assegnato al film una stella e mezzo su cinque e ha criticato negativamente il lavoro di Fragasso e il film in generale.\nSequel.\nSubito dopo l'uscita di \"Zombi 3\", Fragasso prese il controllo della serie e diresse il quarto capitolo, \"After Death (Oltre la morte)\", che venne distribuito negli Stati Uniti d'America con il titolo \"Zombie 4: After Death\". La sceneggiatura del film venne scritta dalla Drudi che aveva gi\u00e0 collaborato con la sceneggiatura e il soggetto di \"Zombi 3\". \"After Death (Oltre la morte)\", come il precedente \"Zombi 3\", non ha niente a che vedere con l'originale \"Zombi 2\", anche se venne spacciato come quarto capitolo della serie. Non comincia, infatti, dal punto in cui termina il terzo, ovvero dopo il diffondersi del virus \"Death One\", ma parte da una nuova infezione. \u00c8 tuttavia accomunato a \"Zombi 3\" dai luoghi delle riprese, le Filippine, scelte, anche in questo caso, per ammortizzare i costi della produzione.\n\"After Death (Oltre la morte)\" \u00e8 considerato da critica e pubblico come il peggiore dell'intera serie, per le scene senza senso, i continui errori da parte della regia e i buchi della sceneggiatura. Inoltre ha sull'IMDb e su Rotten Tomatoes la valutazione, da parte degli utenti, pi\u00f9 bassa della trilogia. \u00c8 indicato come l'ultimo sequel ufficiale della trilogia inaugurata da Fulci, sebbene nel 1988 Joe D'Amato produsse \"Killing Birds\", diretto da Claudio Lattanzi, che venne distribuito negli Stati Uniti con il titolo \"Zombie 5: Killing Birds\".\nAltri film noti come \"Zombi 3\".\nDato il buon successo riscontrato dal filone avviato con \"Zombi\" di Romero e \"Zombi 2\" di Fulci, i distributori italiani cercarono di sfruttare la serie degli zombi distribuendo nel circuito cinematografico alcuni film con il nuovo titolo \"Zombi 3\".\nIl film diretto nel 1974 da Jorge Grau, \"Non si deve profanare il sonno dei morti\" venne rititolato \"Da dove vieni?\" nel 1976 e \"Zombi 3\" nel 1980. Anche il noto \"Zombi Holocaust\", diretto da Marino Girolami che mescola il genere dello zombi movie con quello del cannibal movie \u00e8 conosciuto in America con il titolo \"Zombie 3\". Sempre nel 1981 in Italia venne distribuito il film \"Le notti del terrore\" diretto da Andrea Bianchi; il film \u00e8 stato distribuito con diversi titoli, tra cui anche \"Zombi 3: The Nights of Terror\". Infine il noto \"Rabid - Sete di sangue\" diretto da David Cronenberg, circol\u00f2 riedito in alcune sale dell'Italia meridionale, soprattutto a Napoli e nella provincia, come \"Zombi 3\".\nTutti questi film comunque non hanno niente a che vedere con i film di Fulci e Romero."}
{"id": "519832", "revid": "1543377", "url": "https://it.wikipedia.org/wiki?curid=519832", "title": "Afrin (fiume)", "text": "L'Afrin (o Aafr\u00eene) \u00e8 un fiume lungo 197\u00a0km che nasce in Turchia, attraversa la Siria per circa 80\u00a0km per poi ritornare in Turchia, dove, nella pianura di Amik, sfocia nel fiume Oronte.\nNelle vicinanze di Aleppo il fiume forma delle cascate ed \u00e8 attraversato da un ponte romano.\nNella valle del fiume Afrin si trova il sito archeologico di Ain Dara, sede di un'antica citt\u00e0 neo-ittita, risalente al I millennio a.C. Nella stessa valle sono situate anche le rovine della cattedrale di Simeone Stilita il Vecchio, che fu costruita nel V secolo su una terrazza naturale, attorno alla colonna sulla quale si ritir\u00f2 a vivere il santo."}
{"id": "519836", "revid": "51127", "url": "https://it.wikipedia.org/wiki?curid=519836", "title": "Aafr\u00eene", "text": ""}
{"id": "519846", "revid": "729019", "url": "https://it.wikipedia.org/wiki?curid=519846", "title": "Hawker Siddeley Harrier", "text": "LHawker Siddeley Harrier (\"Albanella\") \u00e8 il primo esempio concreto di caccia a decollo verticale (V/STOL), fa parte della 1\u00aa generazione progettato e prodotto dall'azienda britannica Hawker Siddeley, e il cui sviluppo successivo \u00e8 stato continuato dalla Bae dopo l'acquisizione dell'azienda.\nL'Harrier ha avuto molto successo in termini di tecnica ed operativit\u00e0, tanto che ne sono state ricavate versioni imbarcate per la Royal Navy e i Marines. Discusso per il ridotto carico utile e raggio d'azione, la sua versione navalizzata, il Sea Harrier, dimostr\u00f2 il suo valore bellico ed operativo durante la guerra delle Falkland (o Malvinas) nel 1982, dove fu soprannominato dai piloti argentini \"la muerte negra\" per la sua livrea color antracite e per le terribili perdite che inflisse ai Dagger ed A4 Skyhawk argentini. Il costo elevato, a causa delle sue peculiari caratteristiche V/STOL, ne ha tuttavia limitato la diffusione all'estero. Un suo derivato supersonico, conosciuto come progetto P.1154, non ha avuto seguito.\nDopo la acquisizione della Hawker da parte della British Aerospace (BAe), una versione statunitense fu sviluppata dalla McDonnell Douglas (oggi Boeing) e venne chiamata AV-8B Harrier II.\nStoria.\nSviluppo.\nLo Hawker P.1127 fu il primo esempio di aereo a decollo / atterraggio verticale, e anche la NASA se ne interess\u00f2 subito. Il cuore dell'aereo era una turboventola che emetteva il getto necessario per la spinta attraverso quattro ugelli, due anteriori freddi e due posteriori caldi. Questi ugelli potevano ruotare lungo un arco di 100\u00b0 per portare l'aereo da un volo orizzontale ad uno a punto fisso, o addirittura dare una leggera spinta all'indietro.\nImpiego operativo.\nOltre alla RAF e alla Royal Navy, la Marina Indiana lo ha utilizzato nella versione navalizzata per le sue portaerei Vikrant e Viraat, ex navi britanniche.\nLa marina spagnola ed i marines statunitensi ne hanno acquistati rispettivamente 20 e 120, i primi chiamati AV8 Matador ed i secondi AV8A.\nEntrambe le versioni sono essenzialmente dei GR.3 privi del designatore laser nel muso (cio\u00e8 GR.3 prima versione) con minime modifiche all'avionica (per conformarsi a quella in uso nei rispettivi paesi) e alle radio.\nI velivoli spagnoli sono dotati di due vistose antenne a lama sul dorso della fusoliera, per comunicare con la \"portaerei\" e le truppe a terra.\nI velivoli Americani invece sono dotati solo di un'antenna a lama.\nDall'AV8A discende l'AV8C, costruita per\u00f2 in pochi esemplari, e comprendente modifiche all'avionica oltre all'aggiunta di due vistosissime pinne ventrali sui cannoncini, ancora pi\u00f9 grandi di quelle gi\u00e0 installate, e molto simili a quelle degli AV8B americani.\nVersioni.\nVarianti terrestri.\nLe versioni terrestri sono state la GR.1, GR.3 (successivamente migliorata con un telemetro laser / rilevatore laser nel caratteristico muso alla \"Snoopy\"), GR.5, GR.7 e GR.9 monoposto e GR.2, GR.4 biposto per addestramento operativo. La GR.7 e la GR.9 hanno capacit\u00e0 ognitempo e notturne, grazie ad un Flir montato sopra il musetto e agli NVG (Night Vision Goggles) indossati dal pilota.\nDalla versione GR.5 in poi gli aerei sono dotati della nuova ala, pi\u00f9 lunga del 50%, con quattro piloni in pi\u00f9 e capace di trasportare carburante in serbatoi integrati dentro l'ala stessa.\nAnche la cabina di pilotaggio \u00e8 stata modificata : rialzata, con un nuovo muso e con nuova strumentazione, nonch\u00e9 con comandi HOTAS.\nInteressante notare come la RAF abbia dotato i propri Harrier GR. 5, 7 e 9 di un sistema ad aria compressa per sganciare gli NVG dal casco di volo del pilota subito prima dell'eiezione, per evitare ferite al collo dovute alla resistenza aerodinamica creata dagli NVG stessi quando il pilota lascia la cabina.\nVarianti navali.\nLe versioni navali sono state la FRS Mk1 e FRS Mk2 (Fighter Recon Strike) per la Royal Navy e la FRS Mk51 per la marina indiana.\nLa versione FRS Mk1 \u00e8 essenzialmente un GR.3 con il muso modificato per ospitare un radar di ricerca e tiro \"Blue Fox\" e un abitacolo rialzato, non per aumentare la visibilit\u00e0 del pilota (cosa comunque bene accetta e necessaria), ma per fornire pi\u00f9 spazio sul cockpit per alloggiare lo schermo del radar ed i relativi comandi.\nLa FRS Mk1, cos\u00ec come la GR.1 pu\u00f2 trasportare due missili Sidewinder sui piloni subalari esterni.\nSuccessivamente alla guerra delle Falkland gli Harrier furono dotati di \"mensole\" per il trasporto di quattro Sidewinder sui due piloni subalari esterni (due per pilone). Verniciati integralmente di un colore grigio antracite che si adattava alle esigenze mimetiche del Sud Atlantico, vennero soprannominati \"la muerte negra\" (la morte nera) dagli argentini, stabilendo un'assoluta superiorit\u00e0 aerea sulle isole, abbattendo in vari duelli i Mirage IIIC, A4 Skyhawk e IAI Dagger senza subire perdite; i Sea Harrier persi furono vittime del fuoco dell'artiglieria o dei missili antiaerei lanciati da terra.\nNonostante il grande successo della versione FRS Mk 1 nella guerra delle Falkland, i suoi limiti furono subito evidenti:\nradar troppo poco potente, poco sofisticato e con una capacit\u00e0\" Look Down / Shoot Down\" (localizzare bersagli a una quota inferiore a quella dell'aereo e colpirli) molto limitata in presenza di terraferma, oltre alla mancanza di missili a guida radar. Alla mancanza iniziale di dispensatori di chaff (laminette di alluminio per il disturbo passivo delle frequenze radar avversarie) gli equipaggi sopperirono con l'ingegno, inserendo strisce di stagnola tagliate artigianalmente negli aerofreni, in modo da avere a disposizione almeno una \"nuvola\" di disturbo per ogni missione\nTutto ci\u00f2 port\u00f2 alla versione successiva, la FRS Mk2, con un radar \"Blue Vixen\" con capacit\u00e0 Look Down / Shoot Down e missili AIM-120 Slammer a guida radar attiva.\nLa ridotta potenza del motore e quindi la ridotta capacit\u00e0 di \"bring back\" (cio\u00e8 la capacit\u00e0 di riportare a casa le armi non utilizzate), soprattutto in climi caldi, ne ha determinato il ritiro alla met\u00e0 del 2006, e la sostituzione con la versione GR.9, che per\u00f2 non \u00e8 dotato di radar e di conseguenza non ha capacit\u00e0 di impiegare missili a guida radar attiva, cio\u00e8 guidati dal radar dell'aereo lanciatore.\nArmamento.\nLe versioni fino alla GR.3, incluse le versioni FRS Mk 1 e 2 hanno quattro piloni subalari, e tre sotto la fusoliera, due dei quali dedicati solo agli eventuali cannoncini ADEN da 30\u00a0mm (con 150 colpi). Qualora i cannoncini non fossero presenti, venivano montate due piccole pinne ventrali, che aiutavano ad intrappolare un \"cuscino\" d'aria durante l'hovering, e quindi ad aumentare la capacit\u00e0 di sostentamento dell'Harrier.\nLa versione FRS Mk2, unica nel suo genere, pu\u00f2 trasportare due missili AIM-120 AMRAAM Slammer al posto dei due cannoncini Aden.\nSolo i due piloni subalari interni sono dotati di connessioni per i serbatoi di carburante.\nUno dei cannoncini pu\u00f2 essere sostituito con un pod per contromisure elettroniche, di foggia simile a quella di un normale cannoncino. Questo pod \u00e8 stato impiegato limitatamente nelle Falklands dai GR.3.\nQueste versioni impiegavano tipicamente razzi aria-terra Matra da 68\u00a0mm (19 razzi per pod), bombe a grappolo BL755 e bombe non guidate da 450\u00a0kg, oltre ai missili Sidewinder (solo sui piloni subalari esterni) e ai pod con bombe da esercitazione.\nAl pilone ventrale pu\u00f2 essere agganciato un pod da ricognizione con 5 macchine fotografiche, 1 anteriore e 4 laterali panoramiche, per fornire una panoramica da orizzonte ad orizzonte.\nLa versione GR.3 \u00e8 inoltre capace di trasportare bombe a guida laser (come avvenne durante la guerra delle Falkland) da 450\u00a0kg e dal 2007 il modello GR.9 \u00e8 abilitato all'uso delle Paveway.\nLe versioni FRS possono anche trasportare missili antinave Sea Eagle, radiati per\u00f2 alla fine degli anni novanta, a causa della loro incapacit\u00e0 di operare in ambienti litoranei.\nLe Versioni GR. 5, 7 e 9 hanno invece otto piloni subalari e 3 ventrali.\nSu due dei piloni ventrali possono essere montati due cannoncini da 25\u00a0mm, sostituti dei vecchi cannoncini ADEN da 30\u00a0mm.\nIronia della sorte, questi nuovi cannoncini non sono ancora entrati in servizio, a causa di continui problemi di sviluppo.\nUno di questi cannoncini pu\u00f2 essere rimpiazzato, nelle versioni GR.7 e 9, da un pod Lightening II, di designazione laser per bombe a guida laser della classe Paveway.\nQuando i cannoncini non sono installati, al loro posto sono presenti due pinne, per gli stessi motivi prima elencati.\nDegli otto piloni subalari, due sono dedicati esclusivamente ai Sidewinder (i secondi dall'interno), per liberare gli altri piloni per altri carichi offensivi. \nQuesti piloni sono montati sulle carenature dei ruotini di estremit\u00e0, e si protendono notevolmente in avanti; nella versioni GR.9 sono anche dotati di contenitori-lanciatori di chaff.\nI piloni subalari interni e intermedi (ma non quelli per i Sidewinder n\u00e9 quelli pi\u00f9 esterni) sono dotati di connessioni per il trasporto di serbatoi supplementari.\nL'armamento trasportabile \u00e8 uguale a quello dei precedenti GR.3, con in pi\u00f9 l'aggiunta di missili Maverick (raramente utilizzati).\nLa versione GR.9 \u00e8 dotata anche dei nuovissimi missili anticarro Brimstone, trasportabili su tutti i piloni subalari (eccetto quelli riservati ai Sidewinder) su rastrelliere triple, per un totale massimo di 18 missili.\nQuesti missili sono stati richiesti dalla RAF come rimpiazzo per le ormai vecchie bombe a grappolo anticarro BL755."}
{"id": "519847", "revid": "3535", "url": "https://it.wikipedia.org/wiki?curid=519847", "title": "Sezione a Disco", "text": ""}
{"id": "519849", "revid": "3535", "url": "https://it.wikipedia.org/wiki?curid=519849", "title": "Cassa da morto", "text": ""}
{"id": "519851", "revid": "125824777", "url": "https://it.wikipedia.org/wiki?curid=519851", "title": "Willie Nelson", "text": " Nella sua lunga carriera, Willie Nelson ha lavorato anche come attore, sia per il cinema che per la tv, partecipando a quasi quaranta film, in alcuni dei quali anche nel ruolo di protagonista, come in \"Barbarosa\" di Fred Schepisi, dove interpreta appunto Barbarosa, e in \"Accordi sul palcoscenico\" (\"Honeysuckle Rose\") di Jerry Schatzberg, dove recita accanto a Dyan Cannon e Amy Irving.\nNel 1979 ha interpretato la parte di Wendell Hickson nel western moderno \"Il cavaliere elettrico\" di Sydney Pollack. Le canzoni country di questo importante film sono tutte cantate da Nelson.\nLa rivista \"Rolling Stone\" lo ha inserito alla 77\u00aa posizione tra i migliori chitarristi di tutti i tempi.\n\u00c8 stato il protagonista del settimo episodio della terza stagione di Miami Vice dal titolo \"El Viejo\" in cui interpreta un Texas Ranger che interferisce con l'attivit\u00e0 sotto copertura di Sonny Crockett; nel 1996 \u00e8 stato guest star, nei panni dello sceriffo federale Elias Burch, nell'episodio \"La leggenda vivente\" della serie La signora del west; nel 2002 \u00e8 stato altres\u00ec protagonista dell'undicesimo episodio della prima serie di Monk dal titolo \"Monk e il cantante country\"; ha recitato in un breve cameo in \"\"; ha interpretato zio Jesse nel film del 2005 \"Hazzard\", tratto dall'omonima serie televisiva; ha recitato nel ruolo di s\u00e9 stesso nel film \"Sesso e potere\" con Robert De Niro e Dustin Hoffman; infine ha nuovamente interpretato s\u00e9 stesso nel film \"Swing Vote - Un uomo da 300 milioni di voti\" con Kevin Costner ed ha doppiato se stesso in una puntata dei \"I Simpsons\". In una intervista al David Letterman Show nel 2012 ha dichiarato che Django Reinhardt \u00e8 il migliore chitarrista di tutti i tempi.\nBiografia.\nInfanzia e primi successi del '50.\nWillie Hugh Nelson nasce ad Abbott nel Texas il 29 aprile del 1933 da Myrle Marie Greenhaw ed Ira Doyle Nelson. Gi\u00e0 da ragazzo suona e canta musica country che ascolta dalla radio e a soli dieci anni debutta in un'orchestra boema suonando la polka. Agli inizi degli anni '50 studia a Waco alla Baylor University e conosce Martha Mathews, un'indiana Cherokee con la quale si sposa. In questi stessi anni pur facendo svariati lavori tra cui il venditore di libri, l'insegnante e il disc jockey continua a scrivere musica e la sua prima canzone pubblicata \u00e8 \u201cFamily Bible\u201d.\nNel 1959 si trasferisce a Nashville dove ottiene un contratto con la casa discografica Pamper Music Publishing e fa amicizia con Ray Price che lo inserir\u00e0 nella sua band come bassista.\nAnni '60.\nNelson mette in piedi un suo complesso, The Record Men, con il quale gira per tutto il sud ovest degli Stati Uniti. Inizia a incidere per la Liberty e lancia singoli quali \"Touch Me\" e \"Willingly\" cantati insieme alla nuova moglie Shirlie Collie. Nel '64 ormai membro del Grand Ole Opry di Nashville passa a incidere per la RCA. \u00c8 questo il periodo delle polemiche per il suo stile non fedele ai canoni del country tradizionale e presto Nelson si stancher\u00e0 del poco fruttuoso contratto con la RCA e di Nashville.\nAnni '70.\nProprio nel '70 Nelson ha l'occasione di cambiare vita approfittando dell'incendio della propria casa e torna nel Texas a Austin dove incide il 33 giri \"Yesterday's Wine\" considerato dallo stesso cantante uno dei suoi migliori capolavori musicali (miscela di country, honky tonk, western swing, gospel e blues). Sempre con la RCA incide \"Phases &amp; Stages\" che vende pi\u00f9 di quattrocentomila copie. \u00c8 proprio quest'alta vendita che spinge la Columbia a ingaggiare Nelson che sale di prepotenza nelle classifiche country e in quelle rock grazie all'album \"Red Headed Stranger\" e al singolo \u201c Blue Eyes Crying In The Rain\u201d. E la sua conferma arriva nel '76 con la raccolta di vecchie canzoni incise con la RCA e brani di Waylon Jennings: \"Wanted! The Outlaws\" che oltre ad aver venduto un milione di copie \u00e8 il primo disco country di platino.\nOrmai \u00e8 tutta discesa per il cantante che consolida la sua musica detta outlaw con altri album di successo \"The Troublemaker\", \"Stardust\" e il disco di platino \"Willie &amp; Family Live\" . Gli anni '70 sono quindi la consacrazione del cantante diventato ormai una super star a tutti gli effetti. Termina infatti il decennio cantando con celebrit\u00e0 quali Kris Kristofferson, George Jones, Ernest Tubb e insieme a Leon Russell conclude un tour lungo due stagioni.\nAnni '80.\nSono gli anni in cui la musica forte e decisa di Nelson si trasforma in pi\u00f9 leggera. \u201cOn The Road Again\u201d, \u201cAlways On My Mind\u201d e \u201cTo All The Girls I've Loved Before\u201d (quest'ultima cantata con Julio Iglesias) e il cd \"Tougher Than Leather\" sono i successi dei primi anni '80. Ma \u00e8 nell'85 che insieme a Waylon Jennings, Kris Kristofferson e Johnny Cash Nelson incide uno dei pi\u00f9 bei dischi del periodo: \"Highwayman\". Nello stesso anno a Champaign, Illinois, per aiutare i coltivatori del Midwest, Nelson organizza il \"Farm Aid\" (ricordando il Live Aid di Bob Geldof).\nNel 1985 partecipa ad USA for Africa, un supergruppo di 45 celebrit\u00e0 della musica pop tra cui Michael Jackson, Diana Ross, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico. I proventi raccolti con \"We Are the World\" furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\".\nNella seconda parte del decennio Nelson continua a incidere molti album, continuando a inserire nelle sue canzoni il nuovo sound pi\u00f9 leggero e lontano dai grandi successi degli anni '70.\nNel 1989 Bono Vox scrive per lui \"Slow Dancing\" (nel 1997 Willie Nelson registrer\u00e0 questa canzone in studio, insieme agli U2, Mickey Raphael e Brian Eno). \"Slow Dancing\" si trova nel B side di \"If God Will Send His Angels\" (U2).\nAnni '90.\nGli anni '90 si aprono con l'uscita di altri album quali \"Born For Trouble\" e \"Highwaymen 2\" (con i soliti interpreti del primo). Nelson \u00e8 poi costretto a incidere un disco per riparare a una serie di evasioni fiscali con l'IRS (ufficio imposte statunitensi) da cui deriva il titolo dell'album \"Who'll Buy My Memories -The Irs Tapes\". Successivamente il disco \"Across The Borderline\" \u00e8 considerato fra le migliori opere del cantante che da ora in poi si fa produrre da Don Was. Dopo l'uscita di \"Healing Hands Of Time\" dove sono presenti alternative versioni dei suoi classici (\u201cCrazy\u201d, \u201cHealing Hands Of Time\u201d, \u201cFunny How Time Slips Away\u201d) incide il terzo e il miglior capitolo degli Highwaymen (\"The Road Goes On Forever\") e una raccolta di cover minori degli anni '50 e \u201860 (\"Just One Love\").\nNel 1994 duett\u00f2 con il mitico cantante Frank Sinatra in \"A foggy day\", che usc\u00ec nel disco \"Duets II\", il penultimo album di \"The Voice\".\nNel '96 il nuovo disco \"Spirit\" \u00e8 il primo album di un artista country ad essere pubblicato dalla Island. \u201cI Thought About You, Lord\u201d, \u201cYour Memory Won't Die In My Grave\u201d, \u201cShe Is Gone\u201d sono le canzoni di maggior successo di questo disco, scarne nella strumentazione quanto profonde a livello di songwriting.\nLa discografia di Nelson si arricchisce di anno in anno di pubblicazioni delle pi\u00f9 varie come \"Night And Day\" (disco unicamente strumentale), \"Milk Cow Blues\" (con ospiti come B.B.King e Dr. John) o album dal vivo come \"Live And Kickin'\" fatto per festeggiare i 70 anni del cantautore dove partecipano cantanti quali Ray Charles, Eric Clapton, Paul Simon e molti altri.\nTerzo millennio.\nNel 2005 compare nel film Hazzard, nella parte di Jessie Duke; nel finale del film incide una cover della sigla originale del telefilm, \"Good Old Boys\", scritta e cantata in origine dal suo amico Waylon Jennings.\nL'ultimo brano \"My Medicine\" di Nelson uscito nel 2008 vede una particolare collaborazione insieme al rapper losangelino Snoop Dogg.\nNel 2015 pubblica l'album \"Django and Jimmie\" insieme a Merle Haggard.\n\u00c8 presente anche nell'annuale tributo a John Lennon, cantando una sua personale versione di \"Imagine\".\nNel 2016 pubblica un album tributo alla musica di George Gershwin intitolato \"Summertime: Willie Nelson Sings Gershwin\". Nel disco compaiono due duetti con Sheryl Crow e Cindy Lauper. Nel corso dello stesso anno partecipa ad alcune tappe del tour di Neil Young accompagnato dai Promise of The Real, la band di Lukas Nelson (figlio di Willie).\nPremi e riconoscimenti.\nIl suo nome \u00e8 stato inserito nella Songwriters Hall of Fame"}
{"id": "519856", "revid": "256896", "url": "https://it.wikipedia.org/wiki?curid=519856", "title": "Karl Wilhelm Pohlke", "text": "Fu anche insegnante di geometria descrittiva.\nIl suo nome \u00e8 legato al cosiddetto Teorema di Pohlke, o dell'assonometria, da lui enunciato in un contesto elementare, e dimostrato dal matematico Hermann Amandus Schwarz nel 1864. Il teorema di Pohlke \u00e8 stato nel tempo ampiamente generalizzato, ed oggi \u00e8 parte della geometria descrittiva.\nBiografia.\nKarl Wilhelm Pohlke ricevette la sua formazione da William Hensel alla Royal Academy of Arts di Berlino e fece il suo debutto nel 1832 alla mostra d'arte locale. Dopo la laurea, si guadagn\u00f2 da vivere per diversi anni dipingendo quadri paesaggistici, e dando lezioni private di tecnica del disegno in prospettiva. Pohlke si trasfer\u00ec in Francia nel 1835, dove fece i suoi studi di formazione supplementare all'Ecole des Beaux-Arts di Louis Etienne Watelet e L\u00e9on Cogniet a Parigi. In seguito si trasfer\u00ec in Italia. Dopo l'assenza di 10 anni, nel 1845, si trasfer\u00ec nuovamente a Berlino. Qui ottenne nel 1849 alla Royal Academy of Architecture un lavoro come docente e professore di geometria descrittiva e prospettiva per la costruzione.\nTra il 1860 e il 1876 pubblic\u00f2 un libro di testo in due volumi di geometria descrittiva, che ebbe il soprannome di \"insieme di Pohlke\", o \"legge di assonometria\". Combutt\u00f2 le teorie espresse in questo suo libro nel 1853 che non furono riconosciute come valide.\nMor\u00ec il 27 novembre 1876 a Berlino."}
{"id": "519857", "revid": "770813", "url": "https://it.wikipedia.org/wiki?curid=519857", "title": "BAE Hawk", "text": "Il BAE Hawk, precedentemente Hawker Siddeley Hawk poi BAe Hawk, \u00e8 un monomotore a reazione da addestramento intermedio-avanzato di costruzione britannica realizzato dagli anni settanta ed attualmente ancora in produzione nelle sue versioni aggiornate.\nL'Hawk progettato e sviluppato dalla Hawker Siddeley, venne prodotto da questa azienda fino al suo assorbimento nella British Aerospace, che a sua volta \u00e8 stata assorbita dalla BAE Systems.\nDal 1980 \u00e8 l'aereo impiegato dalla pattuglia acrobatica della Royal Air Force, i Red Arrows.\nDall'Hawk venne sviluppato l'addestratore avanzato per l'US Navy T-45 Goshawk, grazie alla collaborazione tra la British Aerospace e la statunitense McDonnell Douglas.\nUtilizzatori.\nvedi \"McDonnell Douglas-BAe T-45 Goshawk\""}
{"id": "519859", "revid": "122265332", "url": "https://it.wikipedia.org/wiki?curid=519859", "title": "Asafa Powell", "text": "Powell \u00e8 il quarto uomo pi\u00f9 veloce della storia sulla distanza dei 100 metri piani, dopo i connazionali Bolt e Blake e lo statunitense Gay. \u00c8 stato detentore del primato mondiale dei 100 metri piani con il tempo di 9\"74, realizzato sulla pista di Rieti il 9 settembre 2007, oltre a detenere il record sull'insolita distanza delle 100 iarde con 9\"07 ottenuto a Ostrava il 27 maggio 2010.\nIn carriera ha fatto registrare per ben 98 volte tempi inferiori ai 10 secondi sui 100 metri, guadagnando il primo posto nella graduatoria all-time, davanti a Maurice Greene (53 volte). \u00c8 tra l'altro sceso 8 volte sotto la barriera dei 9\"80 (che solo 9 atleti sono riusciti a violare), davanti a Tyson Gay e Justin Gatlin (7 volte), secondo solo a Usain Bolt, sceso sotto tale soglia 11 volte (attuale primato).\nBiografia.\nGli inizi.\nInizia a praticare atletica nel 1999, seguendo le orme del fratello Donovan; al contrario di molti suoi connazionali sceglie di restare ad allenarsi a Kingston in Giamaica, invece di andare negli Stati Uniti. Dal 2001 \u00e8 allenato da Stephen Francis ed \u00e8 membro del MVP (Maximising Velocity and Power) Track &amp; Field Club, societ\u00e0 di atletica che ha base alla University of Technology (U-Tech) di Kingston. Il suo esordio in manifestazioni internazionali di alto livello risale ai Mondiali 2003 di Saint-Denis, quando incappa in una squalifica per falsa partenza nei quarti di finale dei 100 metri, assieme all'allora pi\u00f9 noto Jon Drummond.\n2004-2005: l'esordio olimpico e il record mondiale dei 100 m.\nNella stagione 2004, l'atleta giamaicano eguaglia il record di Maurice Greene correndo per 9 volte nel corso dell'anno i 100 m sotto i 10 secondi e presentandosi come possibile favorito per i Giochi olimpici, nonostante la giovane et\u00e0. Ad Atene si qualifica per le finali olimpiche sia nei 100 m che nei 200 m, ma chiude la gara dei 100 m solamente al quinto posto, mentre non partecipa alla finale dei 200 m, dando credito a voci che addebitarono la prestazione mediocre nei 100 m a una indisposizione fisica.\nNello stesso stadio di Atene, il 14 giugno 2005, batte il record mondiale dei 100 m (vento +1,6\u00a0m/s), appartenente a Tim Montgomery (9\"78, poi revocato per doping), fermando il cronometro a 9\"77. La stagione 2005 \u00e8 bruscamente interrotta da un infortunio, che costringe Powell a saltare i Mondiali di Helsinki. I 100 metri, specialit\u00e0 nella quale era il favorito, sono poi vinti dallo statunitense Justin Gatlin.\n2006-2007: la delusione ai Mondiali di Osaka.\nDal 2006, durante il periodo da giugno a settembre che coincide con i meeting europei, si allena con gli altri atleti della sua societ\u00e0 a Lignano Sabbiadoro (Udine), sulla pista di atletica dello Stadio Comunale \"G. Teghil\". Nella cittadina friulana ha corso, in tre edizioni del Meeting Internazionale di Atletica Leggera \"Sport Solidariet\u00e0\", i 50 metri piani al fianco dei disabili ed \u00e8 testimonial dal 2001 del Comitato Sport Cultura Solidariet\u00e0.\nLa stagione 2006 segna la definitiva consacrazione di Powell a migliore centometrista del pianeta: lo sprinter giamaicano resta imbattuto per l'intera annata nei 100 m, vincendo i Giochi del Commonwealth, la Golden League e la World Athletics Final di Stoccarda. Powell eguaglia il proprio record mondiale dei 100 m in due occasioni: l'11 giugno 2006 (vento +1,5\u00a0m/s) a Gateshead, nel Regno Unito, e il 18 agosto 2006 a Zurigo, in Svizzera (+1,0\u00a0m/s). Nel corso del 2006, Powell corre per 12 volte i 100 m sotto i 10 secondi, migliorando il record di 9 volte (detenuto dallo stesso Powell insieme a Maurice Greene).\nNello stesso anno vince tutte le sei gare dei 100 metri piani della Golden League, con i tempi di 9\"98, 9\"85, 9\"85, 9\"77, 9\"99 e 9\"86, centrando cos\u00ec il jackpot e guadagnando 250\u00a0000$.\nPowell perde la sua imbattibilit\u00e0 sui 100 m durante i Mondiali del 2007, tenutisi a Osaka: si presenta all'evento in ottima forma, nonostante una stagione un po' tribolata per via d'alcuni infortuni, e come principale favorito con il solo Tyson Gay a poterlo contrastare, ma in finale il risultato \u00e8 deludente: 9\"96 e terzo posto dietro a Derrick Atkins (9\"91) e a Gay (9\"85), con un vento di -0,5\u00a0m/s. Il risultato \u00e8 nettamente inferiore alle aspettative, visto che l'atleta giamaicano aveva dimostrato durante le ultime stagioni di poter andare facilmente sotto quel tempo e anche di poter battere il tempo fatto registrare da Tyson Gay.\nSi rif\u00e0 parzialmente nella finale della staffetta 4\u00d7100 metri, ricevendo il testimone in quarta posizione e portando, con una poderosa rimonta, la sua nazionale alla medaglia d'argento.\nA Rieti, il 9 settembre 2007, Powell si riscatta, dimostrando che il bronzo ai recenti mondiali \u00e8 solo l'ennesima fatalit\u00e0 in una carriera \"velocissima\" ma ancora avara di trionfi in importanti manifestazioni. Sulla pista laziale migliora il suo record mondiale dei 100 m con 9\"74 (vento +1,7\u00a0m/s), ottenuto in semifinale, correndo alla media di 36,96\u00a0km/h e rallentando un po' verso il finale. Un'ora pi\u00f9 tardi, vince la finale con il tempo di 9\"78 in totale assenza di vento: \u00e8 l'accoppiata ravvicinata pi\u00f9 veloce mai corsa da un essere umano.\n2008: il primo oro olimpico con la 4\u00d7100 m.\nIl record ha per\u00f2 breve durata, perch\u00e9 il 31 maggio 2008, nel corso del Reebok Grand Prix, il suo connazionale Usain Bolt corre i 100 metri in 9\"72, migliorando cos\u00ec il primato della specialit\u00e0.\nIl 22 luglio, al DN Galan di Stoccolma, Powell e Bolt si incontrano sui 100 metri; la gara \u00e8 vinta da Powell per un solo centesimo: 9\"88 contro il 9\"89 di Bolt. I due si reincontreranno poco dopo ai Giochi olimpici di Pechino nella finale dei 100 metri piani. Come la precedente stagione Powell presenta qualche acciacco ma riesce a recuperare e a presentarsi ai Giochi in perfette condizioni e come logico favorito insieme al connazionale Bolt.\nI due impressionano: nelle semifinali i due ottengono 9\"85 (Bolt) e 9\"91 (Powell) con estrema facilit\u00e0 e apparentemente senza fatica, rallentando nella parte finale e senza mai raggiungere all'apparenza il picco di velocit\u00e0 massimo. Nella finale Powell sa che deve sfruttare il suo punto forte e viceversa quello debole di Bolt, la partenza, ma ancora una volta Powell si smarrisce nella finale di un grande evento: 9\"95 e quinto posto finale mentre Bolt vince segnando il nuovo record mondiale in 9\"69, nonostante inizi a esultare diversi metri prima del traguardo. Nonostante il tempo di Bolt fosse forse imbattibile anche per il miglior Powell, la prestazione di quest'ultimo \u00e8 nettamente al di sotto delle potenzialit\u00e0 mostrate negli anni e inferiore anche al 9\"91 ottenuto in semifinale.\nDopo l'ennesima delusione a un'importante manifestazione, la carriera di Asafa Powell non ha certo nascosto le straordinarie doti velocistiche dell'atleta ma \u00e8 stata tuttavia avara di medaglie, anche forse per una serie di spiacevoli coincidenze; si inizia a pensare che l'atleta giamaicano abbia difficolt\u00e0 psicologiche e che non riesca a sopportare la pressione, cosa che lui stesso affermer\u00e0 in un'intervista nel 2011, attribuendo la responsabilit\u00e0 anche agli infortuni.\nUna medaglia arriva comunque prima della fine dei Giochi olimpici, grazie all'oro conquistato nella staffetta 4\u00d7100 metri dove, come l'anno precedente, dimostra la sua grande velocit\u00e0 con un'ultima frazione straordinaria; il tempo di 37\"10, fatto registrare dalla staffetta giamaicana, \u00e8 anche il nuovo record mondiale della specialit\u00e0.\nAnalogamente all'anno precedente, il 2 settembre 2008, pochi giorni dopo la conclusione delle Olimpiadi, Powell sigla al meeting Athletissima di Losanna il suo record personale e il secondo miglior tempo di sempre nei 100 metri piani con il tempo di 9\"72 e con un vento a favore di 0,2\u00a0m/s. Il 5 settembre, al Memorial Van Damme, tappa belga della Golden League 2008, Powell giunge secondo sui 100 m correndo in 9\"83, dietro a Bolt, vincitore in 9\"77. Da notare il vento di -1,3\u00a0m/s e la pista bagnata.\nQualche giorno dopo al Meeting di Rieti fa segnare 9\"77 in semifinale (vento +0,9\u00a0m/s), mentre nella finale effettua una falsa partenza che lo induce a non rischiare la squalifica e quindi a partire lentamente: chiude cos\u00ec con il tempo di 9\"82, con 1,4\u00a0m/s di vento a favore e con un tempo di reazione di 0,195 (0,031 in pi\u00f9 rispetto alla semifinale).\nIn questa stagione Powell riesce a scendere sotto i 10 secondi per 15 volte, ottenendo un nuovo primato.\n2009: il bronzo ai Mondiali di Berlino.\nNel 2009 Asafa Powell si presenta un po' appesantito e fin troppo muscoloso. Non mostra grandi cose durante la stagione, come il sesto posto al meeting di Londra con un modestissimo 10\"26 o la sconfitta al DN Galan di Stoccolma per opera di Tyson Gay (9\"79) e Darvis Patton (9\"95), davanti al 9\"98 del giamaicano. Al Golden Gala ottiene il suo personale stagionale con 9\"88, dietro Gay (9\"77).\nAi Mondiali di Berlino, dove rischia di non partecipare per screzi con la federazione giamaicana, si presenta meno in forma degli anni precedenti e non tra i favoriti. Il 16 agosto conquista la medaglia di bronzo nei 100 m, facendo registrare il tempo di 9\"84 (personale stagionale, rallentando anche nel finale), preceduto dallo statunitense Tyson Gay (9\"71) e dal connazionale Usain Bolt (record mondiale in 9\"58), con un vento a favore di 0,9\u00a0m/s, in quella che passa alla storia come la pi\u00f9 veloce finale dei 100 m di tutti i tempi, che fa sembrare il suo tempo addirittura alto, quando fino ad allora solo cinque atleti, oltre a lui, erano riusciti a registrare un tempo uguale o migliore (Usain Bolt, Tyson Gay, Maurice Greene, Bruny Surin e Donovan Bailey). Il 22 agosto vince un'altra medaglia, grazie al titolo mondiale conquistato nella staffetta 4\u00d7100 m, migliorando il record dei campionati (37\"31).\nAl Memorial Van Damme di Bruxelles riesce a battere Tyson Gay chiudendo in 9\"90, contro un pi\u00f9 modesto 10\"00 dello statunitense, che al meeting successivo si prende una rivincita eguagliando il tempo di Usain Bolt ai Giochi olimpici di Pechino 2008 (9\"69) e correndo la seconda miglior prestazione di tutti i tempi (da notare il vento al limite di +2,0\u00a0m/s), davanti a Powell che chiude in 9\"85. Successivamente il giamaicano segna il suo primato stagionale il 15 settembre a Stettino con il tempo di 9\"82 (vento +1,4\u00a0m/s); la stagione prosegue su alti livelli, ma Powell non riesce a scendere sotto i 9\"80, come non capitava dal 2004.\n2010: l'infortunio all'inguine.\nLa stagione 2010 di Powell inizia sotto i migliori auspici: nella batteria della prima tappa della Diamond League a Doha realizza un tempo di 9\"75, rallentando vistosamente nella parte conclusiva, e nella finale realizza un 9\"81 viziato da una brutta partenza. Entrambi i tempi non sono omologabili perch\u00e9 il vento a favore \u00e8 superiore ai 2,0\u00a0m/s ma dimostrano l'ottimo stato di forma del giamaicano, che come egli stesso dichiara, non era mai andato cos\u00ec forte all'esordio.\nPowell ottiene un altro buonissimo 9\"83 a Ostrava (sul bagnato e con un vento contrario di 0,5\u00a0m/s), passando le 100 iarde in 9\"07 (miglior prestazione mondiale); fa ancora meglio una settimana dopo a Oslo ottenendo un fantastico 9\"72, per\u00f2 non valido a causa della velocit\u00e0 del vento a favore di 2,1\u00a0m/s (0,1 pi\u00f9 del limite consentito).\nIl 10 giugno realizza al Golden Gala di Roma il tempo di 9\"82 (vento +0,6\u00a0m/s) stabilendo il nuovo primato stagionale, che viene in seguito eguagliato da Usain Bolt a Losanna e poi battuto da Tyson Gay a Londra e da Nesta Carter a Rieti, in entrambi i casi con il tempo di 9\"78.\nAl Meeting Areva di Saint-Denis corre in 9\"91 dietro a Usain Bolt che chiude in 9\"84 (vento -0,3\u00a0m/s), purtroppo un infortunio all'inguine lo blocca e gli impedisce di continuare una stagione iniziata nel migliore dei modi, preferendo non rischiare in vista dei Mondiali del prossimo anno.\n2011: la rinuncia ai Mondiali di Daegu.\nAsafa inizia la stagione il 15 maggio, nella seconda tappa della Diamond League a Shanghai, correndo in 9\"95 davanti a Mike Rodgers (10\"01) e Mario Forsythe (10\"12). Il 26 maggio al Golden Gala di Roma arriva secondo in 9\"93, dietro al connazionale Usain Bolt che lo precede di soli 2 centesimi.\nAi trials giamaicani del 25 giugno vince i 100 m, in assenza di Bolt, con un modesto 10\"08, ma ottenuto con un vento contrario di 1,8\u00a0m/s; durante la settima tappa della Diamond League a Losanna chiude primo con l'eccezionale tempo di 9\"78 (vento +1,0\u00a0m/s), scendendo sotto i 9\"80 dopo due anni che non succedeva e migliorando il primato stagionale. Il 10 luglio a Birmingham corre con facilit\u00e0 la semifinale in 9\"95 (vento +1,0\u00a0m/s) e la finale in 9\"91 (vento +0,4\u00a0m/s) con una partenza non delle migliori.\nRinuncia al meeting di Londra preferendo non rischiare in vista dei Mondiali, competizione molto attesa dove tuttavia dar\u00e0 forfait alla gara dei 100 metri piani, a causa di un problema agli adduttori, nella speranza di recuperare in vista di una possibile presenza nella 4\u00d7100 metri. Non riuscendo a prendere il via nemmeno alla staffetta, perde anche l'occasione di realizzare il record mondiale della specialit\u00e0 (ottenuto dalla formazione giamaicana composta da Nesta Carter, Michael Frater, Yohan Blake e Usain Bolt).\nRiesce comunque a concludere la stagione in modo positivo, correndo in 9\"95 al meeting di Zurigo, dietro al campione mondiale Yohan Blake (9\"82), guadagnando 18 punti che gli consento di vincere la Diamond League nei 100 metri piani.\nTerminata la stagione 2011, Powell annuncia che torner\u00e0 a gareggiare nelle gare indoor dopo 8 anni, in preparazione ai Giochi olimpici di Londra, suo principale obiettivo stagionale.\n2012: i Giochi olimpici di Londra.\nInaugura la stagione 2012 indoor correndo al Madison Square Garden di New York l'inconsueta gara dei 50 metri piani in 5\"64, precedendo di tre centesimi il connazionale Nesta Carter. All'Aviva Grand Prix di Birmingham finisce terzo sui 60 metri piani con il tempo di 6\"50 (nuovo primato personale) dietro a Lerone Clarke (6\"47) e Nesta Carter (6\"49).\nL'11 maggio corre la sua prima gara all'aperto al meeting di Doha, venendo battuto per un solo centesimo di secondo dallo statunitense Justin Gatlin, che vince in 9\"87 (vento +0,4\u00a0m/s).\nAd agosto prende parte ai Giochi olimpici di , gareggiando in quella che rappresenta la sua terza Olimpiade consecutiva. Arriva puntuale alla finale dei 100 m, dove si infortuna a met\u00e0 gara, concludendo all'8\u00ba posto in 11\"99.\n2013-2014: la positivit\u00e0 all'anti-doping.\nIl 14 luglio 2013 viene annunciata la positivit\u00e0 di Powell ad un controllo antidoping, effettuato durante i campionati nazionali giamaicani. Ad aprile 2014 la commissione disciplinare antidoping squalifica Powell per 18 mesi. Successivamente il Tribunale Arbitrale dello Sport riduce la pena a 6 mesi; la squalifica \u00e8 retroattiva a partire dal 21 giugno 2013, con conseguente cancellazione dei suoi risultati a partire da tale data.\n2015.\nInizia la stagione all'aperto il 9 maggio al meeting di Kingston, vincendo i 100 m con un ottimo 9\"84 (+1,8\u00a0m/s). Al suo ritorno alla gare dichiara di essersi fidato delle persone sbagliate quando l'avevano trovato dopato.\nAi campionati mondiali di Pechino arriva sesto in 10 secondi netti."}
{"id": "519863", "revid": "7336", "url": "https://it.wikipedia.org/wiki?curid=519863", "title": "Pandiatonismo", "text": ""}
{"id": "519865", "revid": "729019", "url": "https://it.wikipedia.org/wiki?curid=519865", "title": "Aichi B7A", "text": "L' fu un aerosilurante e bombardiere in picchiata monomotore ad ala di gabbiano invertita prodotto dall'azienda giapponese Aichi Tokei Denki nella prima parte degli anni quaranta ed utilizzato dalla Dai-Nippon Teikoku Kaigun K\u014dk\u016b Hombu, l'aeronautica militare della Marina imperiale giapponese, durante le fasi finali della seconda guerra mondiale.\nStoria del progetto.\nIl B7A Ryusei nasce dall'esigenza della Marina imperiale giapponese di dotarsi di un nuovo velivolo\ndestinato a sostituire i Nakajima B6N Tenzan e Yokosuka D4Y Suisei. Per lo sviluppo venne contattata, nel 1941, la Aichi Tokei Denki la quale realizz\u00f2 il prototipo portato in volo per la prima volta nel maggio 1942. Bench\u00e9 fosse stato ritenuto idoneo nel soddisfare le specifiche richieste, a causa di problemi legati alla fornitura dei motori necessari alla sua produzione ne venne ritardata la consegna ai reparti. Data l'avversa situazione bellica in cui versava l'Impero giapponese verso la fine del conflitto e la mancanza di portaerei perse durante gli scontri nel Pacifico, la Marina decise di non investire pi\u00f9 su questo modello, oramai considerato inutile, e la sua produzione si limit\u00f2 a circa un'ottantina di esemplari.\nSebbene leggermente pi\u00f9 lento del D4Y, il Ruisey era dotato di una notevole manovrabilit\u00e0 oltre che risultare sufficientemente veloce da competere con lo Zero e, se fosse stato introdotto in tempo e prodotto su larga scala, sarebbe potuto diventare un serio avversario per i caccia della United States Navy.\nTecnica.\nIl B7A Ryusei aveva un aspetto tradizionale e sfruttava l'opportunit\u00e0 di avere una fusoliera dal ridotto diametro frontale offerto dal compatto motore. Dotata di un lungo abitacolo a due posti in tandem che beneficiava di un tettuccio dall'ampia finestratura, terminava in una coda dall'impennaggio classico monoderiva. La configurazione alare era ad ala di gabbiano invertita, simile a quelle del F4U Corsair, che, oltre ad altri vantaggi, manteneva una sufficiente altezza da terra tale da utilizzare un'elica di grande diametro senza necessitare di lunghe gambe di forza del carrello d'atterraggio che ne compromettevano la robustezza. Questo aveva una configurazione triciclo posteriore classica, con i due anteriori completamente retrattili verso l'interno ed integrati da un ruotino d'appoggio posteriore. La propulsione era affidata ad un radiale Nakajima NK9C Homare a 18 cilindri e raffreddato ad aria in grado di erogare una potenza di 1\u00a0825 CV (1\u00a0360 kW)."}
{"id": "519866", "revid": "767487", "url": "https://it.wikipedia.org/wiki?curid=519866", "title": "The Lickerz", "text": "I The Lickerz sono un gruppo musicale hip hop italiano formato dal beatmaker Luda e dagli MC Libo e Rawl MC (quest'ultimo attualmente in pausa).\nStoria del gruppo.\nLuda e Libo si sono conosciuti quando il primo \u00e8 tornato dalla Grecia, dove ha vissuto per sette anni, a causa dell'attitudine ad una \"street life\" di Libo, il progetto artistico si \u00e8 sviluppato con lentezza: dopo aver formato un quartetto con il nome di Suonitascabili ed aver accumulato esperienza \"live\", i due si sono staccati ed hanno iniziato un lavoro di studio ed ascolto, nel 2002 hanno pubblicato un demo di cinque tracce dal nome \"Talenti\", viene notato da Dj Mesta che ne remixa una traccia e la inserisce nella prima compilation di Radio Italia Network \"Streetflava\".\nNel 2003 dopo alcuni concerti, il duo registra il promo \"Mr. Bredford EP\" destinato solo a riviste e case discografiche, il risultato \u00e8 ottimo e porta i due a registrare un primo prodotto ufficiale assieme ad un terzo membro (attualmente in pausa) Rawl MC, con lui registrano alcune tracce, pubblicate poi su compilation nazionali di valore e concentrano gli sforzi sul loro obiettivo ovvero un disco ufficiale.\nIl gruppo, grazie all'EP omonimo, si fanno un nome presso gli addetti ai lavori, ottimamente recensito il lavoro viene autoprodotto e distribuito da Vibrarecords. Nel settembre 2005 la stessa etichetta discografica pubblica \"Paroleliquide Da No-one City\", il loro primo album ufficiale, che nel suo stile underground unisce testi di una certa profondit\u00e0, le produzioni sono affidate a Luda \nmentre le collaborazioni sono con Jack the Smoker, Principe, OneMic ed altri esponenti dell'hip hop nazionale.\nBrani da citare: Streets in versione remixata da cui hanno creato anche un video musicale."}
{"id": "519870", "revid": "2091899", "url": "https://it.wikipedia.org/wiki?curid=519870", "title": "Dax (Star Trek)", "text": "Dax \u00e8 un personaggio della serie televisiva di fantascienza \"\".\nStoria del personaggio.\n\u00c8 un simbionte Trill, una forma di vita che pu\u00f2 vivere in simbiosi con un ospite umanoide Trill come specie unita.\nOgni unione di Dax con un ospite umanoide crea un nuovo e unico individuo, tuttavia ciascun individuo eredita le memorie e l'esperienza degli ospiti precedenti.\nDax \u00e8 nato sul pianeta Trill nel 2018.\nFino al 2374 Dax \u00e8 stato sposato per sei volte: due mentre era unito a ospiti maschi (Torias, Curzon) e quattro volte mentre era unito a ospiti femmine (Lela, Emony, Audrid, Jadzia). Dai matrimoni ha avuto in tutto nove figli (di cinque ne \u00e8 madre e di quattro ne \u00e8 padre).\nPer pi\u00f9 di 200 anni Dax \u00e8 stato docente di campo di numerosi iniziati Trill e durante questo periodo ha raccomandato il rifiuto di almeno 57 candidati Trill all'unione con un simbionte.\nOspiti.\nTutti gli ospiti di Dax sono stati personaggi importanti che hanno rispettato a pieno l'obbligo di fornire una vita il pi\u00f9 possibile varia al loro simbionte.&lt;br&gt;\nSono stati inoltre personaggi importanti per il pianeta Trill.\nLela.\nLela, primo ospite di Dax, \u00e8 una famosa legislatrice nel governo Trill. \u00c8 la prima donna ad essere ammessa tra i membri del Consiglio; il suo supervisore \u00e8 stato Jobel. Ha un figlio, Ahjess. Nella cerimonia dello Zhian'tara di Jadzia Dax nel 2371, Kira Nerys assume la memoria e la personalit\u00e0 di Lela; in quell'occasione Jadzia osserva che il suo modo di tenere le mani dietro la schiena potrebbe essere un comportamento ereditato da Lela da parte di Dax.\nTobin.\nTobin, secondo ospite di Dax, \u00e8 un ingegnere e matematico brillante, ma estremamente timido le cui conoscenze della tecnologia a sub-impulso sono utili successivamente a Jadzia Dax (\"\"The Siege\").\nTobin \u00e8 stato l'unico ospite di Dax che cerca di coltivare la passione per la botanica, anche se con scarsi risultati.\nTobin non ha molto successo con le donne. Ha due figli, uno dei quali si chiama Raifi. Riesce a fare dei giochi di prestigio e uno dei suoi hobby \u00e8 quello di sviluppare delle dimostrazioni alternative all'ultimo teorema di Fermat.\nIncontra il famoso poeta cardassiano Iloja di Prim mentre quest'ultimo si trova in esilio su Vulcano.\nNella cerimonia dello Zhian'tara di Jadzia Dax nel 2371, Miles O'Brien assume la memoria e la personalit\u00e0 di Tobin.\nEmony.\nEmony, terzo ospite di Dax e ginnasta di successo, migliora le sue capacit\u00e0 di coordinazione dopo l'unione. Nel 2245 si ipotizza abbia avuto una relazione romantica con Leonard McCoy, quando si reca sulla Terra per far parte di una giuria di una competizione ginnica all'universit\u00e0 del Mississippi. (\"Trials and Tribble-ations\")\nEmony ha la strana abitudine di rilassarsi stando in posizione verticale con la testa appoggiata a terra e i piedi all'aria.\nNel rituale dello zhian'tara, Leeta assume la memoria e l personalit\u00e0 di Emony. (Un progetto iniziale prevedeva che a incarnare Emony dovesse essere Keiko Ishigawa, ma l'attrice che impersonava Keiko non era disponibile e si \u00e8 dovuti ripiegare su Leeta). \nAudrid.\nAudrid, quarto ospite di Dax, \u00e8 la direttrice della Commissione Simbiosi Trill e madre di 2 bambini, Neema e Gran (\"Prodigal Daughter\").\nQuando la figlia Neema all'et\u00e0 di sei anni viene ricoverata per due settimane per un attacco di febbre rugalana, Audrid le legge per tutto il tempo tutti i diciassette volumi di Down the River Light, anche quando la piccola era in coma (\"Nor the Battle to the Strong\"). Quindici anni dopo le due non si parlano pi\u00f9 e non si vedono per altri otto anni.\nNel rituale dello zhian'tara, Quark assume le memorie e la personalit\u00e0 di Audrid; Quark \u00e8 fortemente imbarazzato dagli istinti materni mostrati da Audrid e chiede a Jadzia di non rivelare a nessuno cosa sia successo mentre Audrid era nel corpo di lui. \nTorias.\nTorias, quinto ospite di Dax, nel quale \u00e8 vissuto per meno di un anno, deceduto in un incidente con una navetta nel 2285. Secondo le registrazioni ufficiali della Commissione della Simbiosi, Torias rimane in coma per sei mesi prima di morire e quindi Dax viene impiantato in Curzon. In realt\u00e0 Dax viene unito per sei mesi a Joran Belar.\nTorias ha un atteggiamento spensierato riguardo alla vita, che considera troppo corta per privarsi dei piaceri che offre.\nSi considera molto fortunato ad essere stato scelto per l'unione, in quanto il suo essere continuer\u00e0 ad esistere molto dopo la sua morte nella memoria di Dax.\nNella cerimonia dello Zhian'tara di Jadzia Dax nel 2371, Julian Bashir assume la memoria e la personalit\u00e0 di Torias.\nJoran Belar.\nJoran Belar, sesto ospite di Dax, \u00e8 un rinomato musicista specializzato in pianoforte, diplomato in una delle migliori accademie musicali di Trill, come il fratello Yolad.\nSecondo le registrazioni della Commissione della Simbiosi, \u00e8 stato un candidato all'Unione con un simbionte, ma \u00e8 stato espulso dal programma il secondo anno.\nNel 2371 si scopre che nel 2285 Joran \u00e8 stato unito per sei mesi con Dax quando questi \u00e8 stato espiantato da Torias in seguito alla sua morte causata da un incidente con uno shuttle. L'unione tra ospite e simbionte non \u00e8 ottimale e Joran inizia a diventare pi\u00f9 aggressivo e violento, nonostante il fatto che non si verifichi alcun rigetto da parte del simbionte per essere stato impiantato in un soggetto ritenuto non idoneo all'Unione.\nDax viene rimosso da Joran alla morte dell'ospite; la Commissione della Simbiosi cancella tutte le registrazioni dagli archivi riguardo all'unione di Dax con Joran; per quei sei mesi viene annotato che Torias rimane in coma per tutto il tempo e che il simbionte viene rimosso per essere impiantato in Curzon quando i livelli di isoboramina precipitano improvvisamente, mettendo in pericolo la vita del simbionte.\nPer impedire agli ospiti successivi di venire a conoscenza dell'unione non autorizzata con Joran Belar viene attivato un blocco nella memoria del simbionte. Nel 2371 il blocco della memoria comincia a vacillare, mettendo a rischio la vita di Jadzia, l'ospite di Dax in quel momento; grazie alla rimozione del blocco nella memoria avvenuto su Trill, Jadzia venne a conoscenza dell'esistenza di Joran e scopre che il numero di Trill compatibili con l'unione con un simbionte \u00e8 molto pi\u00f9 alto di quello che la Commissione della Simbiosi vuole far credere.\nNella cerimonia dello Zhian'tara di Jadzia Dax nel 2371, Benjamin Sisko assume la memoria e la personalit\u00e0 di Joran. Conoscendo la pericolosit\u00e0 dello stesso Joran, nel rituale Sisko viene rinchiuso in una cella, dove nonostante le misure di sicurezza di Joran/Sisko tenta comunque di assalire Jadzia Dax.\nUcciso nel 2285 (in data stellare 8615.2) in seguito ad un incidente in cui ha assassinato il dottore che l'ha indicato come inidoneo all'Unione.\nCurzon.\nCurzon, settimo ospite di Dax, era anche un intimo amico di Ben Sisko. Era solito battere regolarmente Sisko a Juro-contro-colpo a mani nude (\"Uno strano delitto\"). Egli insegn\u00f2 al guardiamarina Sisko arte, scienze e diplomazia. Curzon disse a Sisko di stare sempre attento al suo caratteraccio, e una volta dovette stenderlo con un cazzotto per impedirgli di uccidere un Tenente Argosiano che gli aveva gettato un drink in faccia (\"Il passato di Dax\"). Pare che provasse un perverso piacere ad assegnare a Sisko il compito di occuparsi degli ospiti di riguardo (\"Il Cucciolo\").\nPrecedentemente Curzon ha ricoperto la carica di ambasciatore della Federazione presso l'Impero Klingon. Agli inizi della sua carriera diplomatica \u00e8 uno dei promotori della pace con i Klingon e rappresenta la Federazione nei negoziati che precedono gli Accordi di Khitomer. \u00c8 un fedele amico di Kor, Kang e Koloth, con i quali si unisce in un patto di sangue per vendicare l'assassinio dei figli dei tre guerrieri klingon avvenuto nel 2290 per mano dell'Albino.\nMentre fungeva da mediatore della Federazione, durante la guerra civile su Klaestron Quattro, si disse avesse ucciso il Generale Ardelon Tandro. Il decesso avvenne trenta anni prima del servizio di Dax su DS9. Venne pi\u00f9 tardi prosciolto da ogni accusa. Prima che morisse Tandro e Curzon erano ottimi amici. Secondo Sisko, Curzon tendeva a prendere alla leggera la propria vita e le proprie responsabilit\u00e0 ed aveva pi\u00f9 difetti del Trill medio; Curzon beveva troppo, e gli interessavano un po' troppo le donne. Un'affermazione corroborata dal fatto che ebbe una relazione con la moglie del suo migliore amico Tandro, Enina Tandro. Fu la confessione di questo fatto da parte di lei che lo discolp\u00f2 dall'accusa di omicidio. Sisko e Curzon erano stati amici per sedici-diciotto anni prima della sua morte. Curzon muore nel 2367 su Risa in seguito al jamaharon con la sua amante Arandis. I suoi ultimi giorni prima di morire li trascorre in un letto di ospedale, urlando contro ai dottori e gli amici che cercavano di tenerlo in vita. Quando alla fine muore, attorniato dalla sua famiglia riunita al capezzale, Dax viene rimosso da Curzon e impiantato nel nuovo ospite Jadzia.\nNel rituale dello Zhian'tara, il Conestabile Odo assume brevemente le memorie e la personalit\u00e0 di Curzon; a causa della natura di mutaforma dello stesso Odo, il trasferimento della personalit\u00e0 di Curzon nel corpo di Odo causa un cambiamento fisico nel conestabile, creando una sorta di ibrido Trill/Cambiante, e a un certo punto Curzon non vuole pi\u00f9 rientrare in Dax; Jadzia dovr\u00e0 sforzarsi per convincerlo a rientrare nel simbionte e ad abbandonare il corpo di Odo, e ci riuscir\u00e0 dicendo, quando Curzon confessa a Jadzia di essere innamorato di lei, che anche lei era innamorata di lui e che i due potranno stare insieme, nello stesso corpo, tramite il simbionte Dax.\nJadzia.\nJadzia, ottavo ospite di Dax, era l'Ufficiale Scientifico Trill assegnato a DS9 nel 2369. Prima di diventare ospite, all'et\u00e0 di ventisei anni, aveva ottenuto ottime lauree in esobiologia, zoologia, astrofisica ed esoarcheologia (\"Il passato di Dax\").\nIn precedenza, Dax, quando era nel corpo ospite di Curzon, un maschio, era intimo amico di Benjamin Sisko. Sisko la chiama ancora a volte 'vecchio mio'. Deve di continuo difendersi dagli approcci del Dottor Bashir, che si \u00e8 innamorato di lei (\"L'emissario\").\nNella sua primissima missione venne decorata da un Ammiraglio Vulcaniano (\"Dramma involontario\").\nHa pi\u00f9 di trecento anni di esperienza scientifica (\"Il cucciolo\"). La sua notevole capacit\u00e0 di concentrazione le permettono quasi di avere ragione di un rompicapo mentale altoniano su cui si sta esercitando da pi\u00f9 di centoquaranta anni.\nViene accusata dell'omicidio, avvenuto trent'anni prima, del Generale Ardelon Tandro, quando l'ospite era Curzon Dax, ed era mediatore della Federazione sul pianeta di Tandro Klaestron Quattro. Decide di rimanere leale e tace riguardo all'accusa per proteggere Enina Tandro, con cui Curzon Dax aveva avuto una relazione.\nNel 2374 sposa Worf con rito klingon, ma muore nello stesso anno ferita a morte da un Pah-Wraith entrato nel corpo di Gul Dukat.\nEzri.\nEzri Tigan, nono ospite di Dax, \u00e8 assistente consigliere a bordo della nave stellare Destiny quando viene affidata alla nave la missione di portare il simbionte Dax sul pianeta natale per venire unito. Durante il viaggio le condizioni mediche di Dax peggiorano notevolmente e si rende necessaria l'unione con l'unica Trill presente e bordo, nonostante il guardiamarina Ezri non sia stata addestrata a ricevere il simbionte. Infatti il periodo di adattamento \u00e8 particolarmente duro per Ezri.\nDopo l'unione Ezri Dax viene trasferita sulla stazione Deep Space Nine in qualit\u00e0 di Consigliere. Presto prende il grado di tenente.\nVerad (scartato).\nVerad fu rifiutato dalla Commissione Valutazione Simbiosi quale aspirante ospite, per l'unione con un simbionte trill. Sebbene il 90% degli aspiranti siano normalmente respinti, egli non accett\u00f2 questa decisione e tent\u00f2 di rubare il simbionte Dax da Jadzia Dax nel 2370.\nFu quasi sul punto di riuscire a portare a termine il suo piano, nel quale si serv\u00ec di Klingon mercenari per sequestrare la stazione DS9 e ordin\u00f2 al personale medico di trasferire il simbionte da Jadzia nel suo corpo.\nL'operazione chirurgica fu completata, ma il personale della stazione riprese il controllo della situazione e l'intervento chirurgico fu ripetuto al contrario, riportando il simbionte nel corpo di Jadzia prima che questo venisse irrimediabilmente danneggiato.\nVerad tent\u00f2 di scappare nel Quadrante Gamma con la sua complice, Mareel, ma lei si rese conto che Verad Dax non era lo stesso uomo del quale prima si era innamorata, contribuendo cos\u00ec alla sua rovina. Sebbene la rimozione del simbionte lasci\u00f2 Verad incapace d'intendere, Mareel promise di prendersi cura di lui per il resto della sua vita (\"Invasive Procedures\"\")."}
{"id": "519875", "revid": "729019", "url": "https://it.wikipedia.org/wiki?curid=519875", "title": "Mitsubishi G3M", "text": "Il Mitsubishi G3M, indicato anche come in base alla convenzione di designazione \"lunga\" (nome di identificazione alleato: Nell) fu un bombardiere medio bimotore ad ala media basato a terra sviluppato dall'azienda aeronautica giapponese Mitsubishi J\u016bk\u014dgy\u014d nei primi anni trenta.\nIntrodotto nel 1936 prest\u00f2 servizio nella Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, prima e durante la seconda guerra mondiale, impiegato sia durante la seconda guerra sino-giapponese che durante la Guerra del Pacifico. Al termine del conflitto alcuni esemplari catturati operarono nella Angkatan Udara Republik Indonesia, l'aeronautica militare indonesiana.\nStoria del progetto.\nLa Marina Imperiale giapponese emise, nel 1933, una serie di specifiche tendenti a rimodernare, con macchine di concezione completamente nazionale, l'intera prima linea dell'aviazione di marina, sia imbarcata che dislocata a terra. Fra le specifiche emesse ve ne era una in particolare, quella riguardante un bombardiere bimotore a grande autonomia basato a terra, che aveva un notevole interesse. Proprio alcuni anni prima il Giappone aveva sottoscritto il Trattato navale di Washington, che limitava il tonnellaggio delle navi portaerei che ogni nazione firmataria poteva immettere in servizio. Con ci\u00f2 si limitava anche in modo piuttosto drastico il numero degli aerei d'attacco imbarcati. Il Giappone, nazione insulare con vitali interessi commerciali e militari nell'Oceano Pacifico, sentiva in particolar modo questa limitazione che non era possibile aggirare che mediante l'impiego di bombardieri basati a terra. Per questa ragione venne emessa la specifica relativa al Bombardiere d'Attacco Sperimentale della Marina 7-Shi, la quale diede origine all'Hiro G2H o \"Tipo 95\". Questo aereo per\u00f2, sviluppato dall'ufficio tecnico dell'Undicesimo Arsenale Tecnico Aeronavale di Kure (Dai-Juichi Kaigun Kokusho (Hiro), prefettura di Hiroshima), fu un fallimento, anche se certe sue caratteristiche erano buone. Con meticolosit\u00e0 tutta giapponese i tecnici non si scoraggiarono e l'anno seguente, sotto la direzione di Isoroku Yamamoto a quel tempo Contrammiraglio e capo della Divisione Tecnica dell'ufficio aeronautico della Marina Imperiale, si rimisero al lavoro, questa volta affidando l'incarico non pi\u00f9 ad un Arsenale Navale, ma ad una ditta affermata quale era la Mitsubishi Industrie Pesanti. Affinch\u00e9 la suddetta ditta potesse lavorare in completa serenit\u00e0 l'Ammiraglio Yamamoto pretese e ottenne che il contratto le venisse affidato senza nessuna competizione e riguardasse non un prototipo di bombardiere, ma un aereo bimotore dotato della massima autonomia possibile, privo peraltro di qualsiasi dotazione bellica.\nLo sviluppo di un tale aereo sperimentale venne affidato al gruppo di progettazione capeggiato dagli ingegneri Sueo Honjo, Tomio Kubo e Nobuiko Kusabake. La loro creatura, denominata Ka.9, manteneva le caratteristiche positive del precedente \"Tipo 95\", quali i propulsori Hiro Tipo 91 raffreddati a liquido e l'ala tipo Junkers. Il prototipo, dalle linee aerodinamiche particolarmente pulite, aveva una fusoliera di sezione veramente minima e carrello retrattile, caratteristica all'epoca innovativa, non solo per il Giappone. La capacit\u00e0 dei suoi serbatoi era di 4\u00a0200 litri, con i quali si otteneva un'autonomia normale di 4\u00a0400\u00a0km e una massima di 6\u00a0050\u00a0km. Il prototipo, portato in volo per la prima volta nell'aprile del 1934 dal pilota collaudatore Yoshitaka Kajima, dimostr\u00f2 un ottimo comportamento in aria, dimostrando di possedere una grande stabilit\u00e0 ed un'ottima manovrabilit\u00e0. Vista la bont\u00e0 del progetto si decise di trarne un bombardiere bimotore capace di trasportare su lunghe distanze un carico bellico di 800\u00a0kg. Contemporaneamente, anche la Nakajima Hik\u014dki KK aveva presentato un proprio progetto di bimotore a grande autonomia denominato LB-2, che i suoi tecnici avevano ottenuto dal DC-2 a quel tempo prodotto su licenza in Giappone. Yamamoto per\u00f2 vegliava e il progetto concorrente venne respinto. La Mitsubishi ebbe perci\u00f2 la luce verde per procedere allo sviluppo del Ka.15.\nTecnica.\nIl nuovo velivolo manteneva l'ala e i motori dei Ka.9, anche se con alcune modifiche di minor conto, e aveva una fusoliera completamente nuova, di diametro maggiorato per poter accogliere le tre torrette retrattili. Non vi era stiva bombe, ma solo dei travetti sotto la sezione centrale della fusoliera. Ai due travetti centrali poteva essere agganciato un siluro pesante da 800\u00a0kg o una bomba da 800 o 500\u00a0kg, oppure due bombe da 250 o da 100. Ai travetti laterali potevano essere agganciate 8 bombe da 60\u00a0kg. Il carrello retrattile, costituito da due gambe singole monoruota a movimento idraulico, era di tipo semplificato e di facile manutenzione. Il ruotino di coda era fisso. La capacit\u00e0 dei serbatoi, causa il maggior peso strutturale, era stata limitata a soli 3\u00a0805 litri, che consentivano comunque un'ottima autonomia.\nI motori erano due Hiro Tipo 91 raffreddati a liquido ed eroganti 750 hp al decollo e 600 hp continuativi. Si trattava di un impianto propulsore parco nei consumi ma di potenza troppo limitata, e ben presto, appena si resero disponibili, vennero sostituiti da altri propulsori pi\u00f9 potenti. Il primo prototipo del Ka.15 venne completato a tempi di record ed effettu\u00f2 il suo primo volo nel luglio 1935 a Kagamigahara, sempre pilotato dal capo collaudatore della ditta Kajima. Fin dai primi voli le sue caratteristiche si dimostrarono ottime: solo l'accoppiamento delle eliche quadripala lignee a passo fisso MW 116 con i propulsori in linea diede qualche problema e in un caso fu ritenuto responsabile di un incidente di volo nel quale and\u00f2 distrutto il secondo prototipo. Per il resto i voli sperimentali non misero in luce inconvenienti degni di nota, anzi dimostrarono che i prototipi 3\u00ba e 4\u00ba, propulsi con i radiali Mitsubishi Kinsei 2 e 3 da 680/790 hp erano pi\u00f9 veloci e si comportavano meglio, anche per merito delle eliche tripala metalliche a passo variabile Hamilton Standard CS16. In tutto, nel volgere di un anno, vennero realizzati 21 prototipi, che differivano dal primo in vari particolari.\nImpiego operativo.\nAl momento del famoso secondo \"incidente\" cino-giapponese, che diede origine alla campagna di Cina, vi erano due Kokutai della Marina Imperiale equipaggiati con i G3M: il Kisarazu Kokutai con 24 aerei e il Kanoya Kokutai con 18 aerei. Questi due gruppi, per quanto ancora a ranghi incompleti, furono immediatamente impiegati in bombardamenti di tipo strategico contro la Cina. Il 14 luglio 1937 aerei del Kanoya Kokutai, dislocato all'isola di Formosa, effettuarono il primo bombardamento transoceanico della storia, superando in volo oltre 2\u00a0000\u00a0km di mare aperto per bombardare le aree di Hangschow e Kwangteh. Il giorno dopo fu la volta del Kisarazu Kokutai che bombard\u00f2 Nanchino e Shanghai partendo dal territorio metropolitano giapponese.\nDi l\u00ec a poco, conquistate le necessarie basi in territorio cinese, i bombardamenti poterono proseguire con scarsa opposizione da parte della sparuta caccia cinese, anche se non mancarono le perdite, dato che i serbatoi non erano protetti. Nel 1938 e negli anni successivi, parecchi bombardieri della prima e della seconda serie erano stati trasformati in aerei da trasporto per impieghi sia civili che militari. La Dai Nippon Koku K.K. ne impieg\u00f2 parecchi, sia per i collegamenti interni che per quelli internazionali con la Corea, la Cina, l'isola di Formosa, la Thailandia e le isole del Pacifico sotto mandato giapponese.\nSu questi esemplari civili, le modifiche effettuate erano veramente minime: era stato sbarcato l'armamento ed erano stati aggiunti piccoli finestrini sui fianchi della fusoliera che poteva accogliere solo 8 passeggeri paganti, oltre ai piloti e ai navigatori. Da ricordare i voli con meta Teheran e Roma compiuti nella primavera-estate del 1939. Memorabile fu invece il volo intorno al mondo compiuto da un G3M2 ad autonomia accresciuta, sponsorizzato dal quotidiano \"Mainichi Shimbum\".\nIl volo prese il via il 26 agosto 1939 da Tokyo. Ai comandi del \"Nippon\" era il pilota Yoshida, mentre il comandante era il Cap. Nakao. Li accompagnavano un navigatore, un ingegnere di volo, due radioperatori e un rappresentante del giornale. Le tappe furono effettuate in Hokkaid\u014d, Alaska, Canada, USA, America Centrale e Meridionale, Dakar, Casablanca, Roma, Medio Oriente, India, Asia Meridionale, Formosa e, infine, Tokyo. La distanza totale coperta fu di 52\u00a0860\u00a0km in 194 ore di volo.\nAll'entrata in guerra del Giappone nel 1941 il G3M ricevette dagli americani il nome in codice \"Nell\" ed era in via di sostituzione con i pi\u00f9 moderni G4M, anche se rappresentava ancora il 60% della prima linea di bombardamento. Il 10 dicembre 1941 i G3M si resero protagonisti della loro pi\u00f9 famosa azione militare. L'ammiraglio Phillips della Royal Navy, partendo da Singapore, condusse le sue due unit\u00e0 principali, l'anziano incrociatore da battaglia e la recentissima nave da battaglia , in una missione che si sarebbe rivelata fatale.\nLe due unit\u00e0 rappresentavano le ultime forze importanti che gli Alleati potevano manovrare nel settore dell'Oceano Pacifico subito dopo il disastro di Pearl Harbor. L'ammiraglio Phillips riteneva di trovarsi relativamente al sicuro dagli attacchi giapponesi, dato che non si sarebbe mai avvicinato ad oltre 750\u00a0km dalle pi\u00f9 vicine basi avversarie. Lo sfortunato ammiraglio non era stato avvertito che il raggio d'azione dei bombardieri nipponici era pi\u00f9 che doppio, fatto ampiamente dimostrato dai bombardamenti continui sulle Filippine degli ultimi giorni. La flotta britannica si era appena allontanata da Singapore quando venne scoperta da un sottomarino giapponese che spiava i movimenti nella base avversaria. L'I-56 immediatamente lanci\u00f2 il segnale di avvistamento. Subito si alzarono in volo ingenti forze composte da 26 G3M2 del Genzan Kokutai, 34 G3M2 del Mihoro Kokutai e da 26 G4M1 del Kanoya Kokutai, oltre a una dozzina di ricognitori. Gli aerei erano in parte armati con bombe da 250\u00a0kg e in parte con siluri da 533mm. Fin dai primi momenti dell'attacco la \"Prince of Wales\" incass\u00f2 un siluro che la menom\u00f2 seriamente e la fece inclinare di 13\u00ba, mentre la \"Repulse\" sub\u00ec danni meno gravi per una bomba a bordo. Nel corso delle tre ore successive le due unit\u00e0 e la loro scorta subirono altri due attacchi altamente distruttivi, al termine dei quali dovettero soccombere. Secondo fonti giapponesi la \"Repulse\" incass\u00f2 ben 14 siluri oltre alla bomba, mentre la \"Prince of Wales\" fu colpita da 7 siluri e due bombe. Le navi minori non subirono danni di rilievo, anche perch\u00e9 i giapponesi si concentrarono su quelle maggiori. Le perdite in vite umane furono, tutto sommato, abbastanza contenute dato che le navi di scorta poterono salvare circa 2\u00a0000 dei 3\u00a0000 uomini imbarcati sulle corazzate.\nCon quell'azione la potenza navale britannica fu totalmente eliminata dal Pacifico. L'impiego operativo dei \"Nell\" doveva per\u00f2 protrarsi fino al termine del conflitto, sia pure in ruoli sempre meno impegnativi, fino a giungere alle conversioni da trasporto L3Y1 ed L3Y2, ricavate dai G3M1 e G3M2. Erano armati con una sola mitragliatrice Tipo 92 calibro 7,7mm.\nVersioni.\nIn tutto sono stati realizzati 1\u00a0048 G3M delle varie versioni, compresi i prototipi e gli esemplari convertiti in aerei da trasporto."}
{"id": "519881", "revid": "1652635", "url": "https://it.wikipedia.org/wiki?curid=519881", "title": "Roseville (California)", "text": "Roseville \u00e8 una citt\u00e0 della contea di Placer, California vicino alla capitale dello Stato, Sacramento. Come si \u00e8 rilevato dal censimento del 2000, la citt\u00e0 ha una popolazione totale di 79\u00a0921 abitanti. Al 30 giugno 2005 la popolazione \u00e8 cresciuta a 103\u00a0845 come parte della contea, la quale ha rilevato la crescita pi\u00f9 veloce dello Stato.\nGeografia fisica.\nLa citt\u00e0 ha un'area totale di 79,0 km\u00b2. 78,9\u00a0km\u00b2 di terra e 0,1\u00a0km\u00b2 (0,07%) di acqua.\nSociet\u00e0.\nEvoluzione demografica.\nCome rilevato dal censimento del 2005, vi risiedono 103\u00a0845 persone, in 21\u00a0855 famiglie, con una densit\u00e0 \u00e8 di 1\u00a0012,4 abitanti/km\u00b2. La composizione \u00e8: 86,03% bianchi, 1,31% afro-americani, 0,70% nativi americani, 4,31% asiatici, 0,20% proveniente dalle isole del Pacifico, 3,93% di altre etnie, 3,53% che provengono da pi\u00f9 etnie. Ispanici o latino americani di diverse etnie 11,54% della popolazione.\nIl 26,8% della popolazione della citt\u00e0 ha un'et\u00e0 sotto i 18 anni, 7,0% dai 18 ai 24 anni, 30,8% dai 25 ai 44, 21,0% dai 45 ai 64, e 14,5% che hanno pi\u00f9 di 65 anni di et\u00e0. L'et\u00e0 media \u00e8 di 36 anni. Ogni 100 femmine vi sono 92 maschi. Ogni 100 femmine con pi\u00f9 di 18 anni, vi sono 88,8 maschi.\nIl reddito medio per una famiglia \u00e8 di 65\u00a0929 $. Gli uomini hanno un reddito medio di 50\u00a0426 $ contro i 35\u00a0494 $ delle donne. Il reddito pro capite \u00e8 di 27\u00a0021 $. Circa il 3,4% delle famiglie e il 4,9% della popolazione \u00e8 sotto la soglia di povert\u00e0, 5,3% sotto i 18 anni e il 4,1% con 65 anni o pi\u00f9.\nCultura.\nTeoria di Roseville-Hill Valley.\nPer via di svariati elementi Roseville potrebbe essere ipoteticamente la Hill Valley di \"Ritorno al futuro\". Elementi disseminati gi\u00e0 nel primo film, ma anche nella \"Parte II\" e soprattutto nella \"Parte III\". Di base si sa che Hill Valley sia una cittadina della California, e che non sia sul mare, bens\u00ec interna.\nIn accordo con quanto mostrato nei tre film, Hill Valley si troverebbe nella California settentrionale, a ridosso della catena montuosa della Sierra Nevada. Stando alla mappa ferroviaria mostrata nel terzo capitolo, la citt\u00e0 sorgerebbe lungo la linea ferroviaria Central Pacific Railroad, e il tratto interessante Hill Valley resta quello fra Reno, in Nevada, al confine californiano, e Sacramento, capitale californiana.\nEscludendo Reno, perch\u00e9 in Nevada, e Sacramento, perch\u00e9 capitale californiana e troppo complicato rimpiazzarla con una citt\u00e0 di fantasia, rimangono alcuni candidati, ovviamente californiani, che esamineremo a uno a uno in ordine di posizione da Reno a Sacramento:\nTerminata la lista delle potenziali candidate, veniamo a Roseville, che ha numerose frecce al suo arco. Premesso che Hill Valley sia una citt\u00e0 di fantasia, e che non abbia pretesa alcuna di corrispondere metricamente a una citt\u00e0 reale, questi sono i punti di forza:\nA fronte di tutti questi elementi, e coi dati e mappe offerti dalla trilogia che hanno ristretto il cerchio a poche candidate, pare che Roseville sia la pi\u00f9 papabile candidata a essere considerata come la Hill Valley reale.\nEconomia.\nGrandi compagnie.\nCome riportato nel sito web della citt\u00e0 di Roseville, le maggiori compagnie sono:\nLa Citt\u00e0 di Roseville di per s\u00e9 e la Roseville Joint Union High School District sono anch'esse grandi compagnie.\nCommercio.\nIl commercio gioca una parte vitale nell'economia di Roseville. Roseville oggigiorno \u00e8 la nona citt\u00e0 della California per vendite al dettaglio; molte persone vengono da lontano per farvi shopping. Un perfetto esempio \u00e8 il Westfield Galleria at Roseville, il quale sta anche intraprendendo un ampliamento di 450.000\u00a0m\u00b2. Anche il \"Creekside Town Center\" ed il \"Ridge at Creekside\" contribuiscono alla reputazione di Roseville come capitale delle vendite di Sacramento."}
{"id": "519882", "revid": "183694", "url": "https://it.wikipedia.org/wiki?curid=519882", "title": "Josef Breuer", "text": "Studioso di considerevole levatura, fu membro corrispondente dell\"'Accademia Imperiale Austriaca delle Scienze\". Dopo studi poco noti in materia di fisiopatologia della respirazione e sul senso dell'equilibrio, dedicatosi alla psichiatria, fu uno dei primi a trattare casi d'isteria con l'ipnosi e divenne l'antesignano di Sigmund Freud nell'impianto teorico della psicoanalisi. Per le sue congetture sulla dinamica dei processi psicologici fu precursore delle teorie freudiane negli studi sui fenomeni psicodinamici.\nBiografia.\nNato in una famiglia ebraica dedita all'istruzione religiosa, si indirizz\u00f2 agli studi di medicina e inizi\u00f2 a insegnare nell'universit\u00e0. Nel 1867, pur avendo conseguito l'ambito titolo di \u201cPrivat-Dozent\u201d, abbandon\u00f2 la carriera accademica per dedicarsi alla libera professione. Contemporaneamente in virt\u00f9 della sua pratica clinica, si dedicava alla ricerca psichiatrica nell'istituto di fisiologia diretto da Ernst Wilhelm von Br\u00fccke. In tale contesto egli si interess\u00f2 e divenne fautore della \u201cTeoria di Brucke\u201d che affermava l'esistenza di un'energia derivata dal sistema nervoso e capace di essere mantenuta a un livello costante dall'organismo stesso. Anche su tale teoria si basava, sostanzialmente, il concetto di esaurimento nervoso un modo di dire ancora attuale e che fu in effetti una diagnosi frequente ancora negli anni 1950.\nNell'istituto di von Br\u00fccke, nel 1880, Breuer conobbe Freud, di quattordici anni pi\u00f9 giovane. Il rapporto fra i due studiosi fu pi\u00f9 intenso rispetto a quelli che Freud intratteneva e di un genere che pi\u00f9 tardi Freud avrebbe definito come una miscela di dipendenza, di ammirazione e di concorrenza. Breuer svolse a lungo un ruolo paterno per Freud, sostenendo persino finanziariamente il giovane studioso durante i primi anni della carriera.\nBreuer \u00e8 noto soprattutto per il lavoro condotto con una paziente, \"Anna O.\" (Bertha Pappenheim) che soffriva di massicci sintomi, quali paralisi e disturbi della visione e della parola. Avendo avuto a lungo la giovane in trattamento mediante ipnosi, su proposta di Freud aveva iniziato ad applicarle il \"metodo catartico\" da questi ideato, un metodo basato su libere esternazioni del paziente in condizioni di completa tranquillit\u00e0 e rilassamento. Breuer not\u00f2 che i sintomi diminuivano o sparivano dopo che la paziente ne parlava. Anna O. chiam\u00f2 tale sistema \"spazza camino\". Le discussioni intercorse tra Breuer e Freud a proposito di questo caso sono documentate nel libro \"Studi sull'isteria\" del 1895, che porta la firma di entrambi, e che costituisce la base per la nascita della psicoanalisi freudiana.\nInfine Breuer, anche perch\u00e9 emotivamente coinvolto dalla relazione con la paziente (Freud successivamente avrebbe definito tale fenomeno di coinvolgimento col termine \u201ccontrotransfert\u201d) convinto dell'inefficacia del metodo catartico, decise di tornare all'ipnosi. Questo port\u00f2 ad un allontanamento da Freud. Parecchi anni pi\u00f9 tardi, dopo la morte di Breuer, Freud rimase profondamente colpito di sapere, da un comune conoscente, che Breuer aveva seguito con grande interesse e simpatia gli sviluppi della sua vita e la sua carriera. \nNella letteratura.\nUn romanzo di Irvin Yalom, \"Le lacrime di Nietzsche\", narra che nello stesso periodo in cui iniziava l'amicizia con Freud, si rivolse a Breuer Friedrich Nietzsche, sofferente per gravi disturbi psicologici seguiti all'interruzione della relazione d'amore con Lou Salom\u00e8. La storia descrive una lunga relazione tra Breuer e Nietzsche, un rapporto terapeutico e culturale teso a ricercare le radici della sofferenza del filosofo; in un episodio, il medico, vestiti i panni del paziente, inizia a parlargli dei suoi stessi tormenti e riesce con tale espediente a penetrarne l'isolamento provocando una benefica catarsi emotiva. Tale invenzione letteraria del tutto immaginaria - come spiega l'autore stesso nella postfazione della sua opera - fu ritenuta a lungo storicamente fondata."}
{"id": "519885", "revid": "2149966", "url": "https://it.wikipedia.org/wiki?curid=519885", "title": "Annunciatore", "text": "L'annunciatore o speaker, nel linguaggio radiotelevisivo, \u00e8 una persona che ha il compito di annunciare l'inizio o la fine di una trasmissione e parte del palinsesto, di leggere un notiziario radiofonico (\"giornale radio\") o televisivo (\"telegiornale\") e altri comunicati a carattere informativo o commerciale. \nAnche se il termine \"speaker\" ha una pi\u00f9 vasta gamma di significati, dato che comprende lettori, portavoce o anche figure istituzionali (come i presidenti delle camere del Parlamento britannico), nell'uso comune i due termini sono da considerarsi sinonimi.\nGli annunciatori radio-televisivi italiani.\nIn Italia gli speaker pi\u00f9 conosciuti sono stati gli annunciatori della radio nazionale e successivamente della televisione di stato (Rai).\nInizialmente erano scelti tra i fini dicitori, privi di inflessioni dialettali e particolarmente dotati di un timbro vocale chiaro e ufficiale.\nGli speaker storici.\nFra i pi\u00f9 celebri: Maria Luisa Boncompagni, Corrado Mantoni, prima di diventare popolare come presentatore, che annunci\u00f2, in diretta radio, la fine della seconda guerra mondiale (1945). E inoltre gli attori Carlo Romano (doppiatore di Jerry Lewis), Arnoldo Fo\u00e0 e Aldo Giuffr\u00e9. Annunciatori di prestigio in quegli anni erano anche Guido Notari, Vittorio Cramer, Titta Arista (dette l'annuncio dell'armistizio), Clinio Ferrucci, Francesco Sormano, Emanuele Urban, Michele Sisto. Pi\u00f9 avanti arrivarono Paolo Pacetti, Antonello Muroni, Antonello Picciau, Marinella Picchi, Nico Rienzi, Gigi Ortuso (per anni lettore della popolare trasmissione radiofonica Il Discobolo), Roberto Rizzi, Federico Neri, Paolo D'Ovidio, Carlo Rocchi, Antonio Piserchia, Sergio Matteucci, Alessandra Bessone, Paola Tuccimei,Ruggero Radetti, Renata Rugini, Giulio Del Sere voce storica di radio Firenze dal dopoguerra agli anni 80.\nIl primo speaker televisivo, lettore del Telegiornale almeno fino al 1959 fu Riccardo Paladini. Seguirono: Edilio Tarantino, Marco Raviart, Luigi Carrai, Gianni Rossi ed Enza Samp\u00f2. I lettori dei telegiornali sportivi, con sede a Milano, erano Alfredo Danti, Luigi \"Gino\" Capponi, Renato Brasili, Bruno Talamonti e Mario Malagamba. I nomi degli speaker non sono noti perch\u00e9 la caratteristica, che differenziava i giornalisti da loro, stava nell'anonimato degli annunciatori che, non appartenendo alla redazione giornalistica, non firmavano i testi che leggevano.\nUn capitolo diverso \u00e8 quello riguardante le annunciatrici TV, definite le \"Signorine buonasera\". Dopo Lidia Pasqualini, si sono alternate Olga Zonca, Fulvia Colombo, Marisa Borroni, Nicoletta Orsomando, Maria Teresa Ruta, Gabriella Farinon, Mariolina Cannuli, Anna Maria Gambineri, Nives Zegna, Rosanna Vaudetti, Maria Grazia Picchetti, Aba Cercato, Maria Giovanna Elmi, Paola Perissi, Roberta Giusti, Marina Morgan, Beatrice Cori, Peppi Franzelin, Maria Brivio, Maria Rita Viaggi, Katia Svizzero, Alessandra Canale ed altre ancora, alle quali poi si sono andate ad aggiungere, dalla fine degli anni settanta, anche quelle delle varie TV private (Eleonora Brigliadori, Gabriella Golia, Patricia Pilchard, Fiorella Pierobon, Cinzia Lenzi, Fabrizia Carminati, Alessandra Buzzi, Emanuela Folliero, Cinzia Sgambati, Sissi Carullo, Raffaella Bragazzi, Paola Rota ecc...).\nGli speaker attuali.\nIn molti casi gli speaker non compaiono in video e operano come \"voci fuori campo visivo\", ad esempio in documentari, in annunci promozionali, nei comunicati elettorali, nelle previsioni del tempo e nelle estrazioni del Lotto.\nGli speaker delle radio private.\nEvoluzione storica.\nIn Italia, accanto agli speaker del servizio pubblico, dal 1975 in poi, si affiancano quelli delle neonate radio private; i nuovi annunciatori sono meno formali, non leggono solo testi ma diventano anche intrattenitori e in alcuni casi anche giornalisti.\nPer definizione ogni speaker delle radio private \u00e8 anche autore di s\u00e9 stesso. Tuttavia nel corso del tempo la figura dell'autore radiofonico ha affiancato quella dello speaker nella preparazione delle trasmissioni radiofoniche delle radio private.\nLo stile di conduzione \u00e8 molto cambiato dal 1975 a oggi.\nCaratteristiche e pionieri.\nNelle radio private il ruolo dell'annunciatore classico (che dice \"Va ora in onda...\") non \u00e8 mai esistito: qui la figura dello speaker si confonde con quella di altri professionisti quali il DJ, che sceglie e presenta la programmazione musicale, il vero e proprio conduttore radiofonico e, avendo licenza di comunicare le notizie (specie se di carattere locale o di servizio), anche con il giornalista. Insomma, nelle radio private lo speaker diventa, genericamente, la voce stessa della radio.\nTra i pionieri del campo vi furono, tra gli altri, Awana Gana e Jocelyn Hattab dai microfoni di Radio Monte Carlo. Senza dimenticare, in Sicilia, il giornalista Peppino Impastato che fu la voce della locale Radio Aut.\nGrazie ai molti speaker delle prime radio private e locali (le cosiddette \"radio libere\"), alcuni dei quali rimasti pressoch\u00e9 anonimi, \u00e8 nata la \"moderna\" radio, competitiva e dinamica."}
{"id": "519887", "revid": "298055", "url": "https://it.wikipedia.org/wiki?curid=519887", "title": "Juliet Leale", "text": ""}
{"id": "519890", "revid": "92723", "url": "https://it.wikipedia.org/wiki?curid=519890", "title": "Danilo Zolo", "text": "Biografia.\nNato a Fiume (ma indicava la citt\u00e0 natale sempre col nome croato: Rijeka), da padre sardo e madre friulana, nel 1955 si trasfer\u00ec con i genitori e i due fratelli a Firenze, dove il padre (ufficiale dell'Esercito) era stato chiamato a dirigere il Panificio militare del capoluogo toscano.\nIscrittosi alla Facolt\u00e0 di Giurisprudenza di Firenze, segu\u00ec i corsi tenuti da Giorgio La Pira, rimanendo profondamente colpito dalla sua figura di uomo di fede attivamente impegnato in politica. Zolo si avvicin\u00f2 cos\u00ec all'ambiente del cattolicesimo fiorentino degli anni Sessanta, stringendo rapporti forti (ma spesso burrascosi) con Don Lorenzo Milani e con padre Ernesto Balducci, insieme al quale fu tra i fondatori della rivista Testimonianze nel gennaio del 1958.\nDopo aver conseguito nel 1961 la laurea in Giurisprudenza, discutendo una tesi dedicata al personalismo di Antonio Rosmini sotto la guida di Pietro Piovani, Zolo prest\u00f2 servizio militare presso la Scuola di Guerra Aerea di Firenze, durante il quale venne denunciato a causa della sua posizione favorevole all'obiezione di coscienza.\nZolo si distacc\u00f2 progressivamente dall'ambiente cattolico intorno alla fine degli anni Sessanta, fino ad arrivare a posizioni vicine a quelle marxiste. In quello stesso periodo stringe una duratura amicizia con Luigi Ferrajoli.\nSul piano accademico, divenne assistente e poi professore nell'Universit\u00e0 di Sassari, e successivamente presso l'Universit\u00e0 di Siena. Chiamato a Firenze come professore ordinario di filosofia del diritto, vi rimase fino al pensionamento. \nNell'ultimo ventennio del Novecento \u00e8 stato associato di ricerca e \"visiting professor\" presso varie universit\u00e0 del Regno Unito e degli Stati Uniti d'America (tra cui Boston, Cambridge, Harvard, Pittsburg, Princeton), nonch\u00e9 in atenei del Centro- e del Sudamerica, tra cui Argentina, Brasile e Messico. \nNel 1993 gli venne stata assegnata la \"Jemolo Fellowship\" presso il \"Centre for European Studies\" del Nuffield College di Oxford.\nNel 2000 fond\u00f2 \"Jura Gentium\", un centro di ricerca che si occupa di filosofia del diritto internazionale e di politiche globali, e che pubblica l'omonima rivista.\nOltre all'attivit\u00e0 accademica, in cui affront\u00f2 temi estremamente vari -- dall'epistemologia al realismo politico, dalla critica della globalizzazione alla filosofia del diritto internazionale --, coniug\u00f2 la sua riflessione con la sensibilit\u00e0 per la pace e i diritti umani nei contesti di conflitto internazionale, allacciando un rapporto strettissimo con Antonio Cassese.\nCollabor\u00f2, per la parte giuridica, al libro \"La testa perduta di Damasceno Monteiro\" di Antonio Tabucchi.\nAvvicinatosi a una concezione realistica dei rapporti politici e delle relazioni internazionali, si impegn\u00f2 in una serrata critica del mondo sempre pi\u00f9 dominato dall\u2019economia di mercato, dal capitalismo e dalle guerre imperialistiche scatenate dalle potenze occidentali. Questa convinzione lo spinse a tentare di capire il mondo e di attraversarlo: dalla Tunisia alla Palestina, dall\u2019Afghanistan alla Corea del Nord, dal Messico al Brasile, dalla Colombia all\u2019Argentina, dal Belize al Per\u00f9, senza trascurare gli Stati Uniti. \nTra i suoi autori di riferimento si segnalano Otto Neurath, Hedley Bull, Niklas Luhmann, Hans Kelsen, Carl Schmitt. Ma fra tutti, considerava il suo vero \u201cpadre\u201d intellettuale Norberto Bobbio, del quale apprezzava lo stile di pensiero sobrio, austero e indipendente.\nAutore di moltissimi interventi su riviste e quotidiani (tra cui si segnala una duratura collaborazione con \"il manifesto\"), Zolo ha pubblicato testi accademici che sono stati tradotti in inglese, spagnolo, francese, portoghese, tedesco, russo e cinese.\nSi \u00e8 spento a Firenze il 15 agosto 2018 dopo una lunga malattia."}
{"id": "519898", "revid": "486946", "url": "https://it.wikipedia.org/wiki?curid=519898", "title": "NVidia Corporation", "text": ""}
{"id": "519899", "revid": "76958", "url": "https://it.wikipedia.org/wiki?curid=519899", "title": "Valle roveto", "text": ""}
{"id": "519903", "revid": "287204", "url": "https://it.wikipedia.org/wiki?curid=519903", "title": "Tricholoma sulphureum", "text": "\"Tricholoma sulphureum\" (Bull.) P. Kumm., Der F\u00fchrer in die Pilzkunde 133 (1871).\nDescrizione della specie.\nCappello.\nGeneralmente di piccole dimensioni, massimo 10 cm, color giallo-zolfo, spesso un po' pi\u00f9 scuro al centro (ocra), prima convesso poi sempre pi\u00f9 spianato, occasionalmente con leggero umbone centrale, margine involuto.\nLamelle.\nMolto spaziate, smarginate, concolori al cappello, separate dal gambo.\nGambo.\nConcolore al cappello (giallo-zolfo), a volte obeso, spesso ricurvo, fibroso.\nCarne.\nColor giallo chiaro.\nSpore.\nBianche in massa, lisce, 9-12 x 5-6 \u00b5m.\nHabitat.\nPiuttosto comune, cresce in boschi di latifoglie e conifere, dall'estate fino all'autunno inoltrato, spesso in piccoli gruppi di 3-4 individui.\nCommestibilit\u00e0.\nVelenoso. Comunque l'odore repellente ed il sapore disgustoso dovrebbero scoraggiare anche il raccoglitore pi\u00f9 inesperto."}
{"id": "519906", "revid": "1564499", "url": "https://it.wikipedia.org/wiki?curid=519906", "title": "Trilli", "text": ""}
{"id": "519924", "revid": "838137", "url": "https://it.wikipedia.org/wiki?curid=519924", "title": "LCI (rete televisiva)", "text": "LCI, precedentemente La Cha\u00eene Info, \u00e8 un canale televisivo all news francese.\nStoria.\nIl canale nacque il 24 giugno 1994 da Christian Dutoit per il gruppo TF1.\nDieci anni dopo, il canale \u00e8 approdato nel digitale terrestre italiano trasmettendo all'interno del multiplex Dfree fino a dicembre 2006; nello stesso anno, il canale acquisisce notoriet\u00e0 internazionale grazie alle comparsate nel film della saga di James Bond Casino Royale."}
{"id": "519925", "revid": "228587", "url": "https://it.wikipedia.org/wiki?curid=519925", "title": "Harrier", "text": ""}
{"id": "519926", "revid": "322321", "url": "https://it.wikipedia.org/wiki?curid=519926", "title": "Misano Adriatico", "text": "Misano Adriatico (\"Mis\u00ean\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nTerritorio.\nMisano Adriatico si sviluppa su una superficie di 22,4\u00a0km\u00b2 tra la linea di costa Adriatica a nord-est, il corso del fiume Conca a sud-est che lo separa da Cattolica e San Giovanni in Marignano, il territorio di San Clemente e Coriano a sud-ovest ed il territorio di Riccione a nord-ovest. Da quest'ultimo comune \u00e8 separato da corsi d'acqua quali il \"fosso Raibano\", \"la Fossa\" ed il \"rio Alberello\" (i cui affluenti sono il \"rio Gorguccia\" ed il \"rio del Fossetto\") che nasce nella frazione di \"Scacciano\". Il territorio comprende nell'entroterra ampi spazi verdi ed un'oasi naturalistica sul fiume Conca. Le altitudini sul livello del mare variano da un minimo di 1 m ad un massimo di 167 m nei pressi di monte \"Annibolina\" per un'altitudine media di 49 m. Il centro abitato antico, Misano Monte, a 97 m s.l.m., comprende la chiesa dedicata al patrono San Biagio; si colloca su una collina intagliata a nord dal \"rio Pancione\" ed a sud dal \"rio del Pozzetto\", rii che confluiscono sulla sinistra del pi\u00f9 importante \"rio dell'Agina\" che sfocia nel mare Adriatico.\nStoria.\nReperti archeologici ritrovati nel territorio, dimostrano la presenza romana del territorio. Nei secoli successivi al dominio romano, si insediarono vari nuclei abitativi nelle zone dell'Agina, Santa Monica e Belvedere.\nLa prima notizia scritta su un insediamento nel territorio riguarda la costruzione nel 997 della Pieve di Sant'Erasmo, una delle pi\u00f9 antiche della zona e tuttora esistente. La giurisdizione della pieve confinava con quelle di San Giorgio in Conca, Saludecio, San Savino, San Lorenzo in Strada e si estendeva soprattutto sulla zona compresa fra le ultime colline alla sinistra del Conca e la foce del fiume.\nDal 1295 e 1528 Misano fu sotto il dominio dei Malatesta che vi edificarono un castello di cui restano oggi solo l'arco d'accesso e parte della torre (che venne poi riprodotta nello stemma). Successivamente, a seguito della decadenza della dinastia malatestiana, Misano entr\u00f2 a far parte dello Stato Pontificio fino all'unit\u00e0 d'Italia. Nel 1511 Misano viene riconosciuto come Comune autonomo; nel 2011 si sono celebrati i 500 anni d'indipendenza dal comune di San Clemente.\nSuccessivamente il borgo perdette pi\u00f9 volte l'indipendenza amministrativa per motivi finanziari, annessa ai vari comuni limitrofi, fino a quando non la riconquist\u00f2 nel 1827 distaccandosi dal comune di San Giovanni in Marignano. Rischi\u00f2 di perderla nuovamente nel 1935 a vantaggio di Cattolica, che richiedeva l'annessione del territorio misanese (soprattutto dell'arenile) per il proprio sviluppo turistico. La richiesta fu respinta anche per intervento di Benito Mussolini, e fu emanato nel 1938 un provvedimento col quale venne modificato il nome da Misano in Villa Vittoria (la cui origine risaliva al 1862) per assumere, poi, l'attuale di Misano Adriatico.\nDopo il secondo conflitto mondiale venne avviata la ricostruzione, con lo sviluppo turistico che port\u00f2 nel 1949 al trasferimento della sede comunale da Misano Monte all'odierna zona rivierasca.\nNella toponomastica una particolarit\u00e0 \u00e8 la denominazione di diversi sobborghi con nomi di stati latinoamericani. Questo ha fatto seguito al ritorno in patria di cittadini misanesi che erano emigrati in cerca di fortuna nell'Ottocento. Essi costituirono piccole comunit\u00e0 sul territorio, caratterizzando quartieri che oggi sono centri residenziali importanti come \"Misano Brasile\" (lungo la costa al confine con Riccione), \"Villaggio Argentina\" (nell'entroterra al confine con Riccione). Altri due piccoli centri sono il \"Canad\u00e0\" (lungo il Fiume Conca, tra le frazioni di \"Le Casacce\" e \"Belvedere\"), l\"'Uruguay\" ed il \"Paraguay\" (nelle vicinanze della frazione di \"Portoverde\").\nDa allora Misano vide una notevole crescita di popolazione. Oggi \u00e8 annoverata fra le localit\u00e0 balneari di rilievo della riviera romagnola. \nLe pi\u00f9 importanti strutture, costruite nel dopoguerra, sono: il porto turistico di Portoverde (1963), il circuito motociclistico Misano World Circuit (ex-\"Circuito Internazionale Santamonica\", costruito nel 1972), lo s\"tadio comunale Santamonica\" (1993) e i rinnovati arredi urbani della centrale \"via Repubblica\" (2000) e del lungomare (2004) realizzati con la consulenza dell'architetto Paolo Portoghesi. L'elemento dominante di questo arredo urbano \u00e8 il mare, ripreso in varie figurazioni anche con mosaici e fontane. Nel 2011 sono stati inaugurati un nuovo tratto dell'arredo urbano del lungomare nella zona nord fino al confine con il comune di Riccione ed un'area riqualificata comprendente un parco, una piazza ed un parcheggio ridenominata \"Parco del Sole\" nella frazione di Misano Brasile.\nStemma.\nLa \"torre\" e la \"stretta di mano\" simboleggiano la concordia scesa tra le varie frazioni che hanno deciso di unirsi sotto un'unica torre, appunto quella del comune. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 1.165 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nLa Biblioteca Comunale svolge un particolare ruolo nella promozione della cultura. Da diversi anni organizza regolarmente cicli di conferenze filosofiche ospitando grandi figure della cultura italiana. Ogni incontro vede la presenza di un pubblico di centinaia di persone, provenienti da tutta la Romagna e dalle Marche.\nInfrastrutture e trasporti.\nPiste ciclabili.\nSul lungomare, oltre ai tratti esistenti, si stanno realizzando ulteriori tratti di pista ciclabile per dare continuit\u00e0 al progetto della Ciclovia Adriatica (il ramo n. 6 della rete nazionale BicItalia), che una volta completata metter\u00e0 in collegamento tutte le localit\u00e0 della costa adriatica italiana, per una lunghezza superiore ai 1000\u00a0km, favorendo la mobilit\u00e0 sostenibile locale e il cicloturismo durante tutte le stagioni dell'anno.\nAmministrazione.\nLista dei sindaci dal Dopoguerra:\nBandiera blu.\nMisano Adriatico \u00e8 Bandiera blu FEE per le spiagge dal 1987. Dal 2000 \u00e8 anche Bandiera Blu per gli approdi turistici di \"Portoverde\".\nSport.\nMotociclismo.\nNella frazione di Santa Monica si trova l'autodromo Misano World Circuit Marco Simoncelli (fino al 2006 denominato \"Circuito Internazionale Santamonica\"). Dopo la scomparsa del pilota corianese Marco Simoncelli, avvenuta il 23 ottobre 2011 durante il Gran Premio motociclistico della Malesia, tifosi ed appassionati hanno portato avanti l'idea di intitolare il circuito di Misano alla memoria del pilota. Il 2 novembre 2011 l'amministrazione del Misano World Circuit ha accolto la proposta.\nI maggiori eventi che si disputano su questo circuito sono il Gran Premio motociclistico di San Marino e della Riviera di Rimini del Motomondiale ed il \"Gran premio di San Marino\" del Campionato Mondiale di Superbike.\nCiclismo.\nSul territorio di Misano Adriatico si svolge la seconda semitappa (una cronosquadre) della Settimana Internazionale di Coppi e Bartali. Nel 2005 e 2006 si \u00e8 corso anche il \"Gran Premio Citt\u00e0 di Misano-Silver Cross\" e le due edizioni sono state rispettivamente vinte da Ruben Bongiorno e Daniele Bennati. Il 19 maggio 2011 c'\u00e8 stato il passaggio della dodicesima tappa Giro d'Italia con l'attraversamento del comune da parte della carovana rosa dalla Strada statale 16 Adriatica alla litoranea.\nCalcio.\nL'unica squadra di calcio di Misano \u00e8 la \"Societ\u00e0 Sportiva Misano\" (denominazione assunta da luglio 2021, in precedenza gi\u00e0 \"F.C.D. Vis Misano\") nata dalla fusione avvenuta nel giugno 2015 tra le associazioni sportive \"F.C.D. Misano\" ed \"A.S.D. Vis Argentina\".\nLe partite interne vengono disputate allo \"Stadio Comunale Santamonica\", vicino all'autodromo Misano World Circuit Marco Simoncelli, che ha una capacit\u00e0 di circa 8000 posti.\nFino alla fusione delle due societ\u00e0, la prima squadra di calcio misanese \u00e8 stata l'associazione sportiva \"F.C.D. Misano\" (denominata \"F.C.D. Real Misano\" dalla stagione 2008/2009 alla stagione 2010/2011 e precedentemente \"A.S.D. Real Misano\"), societ\u00e0 fondata nel 1976. I colori sociali erano il bianco-celeste. Il successo pi\u00f9 importante ottenuto della societ\u00e0 risale al 18 giugno 2011 quando la squadra Juniores si \u00e8 laureata Campione d'Italia Juniores Dilettanti per la stagione 2010/2011 battendo in finale la squadra calabrese del Soverato Virtus per 2-0 allo stadio dell'Astrea \"Casal del Marmo\" di Roma.\nLa seconda squadra era l\"'A.S.D. Vis Argentina\" della frazione del \"Villaggio Argentina\" ed i suoi colori sociali erano il bianco e l'azzurro. Ha disputato le proprie partite interne al \"Campo da calcio Villaggio Argentina\" ubicato proprio nella stessa frazione. La massima categoria raggiunta dalla societ\u00e0 \u00e8 stata la Prima Categoria nella quale ha partecipato dalla stagione 2008/2009 alla 2011/2012: in queste stagioni ha disputato le partite interne nel pi\u00f9 capiente \"Stadio Comunale Santamonica\" condividendolo con il \"F.C.D. Misano\".\nA cavallo tra gli anni sessanta e settanta, fu attiva una squadra denominata \"Unione Sportiva Misano\", che prese parte ad alcuni campionati di V livello calcistico, ovvero i massimi campionati a livello regionale dell'epoca: dalla stagione 1967/1968 alla stagione 1969/1970 alla Prima Categoria e dalla stagione 1970/1971 alla stagione 1973/1974 alla Promozione.\nPallamano.\nA Misano si celebra il Festival della Pallamano, dove squadre italiane giocano oltre che nel campetto normale anche a \"beach handball\" e \"street handball\"."}
{"id": "519930", "revid": "729019", "url": "https://it.wikipedia.org/wiki?curid=519930", "title": "Hawker Harrier", "text": "LHawker Harrier era un aerosilurante monomotore biplano realizzato dall'azienda britannica Hawker Aircraft Limited nei tardi anni venti e rimasto allo stadio di prototipo.\nStoria del progetto.\nNel 1925, l'Air Ministry britannico emise le specifiche 23/25 e 24/25, la prima per la fornitura per un bombardiere d'alta quota atto a sostituire l'Hawker Horsley e la seconda per un aerosilurante basato a terra destinato al servizio di pattugliamento costiero. Dato che le caratteristiche dei due velivoli risultavano essere molto simili, l'Air Ministry annunci\u00f2 che i modelli proposti sarebbero stati valutati in un singolo concorso.\nLa Hawker Aircraft incaric\u00f2 del progetto Sydney Camm, il quale realizz\u00f2 l'Harrier per rispondere alle specifiche della 23/25, un velivolo biposto con configurazione biplana con un solo montante per lato, ed il cui prototipo (\"J8325\") venne portato in volo per la prima volta, equipaggiato con un motore Bristol Jupiter VIII nel febbraio 1927, primo dei concorrenti per le due specifiche. L'Harrier venne dotato di armamenti offensivi e difensivi consistenti in una Vickers calibro .303 in (7,7\u00a0mm) in caccia pi\u00f9 una Lewis calibro .303 in (7,7\u00a0mm) posteriore brandeggiabile in posizione difensiva a disposizione del secondo membro dell'equipaggio e montata su un anello Scarff e di un carico da caduta consistente in 1 000\u00a0lb (circa 454\u00a0kg) in bombe.\nIl prototipo dell'Harrier fu provato all'Aeroplane and Armament Experimental Establishment (A &amp; AEE) presso Martlesham Heath nel novembre 1927; bench\u00e9 rispondesse ai requisiti della Specification 23/25 e la manovrabilit\u00e0 risultasse complessivamente soddisfacente, la soluzione tecnica di adottare un motore dotato di apparato di riduzione del moto dell'elica lo portava ad essere sottopotenziato ed inoltre trasportava un carico di bombe inferiore all'Hawker Horsley, il modello che era destinato a sostituire.\nVenne quindi modificato per trasportare un siluro ma risult\u00f2 tuttavia ancora sottopotenziato ed incapace di decollare durante i test a pieno carico, con a bordo il secondo membro dell'equipaggio, serbatoi di combustibile pieni e siluro agganciato. A causa di questi inconvenienti, dopo le prove comparative venne dichiarato vincitore il concorrente Vickers Vildebeest.\nIn seguito il prototipo venne utilizzato dalla Bristol come banco di prova volante per i propri motori nell'ambito dello sviluppo dei Bristol Hydra da 870\u00a0hp (649\u00a0kW) e Bristol Orion, un derivato del Bristol Jupiter, da 495\u00a0hp."}
{"id": "519935", "revid": "88740", "url": "https://it.wikipedia.org/wiki?curid=519935", "title": "Ernesto Balducci", "text": "Biografia.\nMembro dell'ordine degli Scolopi, fu una delle personalit\u00e0 di maggior spicco nella cultura del mondo cattolico italiano nel periodo che accompagn\u00f2 e segu\u00ec il Concilio Vaticano II. Fu legato a Giorgio La Pira, David Maria Turoldo, Lorenzo Milani, Nazareno Taddei, Danilo Cubattoli, Silvano Piovanelli, Mario Gozzini, Bruno Borghi, Raffaele Bensi, Carlo Farsetti e molti altri cattolici democratici e \"di sinistra\" vissuti a Firenze tra gli anni cinquanta e gli anni novanta. Intrecci\u00f2 forti relazioni anche con personalit\u00e0 laiche come Lelio Basso.\nCantato da Marco Masini a lui dedicata la canzone \"Dio non c'\u00e8\" che parla del particolare rapporto fra il Padre e il cantante ateo.\nIl suo luogo di nascita, Santa Fiora, un paese di minatori sul Monte Amiata, fu sempre considerato da Balducci un'ispirazione basilare per la sua formazione umana, civile e religiosa, in una chiave politica attenta alle istanze di giustizia dei pi\u00f9 poveri, dai minatori dell'Amiata agli emarginati delle citt\u00e0 e del Terzo mondo.\nPrimo di quattro figli, entr\u00f2 da ragazzo negli Scolopi, fu ordinato sacerdote il 26 agosto 1944 e subito inviato nella Firenze liberata, dove insegn\u00f2 nelle Scuole Pie Fiorentine e si laure\u00f2 in Lettere nel 1950 con una tesi su Antonio Fogazzaro.\nMentre frequentava molti intellettuali fiorentini, tra cui Giovanni Papini, gi\u00e0 dalla fine degli anni 1940 collabor\u00f2 con Giorgio La Pira nei gruppi giovanili della San Vincenzo. Successivamente nei primi anni 1950 fond\u00f2 il \"Cenacolo\", un'associazione che univa l'assistenza di tipo caritativo a una forte attenzione ai problemi politici e sociali nonch\u00e9 ai temi teologici e spirituali.\nL'attivit\u00e0 del Cenacolo fu al centro delle iniziative sulla pace promosse da Giorgio La Pira. Balducci fu tra gli estensori dell'appello per il convegno \u00abPace e civilt\u00e0 cristiana\u00bb del 1954, convocato sul tema \u00abCultura e Rivelazione\u00bb e teso a incoraggiare il dialogo fra culture diverse, nel superamento di un'ottica puramente rivolta all'Europa e alla cultura occidentale. In quegli stessi anni Balducci invitava regolarmente ai convegni annuali dei preti scrittori Don Primo Mazzolari.\nNel 1958 fond\u00f2 la rivista \"Testimonianze\", con un gruppo di amici e giovani legati al \"Cenacolo\" e inizi\u00f2 un'intensa attivit\u00e0 pubblicistica su temi ecclesiologici. Il nome della rivista si richiamava a una fede fondata sul valore della testimonianza, secondo il modello spirituale dei \"Piccoli Fratelli\" di Charles de Foucauld.\nL'ostilit\u00e0 della Curia diocesana, riflesso delle censure verso i fermenti innovatori nella Chiesa cattolica che caratterizzarono l'ultima fase del pontificato di papa Pio XII, gli valse l'allontanamento da Firenze. L'\"esilio\" a Frascati e poi a Roma, dove segu\u00ec gli eventi legati al pontificato di papa Giovanni XXIII, gli diede l'occasione di uno sguardo ravvicinato al rinnovamento del Concilio Vaticano II, del quale fu un attento sostenitore, impegnato nello studio e nella divulgazione del dibattito conciliare.\nIn quegli stessi anni Balducci affront\u00f2 molte polemiche e conflitti causati dalle sue prese di posizione. Dopo la pubblicazione, il 13 gennaio 1963, di un articolo-intervista intitolato \"La Chiesa e la Patria\", sul \"Giornale del Mattino\", nel quale aveva difeso l'obiezione di coscienza, come don Danilo Cubattoli e don Lorenzo Milani, tra il 1963 e il 1964 sub\u00ec un processo, conclusosi con la condanna per apologia di reato e la parallela denuncia al Sant'Uffizio a partire dalle stesse accuse.\nNel 1965 Balducci riusc\u00ec a riavvicinarsi a Firenze, alla Badia Fiesolana della diocesi di Fiesole, grazie anche all'intervento di papa Paolo VI. Negli anni 1970 fu uno degli artefici del dialogo con il mondo legato al Partito Comunista Italiano in nome dell'abbattimento di molte frontiere culturali e politiche. La sua delusione per quel che riteneva un mancato rinnovamento ecclesiale e religioso, lo port\u00f2 a un sempre pi\u00f9 marcato distacco dai temi della riforma ecclesiale. Rimproverava alla Chiesa di essere rimasta troppo ancorata a una prospettiva ecclesiocentrica.\nNegli anni ottanta fu un ascoltato \"leader\" nella campagna per il disarmo. Attraverso la rivista \"Testimonianze\" promosse i convegni intitolati \"Se vuoi la pace prepara la pace\" e nel 1986 fond\u00f2 la casa editrice Edizioni Cultura della Pace (ECP). La sua riflessione divenne pi\u00f9 vasta e ricca di articolazioni, tesa a dare forti basi culturali a un nuovo \"umanesimo planetario\". Tutte le collane delle ECP (come \u00abUomo Planetario\u00bb e \u00abEnciclopedia della Pace\u00bb) andavano in questa direzione. L'impegno intellettuale e organizzativo di Balducci era ormai un progetto ambizioso di rilettura e comprensione globale della realt\u00e0 contemporanea all'interno di un paradigma culturale basato sul rafforzamento di una nuova cultura della pace.\nNella collana \u00abMaestri\u00bb pubblic\u00f2 le biografie di Giorgio La Pira (1986), Mahatma Gandhi (1988) e Francesco d'Assisi (1989), e scrisse l'ultimo libro: \"Montezuma scopre l'Europa\", (1992).\nLa riflessione di Balducci si allarg\u00f2 verso i grandi \"temi planetari\" dei diritti umani, del rispetto dell'ambiente, della cooperazione, della solidariet\u00e0 e della pace, in una frontiera culturale tra credenti e non credenti. Sintomatico un suo contributo sulla rivista Testimonianze del 1983 dove denunci\u00f2 la visione eurocentrica del mondo, rendendo omaggio all'islam, definendolo \"il nesso vitale\" dell'Europa medievale con la civilt\u00e0 ellenica.\nMor\u00ec nel 1992 all'et\u00e0 di 69 anni, a seguito di un grave incidente stradale. La sera precedente aveva tenuto la sua ultima conferenza a San Giovanni in Persiceto (BO). Nello stesso anno gli fu conferito il Premio Nazionale Cultura della Pace \"alla memoria\".\nL'Uomo Planetario nella Terra del Tramonto.\nS'impone \u201cun rapporto di collaborazione fra uomo e uomo, fra civilt\u00e0 e civilt\u00e0, fra cultura e cultura. La cultura della pace diventa cos\u00ec la modalit\u00e0 fondamentale di ogni cultura umana che voglia essere adeguata alla sfida storica attuale\u201d.\nA distanza di qualche decennio, per noi cittadini del 2013, si \u00e8 un po' attenuato il problema nucleare. Viviamo per\u00f2 in un contesto globalizzato su un pianeta che ha 7 miliardi di abitanti con \u201c significative\u201d criticit\u00e0 rispetto alle quali la cultura \u201cdell'uomo planetario\u201d si presenta come la sola risorsa. La sintesi dell'\"Uomo Planetario\" coinvolge soggetti disparati in nome di una soggettivit\u00e0 che si identifica con la specie.\nLa ragione, spogliata della \u00absoggettivit\u00e0 iperbolica\u00bb dell'uomo occidentale, vi gioca ancora un ruolo fondamentale nel patto fondativo della societ\u00e0 creato da Balducci, conseguenza della crisi della modernit\u00e0.\nRiprendendo suggestioni dello studioso di antropologia e di etnologia Ernesto de Martino, Balducci ritiene che la lunga \"preistoria\" delle chiusure fra le isole culturali, in cui la xenofobia era un riflesso che cementava le trib\u00f9, \u00e8 finita. Anche l'aggressivit\u00e0 verso gli altri gruppi aveva avuto senso finch\u00e9 non c'erano le strutture di unificazione del pianeta. Ma le minacce alla sopravvivenza dell'umanit\u00e0 unificano il destino di tutti. L'umanit\u00e0 passa dalla fase dell'ominazione alla fase della planetarizzazione (e della globalizzazione).\nBalducci richiama il fatto che l'antropologia - fondata in origine sull'ontologia della \"differenza\" (noi e gli altri, popoli di cultura e popoli di natura, civilizzati e primitivi) - scopre la possibilit\u00e0 di diversi modi di essere uomini nel tempo e nello spazio. Rinnegando i propri presupposti originari, l'antropologia riscopre l'anelito delle peculiari espressioni umane verso una regola universale che accomuna gli uomini, fra loro e alla natura. Questo \u00e8 il senso c\u00f2lto da Balducci negli itinerari culturali dello strutturalismo di Claude L\u00e9vi-Strauss, dell'\"ecologia della mente\" di Gregory Bateson, della grammatica generativa di Noam Chomsky.\nBalducci fonda il suo discorso su questo anelito verso l'universale. Molte delle sue simbolizzazioni vertono sulla dialettica fra dimensioni particolari e universali dell'uomo.\nDa Ernst Bloch mutua la dialettica fra l'uomo edito (homo editus) e l'uomo inedito (homo absconditus), una dialettica fra l'essere e il poter essere dell'uomo, un anelito che \u00e8 una trascendenza senza trascendere, una \u00abtrascendenza nell'immanenza\u00bb.\nIl percorso di Balducci, appare come una sorta di teleologia antropologica, che rappresenta una tensione evolutiva che l'uomo pu\u00f2 assecondare nel suo svolgimento o disconoscere. La ragione, per Balducci, trova un nuovo imperativo categorico:\n\u00abAgisci in modo che nella massima delle tue azioni il genere umano trovi le ragioni e le garanzie della propria sopravvivenza.\u00bb (da La terra del tramonto)\nBalducci vede nel deperimento degli Stati e nella crescita del diritto cosmopolitico un elemento connaturato alle leggi evolutive della specie umana. La fede nell'uomo, la considerazione che la specie ha sempre superato creativamente le sfide estreme, la possibilit\u00e0 dell'uomo planetario: tutto questo ha senso per Balducci se il senso di appartenenza a una comunit\u00e0 sopranazionale produce un progetto politico planetario. Un progetto che coincide con la \u00abcomunit\u00e0 mondiale\u00bb, un'entit\u00e0 che sta nascendo \u00abin forza delle leggi evolutive della specie, quelle stesse leggi che hanno portato dalla trib\u00f9 alla citt\u00e0, dalla citt\u00e0 allo Stato-nazione.\u00bb\nBalducci, per leggere le spinte in atto verso la formazione della comunit\u00e0 mondiale, recupera due categorie del giusnaturalismo: il pactum unionis e il pactum subiectionis.\nLa prima spinta \u00e8 identificata nella prospettiva del pacifismo antropologico, il cui orizzonte \u00e8 una societ\u00e0 coesa da rapporti di spontanea reciprocit\u00e0 e dall'opzione preferenziale per la nonviolenza.\nLa seconda spinta sta nella prospettiva del realismo politico, orientato a estendere al pianeta il processo di unificazione che aveva riposto nello Stato il monopolio della forza. La dialettica di queste due spinte deve portare al partus masculus del nuovo tempo, la comunit\u00e0 mondiale:\n\u00ab La novit\u00e0 \u00e8 affidata alle viscere della necessit\u00e0. Che sui passaggi intermedi della sua nascita ci sia buio non deve far meraviglia. Come scrisse Ernst Bloch, \u00abai piedi del faro, non c'\u00e8 luce\u00bb (Ernesto Balducci, La terra del tramonto)\nArchivio e biblioteca personali.\nL\u2019Archivio di Ernesto Balducci, le sue carte personali e gli 8.000 libri che si trovavano nel suo studio, sono depositati presso la Fondazione Balducci a Fiesole, per lascito testamentario. L'archivio, si trova in buono stato di conservazione. Inizialmente era stato sommariamente organizzato e sistemato dallo stesso Balducci e dotato di un assai sommario elenco di consistenza redatto a cura della Fondazione. Finch\u00e9 Balducci era in vita, l\u2019archivio e la biblioteca erano conservati interamente nella sua stanza, presso la Badia Fiesolana; qualche tempo dopo la sua morte il materiale, previa accurata descrizione topografica della situazione iniziale, \u00e8 stato trasferito nella biblioteca generale della Badia, in attesa di una collocazione definitiva nella sede della Fondazione stessa."}
{"id": "519941", "revid": "729019", "url": "https://it.wikipedia.org/wiki?curid=519941", "title": "SPAD S.VII", "text": "Lo SPAD S.VII fu un aereo da caccia monoposto biplano sviluppato dall'azienda aeronautica francese Soci\u00e9te Pour l'Aviation et ses D\u00e9riv\u00e9s, o pi\u00f9 brevemente SPAD, negli anni dieci del XX secolo.\nUtilizzato durante la prima guerra mondiale, era un velivolo famoso per essere difficile da pilotare e potente, con ottime caratteristiche di salita e di picchiata. Come piattaforma di tiro era stabile e con questo aereo volarono diversi assi dell'Intesa tra i quali Francesco Baracca e il francese Georges Guynemer.\nStoria del progetto.\nLo sviluppo di questo caccia cominci\u00f2 con un prototipo, designato S.V, nel 1915. Il motore utilizzato era il nuovo motore a V 8Aa prodotto dalla Hispano-Suiza. La potenza di questo propulsore era di 150 hp (112 kW) che permetteva al velivolo di raggiungere i 192 km/h (119 miglia orarie). Il primo volo fu effettuato nell'aprile del 1916 e l'Aviazione francese rimase impressionata dalle prestazioni dimostrate da questo prototipo e ne ordin\u00f2 268 esemplari.\nGli esemplari di produzione avevano la designazione S.VII. In seguito sul velivolo venne montata la versione 8Ac del motore con potenza di 180\u00a0hp (134\u00a0kW). L'unico problema di questa unit\u00e0 era dato dalla sua tendenza al surriscaldamento.\nDopo l'utilizzo nel periodo sopracitato, ai giorni nostri lo SPAD VII ha risvegliato gli interessi di costruttori amatoriali che ne hanno fatto vari progetti di repliche in scala sia in legno sia con struttura in alluminio.\nPer cui grazie al lavoro di pochi amanti del volo, oggi \u00e8 possibile rivedere in volo lo SPAD VII.\nGli SPAD VII consegnati all\u2019Italia, dove l\u2019aereo non fu costruito su licenza, mentre ne veniva prodotto il motore (dalla Itala (azienda) e dalla SCAT) ed impiegati durante il conflitto, furono 214.\nImpiego operativo.\nLo SPAD S.VII entr\u00f2 in servizio con la \"Escadrille No 26\" nell'agosto dello stesso anno. La prima vittoria in combattimento fu ottenuta il 23 dello stesso mese dal pilota Armand Pinsard. \nAltri grandi piloti ad usarlo furono Georges Guynemer, Ren\u00e9 Fonck e Eddie Rickenbacker.\nIl Royal Flying Corps inizialmente rifiut\u00f2 di adottare l'aereo a causa di una serie di gravi incidenti dovuti a cedimenti strutturali ma in seguito non solo lo inser\u00ec nei suoi ranghi ma venne anche prodotto su licenza in Inghilterra presso Brooklands. Nel 1917 venne impiegato, sebbene principalmente nel ruolo di addestratore, dal servizio aereo della \"American Expeditionary Force\".\nNello stesso anno il velivolo si poteva considerare obsoleto e lo stesso asso francese Georges Guynemer richiese alla ditta di produrre una versione migliorata del caccia. Iniziarono cos\u00ec i lavori di progettazione che porteranno allo sviluppo di uno dei migliori caccia del conflitto: lo SPAD S.XIII.\nIn Italia vennero distribuiti dal 15 marzo 1917 ad alcune squadriglie da caccia di prima linea (squadriglie 70\u00aa, 71\u00aa, 75\u00aa, 76\u00aa, 77\u00aa, 83\u00aa, 91\u00aa e 5\u00aa Sezione Difesa), integrandosi con i Nieuport 17 gi\u00e0 in dotazione.\nLa 70\u00aa Squadriglia caccia riceve i primi 2 esemplari il 15 marzo 1917 con Luigi Olivari e Fulco Ruffo di Calabria.\nIl 26 aprile Francesco Baracca abbatte un Hansa-Brandenburg C.I con l'aiuto del sergente Goffredo Gorini ed Attilio Imolesi della 79\u00aa Squadriglia vicino a San Martino del Carso arrivando ad 8 vittorie e ricevendo la croce dell'Ordine militare di Savoia; il timone dell'aereo abbattuto \u00e8 esposto al Museo dell'aeronautica di Vigna di Valle.\nLa 77\u00aa Squadriglia aeroplani riceve i suoi primi esemplari nel marzo 1917 ed in maggio ne ha 3. A bordo dello Spad matricola 14208 il 29 marzo 1918 il brigadiere Ernesto Cabruna affronta da solo una formazione di dieci caccia austriaci che scortano un bombardiere. La grande manovrabilit\u00e0 dello Spad gli permette di disperdere il gruppo, abbatterne uno e terminare la missione vittorioso.\nLa 91\u00aa Squadriglia nasce il 1\u00ba maggio 1917 con 4 esemplari ed il 7 maggio ne arrivano altri 10 di cui uno dedicato a Baracca che il 10 maggio abbatte un Hansa-Brandenburg D.I vicino a Vertoiba conseguendo la nona vittoria ufficiale.\nIl 20 maggio nell'ambito della Decima battaglia dell'Isonzo Baracca colpisce sul Monte Santo di Gorizia un ricognitore con pallottole incendiarie che precipita a quota 363 di Plava a pochi metri dalle trincee italiane.\nIl 23 giugno Ferruccio Ranza ottiene la quinta vittoria confermata sul Monte Armentera diventando un Asso dell'aviazione.\nIl 31 luglio Baracca attacca un Hansa-Brandenburg C.I nella zona di Oslavia incendiandolo ed il 2 agosto Pier Ruggero Piccio abbatte 2 Brandenburg dalle parti di Tolmino. Il 10 agosto Giovanni Sabelli rivendica un aereo che precipita sul Monte Stol osservato da vedette italiane. La squadriglia rivendica 7 vittorie in luglio e 5 in agosto.\nAl 1\u00ba settembre l'unit\u00e0 ne ha in linea 17 ed il 29 settembre Sabelli ed il Ten. Giorgio Pessi (ovvero Giuliano Parvis) abbattono un biposto Br. C.1 sulle rive del laghetto Pietra Rossa di Can\u00e8 (Vione).\nIl 3 ottobre Piccio attacca costringendo a prendere terra un ricognitore entro le linee italiane ed il 13 ottobre Olivari muore in un incidente aereo dopo essere arrivato a 12 vittorie.\nLa 71\u00aa Squadriglia caccia riceve gli SPAD dal 15 maggio 1917 ed il 6 agosto il Serg. Montalto Ercoli abbatte un Hansa-Brandenburg C.I vicino ad Arsiero ed il 23 agosto il Serg. Antonio Amantea abbatte un Albatros D.III.\nDal 16 dicembre 1917 ne ha in linea 12.\nLa 76\u00aa Squadriglia caccia il 17 giugno 1917 con Luigi Olivi insieme al ten. Ernesto Bonavoglia rivendica una vittoria vicino a Ranziano (facendolo diventare un asso dell'aviazione) ed un altro che precipita vicino a Merna arrivando alla sesta vittoria confermata ma muore in un incidente vicino a Moraro, per fotografare i resti dei nemici ed al 3 agosto dispone di 3 SPAD.\nLa 75\u00aa Squadriglia caccia dal 31 agosto 1917 ne ha una Sezione.\nLa 83\u00aa Squadriglia il 5 ottobre 1917 con il Ten. Ernesto Bonavoglia colpisce un aereo tedesco che plana rapidamente su Resia nella Campagna di Albania.\nDal 3 novembre arriva in Italia la Escadrille N 69 - SPA 69 che ritorna in Francia il 10 aprile 1918.\nLa 5\u00aa Sezione Difesa a settembre 1918 ne ha 4 nella versione 140 hp.\nIn Italia dal 1917 volavano anche gli esemplari della Escadrille N 92 i - N 392 - N 561 per la difesa di Venezia.\nNel 1923 erano ancora in dotazione al 1\u00ba Stormo Caccia Terrestre della Regia Aeronautica."}
{"id": "519942", "revid": "1318658", "url": "https://it.wikipedia.org/wiki?curid=519942", "title": "Arrondissement di Digione", "text": "L\"arrondissement\" di Digione \u00e8 un \"arrondissement\" dipartimentale della Francia situato nel dipartimento della C\u00f4te-d'Or, appartenente alla regione della Borgogna-Franca Contea.\nComposizione.\nL\"arrondissement\" \u00e8 composto da 259 comuni raggruppati in 21 cantoni:"}
{"id": "519943", "revid": "123439732", "url": "https://it.wikipedia.org/wiki?curid=519943", "title": "Convenzione di Parigi per la protezione della propriet\u00e0 industriale", "text": "La Convenzione di Parigi per la Protezione della Propriet\u00e0 Industriale, conosciuta come \"Convenzione di Parigi\", firmata a Parigi il 20 marzo 1883 ed entrata in vigore il 7 luglio 1884, fu uno dei primi trattati sulla propriet\u00e0 intellettuale e propriet\u00e0 industriale. Lo scopo fondamentale della Convenzione di Parigi \u00e8 di assicurare che i diritti di propriet\u00e0 industriale in uno Stato membro siano protetti in tutti gli altri Stati membri. Insieme alla Convenzione di Berna per la protezione delle opere letterarie e artistiche, costituisce l'insieme di \"leggi fondamentali\" per la protezione del \"hard power\" economico e del \"soft power\" culturale su scala mondiale. Si stabil\u00ec un'Unione di Paesi per proteggere questo diritto. La convenzione, con alcune modifiche e miglioramenti, \u00e8 tutt'oggi in vigore.\nStoria.\nCon la rivoluzione industriale e con la crescita degli scambi commerciali era sempre pi\u00f9 urgente la necessit\u00e0 di armonizzare le diverse leggi locali in questo ambito.\nNel 1873 a Vienna, inoltre, durante la Mostra Internazionale delle Invenzioni si era verificato un evento singolare: gli inventori provenienti da paesi stranieri si erano rifiutati di partecipare alla mostra poich\u00e9 temevano che le loro idee potessero essere rubate ed utilizzate commercialmente in altri paesi, dal momento che non era presente alcuna tutela di carattere sovranazionale.\nDieci anni dopo, come risposta ai problemi e alle proteste, venne quindi firmata a Parigi la Convenzione per la tutela della Propriet\u00e0 Industriale, volta a stabilire le tutele in tema di marchi, brevetti e modelli industriali.\nFunzioni.\nA causa delle differenze di interessi e di legislazione tra gli Stati membri, Convenzione di Parigi non stabilisce una legge uniforme sulla propriet\u00e0 industriale, ma protegge sulla base della legislazione interna di ogni Stato membro, e quindi non esclude la territorialit\u00e0 della validit\u00e0 dei brevetti. Pur rispettando le leggi nazionali dei suoi membri, la Convenzione stabilisce i seguenti principi fondamentali che devono essere osservati da tutti gli Stati membri. La Convenzione, pur rispettando il diritto interno dei suoi membri, stabilisce dei principi fondamentali che devono essere osservati da tutti i membri per armonizzare le loro leggi nazionali con le disposizioni della Convenzione.\nContenuti.\nConvenzione di Parigi copre la propriet\u00e0 industriale. Coprendo i brevetti per invenzioni, modello di utilit\u00e0, disegno industriale, marchio, marchi di servizio, nomi commerciali, marchi di origine o denominazioni di origine e la prevenzione della concorrenza sleale.\nDiritto di reciprocit\u00e0.\nSecondo l'art.2 del trattato, i paesi firmatari si impegnano a riconoscere ai cittadini degli altri Stati dell'Unione gli stessi diritti in materia di propriet\u00e0 intellettuale, riconosciuti ai propri cittadini. Ci\u00f2 garantisce l'uguaglianza di trattamento in tutti paesi. Nella protezione dei diritti di propriet\u00e0 commerciale, ogni Stato membro della Convenzione deve trattare giuridicamente gli altri membri della Convenzione allo stesso modo dei propri cittadini. Lo stesso trattamento \u00e8 accordato ai cittadini di uno Stato non membro anche se sono domiciliati o hanno una sede reale ed effettiva in uno Stato membro della Convenzione.\nDiritto di priorit\u00e0.\nIl Diritto di Priorit\u00e0, secondo le disposizioni dell'art.4, si applica ai brevetti, disegni e modelli industriali. Questo significa che, chiunque abbia depositato in uno dei paesi dell'Unione una domanda di brevetto d'invenzione, di modello d'utilit\u00e0, di disegno o modello industriale, di marchio di fabbrica o di commercio, godr\u00e0 di un diritto di priorit\u00e0 per eseguire il deposito negli altri paesi.\n\u00c8 sufficiente depositare la domanda di brevetto in uno Stato dell'Unione per avere diritto alla priorit\u00e0.\nI tempi per allargare la protezione della propria idea o invenzione ad altri Stati di interesse sono di dodici mesi per i brevetti d'invenzione e i modelli d'utilit\u00e0, di sei mesi per i disegni o modelli industriali e per i marchi di fabbrica o di commercio.\nPrima della convenzione di Parigi era necessario scegliere, al momento del deposito, tutti i mercati di interesse e affrontare i costi delle tasse di deposito e della traduzione nella lingua di ciascuno Stato.\nDiritto d'indipendenza.\nSecondo l'Art.4bis e Art.6, le condizioni per richiedere e registrare un marchio sono determinate dalla legge di ogni Stato membro e sono indipendenti. Una domanda di registrazione di un marchio in uno Stato membro non pu\u00f2 essere rifiutata o invalidata per il fatto che la persona che la richiede non lo ha richiesto, registrato o rinnovato in quello Stato. Un marchio debitamente registrato in uno Stato membro non \u00e8 collegato a un marchio registrato in altri Stati membri, compreso il paese in cui viene presentata la domanda. Ci\u00f2 significa che, una volta che un marchio \u00e8 stato registrato in uno Stato membro, \u00e8 indipendente dal marchio originale, anche se \u00e8 stato cancellato nel paese di registrazione originale, o se non \u00e8 stato rinnovato. Ci\u00f2 significa che una volta che un marchio \u00e8 stato registrato in uno Stato membro, \u00e8 indipendente dal marchio originale, anche se \u00e8 stato cancellato dallo Stato di registrazione originale, o non \u00e8 valido perch\u00e9 non \u00e8 stato rinnovato, questo non influisce sulla sua protezione in altri Stati membri. I brevetti concessi in paesi diversi per la stessa invenzione sono indipendenti l'uno dall'altro, vale a dire che ogni Stato membro concede, rifiuta, revoca o pone fine autonomamente a un brevetto per un'invenzione in conformit\u00e0 al diritto di quel paese, indipendentemente dal trattamento di quel brevetto in altri Stati membri. Ci\u00f2 significa che un'invenzione che \u00e8 stata brevettata in uno Stato membro non pu\u00f2 necessariamente essere concessa in un altro Stato membro. Al contrario, una domanda di brevetto che \u00e8 stata rifiutata in uno Stato membro non pu\u00f2 necessariamente essere rifiutata in un altro Stato membro.\nDiritto della licenza obbligatoria dei brevetti.\nSecondo Art.5, \"La Convenzione\" prevede che gli Stati membri possano adottare misure legislative per prevedere la concessione di licenze obbligatorie a certe condizioni, al fine di prevenire eventuali abusi dei diritti di brevetto da parte del titolare. Se un brevetto non \u00e8 stato richiesto o interamente richiesto entro un periodo di quattro anni dalla data della domanda o di tre anni dalla data di concessione del brevetto, a seconda di quale periodo sia pi\u00f9 lungo, lo Stato membro interessato ha il diritto di adottare misure legali per concedere una licenza obbligatoria per consentire a terzi di applicare il brevetto. Se, dopo la scadenza di due anni dalla data della prima concessione della licenza obbligatoria, non \u00e8 stato possibile prevenire gli abusi derivanti dalla concessione del brevetto, pu\u00f2 essere avviata una procedura di revoca del brevetto. \"La convenzione\" prevede anche delle licenze obbligatorie, che sono non esclusive e non trasferibili. Tuttavia, \u00e8 consentito se viene trasferito insieme alla parte dell'azienda o del marchio per cui viene utilizzata tale licenza\nUso dei marchi commerciali.\nSecondo Art.6, \"La Convenzione\" prevede che un marchio gi\u00e0 registrato in uno Stato membro debba essere utilizzato e che la sua registrazione possa essere annullata solo dopo un periodo di tempo ragionevole e che l'interessato non sia stato in grado di dimostrare una buona causa per il suo mancato utilizzo. Se un marchio gi\u00e0 registrato in uno Stato membro viene registrato in uno Stato membro, la registrazione non pu\u00f2 essere rifiutata se il disegno delle parti secondarie del marchio viene modificato senza alterare parti importanti del marchio originale e senza intaccare il carattere distintivo del marchio. Se un marchio \u00e8 condiviso da societ\u00e0 commerciali, ci\u00f2 non pregiudica la sua domanda di registrazione e di protezione giuridica in altri Stati membri, a condizione che l'uso congiunto del marchio non inganni il pubblico e non comporti una violazione dell'interesse pubblico.\nProtezione di marchi notoriamente conosciuti.\nSecondo Art.6bis, indipendentemente dal fatto che il marchio notorio sia stato registrato, ogni Stato membro della Convenzione vieta l'uso di marchi identici o simili al marchio notorio e rifiuta la registrazione di marchi identici o simili al marchio notorio. Non c'\u00e8 limite al periodo di tempo entro il quale tutte le persone che possiedono un marchio noto possono chiedere la registrazione di un marchio che \u00e8 stato ottenuto con mezzi fraudolenti.\nProtezione temporanea dei prodotti da esposizione.\nSecondo Art.11, gli Stati membri della Convenzione accordano, conformemente alle loro legislazioni nazionali, una protezione giuridica provvisoria ai brevetti contenuti nei prodotti esposti in esposizioni internazionali ufficiali o ufficialmente riconosciute, tenute sul territorio di ogni Stato membro della Convenzione, nonch\u00e9 ai marchi dei prodotti esposti.\nAltre disposizioni.\nAltri elementi della convenzione sono: l'istituzione di un'autorit\u00e0 competente per regolare i diritti di propriet\u00e0 industriale; il diritto degli inventori di firmare i loro nomi sui libri dei brevetti; gli stati membri non possono rifiutare di concedere brevetti o dichiarare invalidi i brevetti per alcune invenzioni che sono ammissibili per l'approvazione sulla base del fatto che il diritto interno prevede diversamente e per regolare la registrazione di marchi senza il consenso del proprietario del marchio. Questi sono i requisiti minimi della Convenzione per gli Stati membri.\nL'Assemblea e gli altri organi.\nI Paesi aderenti alla Convenzione hanno costituito un'Assemblea, in cui \u00e8 presente un delegato disponente di voto per ogni paese, assistito eventualmente da consiglieri ed esperti. L'Assemblea si occupa di far s\u00ec che la Convenzione sia correttamente rispettata e svolge qualsiasi altro compito che la Convenzione stessa comporta. \n\u00c8 inoltre presente un Comitato esecutivo, costituito dall'Assemblea, composto da un quarto dei Paesi membri dell'Assemblea stessa. Ha il compito principale di preparare l'ordine del giorno dell'Assemblea.\nI compiti amministrativi sono, infine, svolti dall'Ufficio internazionale, che funge da segreteria e raccoglie le informazioni relative alla protezione della propriet\u00e0 industriale.\nFondazione e modifiche.\nDopo una conferenza diplomatica tenutasi a Parigi nel 1880, la convenzione venne inizialmente firmata da 11 stati: Belgio, Brasile, Francia, Guatemala, Italia, Paesi Bassi, Portogallo, El Salvador, Serbia, Spagna e Svizzera.\nIl trattato fu revisionato a Bruxelles, Belgio, il 14 dicembre 1900; a Washington, Stati Uniti, il 2 giugno 1911; a L'Aia, Paesi Bassi, il 6 novembre 1925; a Londra, Gran Bretagna, il 2 giugno 1934; a Lisbona, Portogallo, il 31 ottobre 1958; a Stoccolma, il 14 luglio 1967 e fu rettificato il 28 settembre 1979.\nUna delle principali modifiche \u00e8 stata quella dell'Aia del 1925 che ha previsto l'inserimento dell'art. 10-bis sulla concorrenza sleale. In tale articolo viene stipulato che i Paesi che hanno firmato la Convenzione sono tenuti ad assicurare protezione contro gli atti di concorrenza sleale, ovvero ogni atto di concorrenza contrario agli usi onesti in materia industriale o commerciale. Sono in particolare modo vietati i fatti che generino confusione o le asserzioni false che screditino lo stabilimento, i prodotti, o l'attivit\u00e0 industriale e commerciale di un concorrente. Sono proibite infine le indicazioni che traggano in errore sulla natura, il modo di fabbricazione, le caratteristiche, l'attitudine all'uso o la quantit\u00e0 delle merci. \nL'art. 10-bis ha inoltre ispirato la costituzione del\"art. 2598 sulla concorrenza sleale del Codice Civile Italiano entrato in vigore nel 1942.\nPaesi membri.\nLa Convenzione \u00e8 iniziata con 11 Stati membri e oggi, dal 14 maggio 2017, con l'aggiunta ufficiale dell'Afghanistan, il numero totale delle parti contraenti della Convenzione ha ora 177 stati contraenti, il che la rende uno dei trattati con pi\u00f9 larga diffusione globale. Taiwan e Kuwait non fanno parte della Convenzione.\nTra i paesi contraenti ci sono: Afghanistan; Albania; Algeria; Andorra; Antigua e Barbuda; Arabia Saudita; Argentina; Armenia; Australia; Austria; Azerbaigian; Bahamas; Bahrein; Bangladesh; Barbados; Belgio; Belize; Benin; Bhutan; Bielorussia; Bolivia; Bosnia ed Erzegovina; Botswana; Brasile; Bulgaria; Burkina Faso; Burundi; Cambogia; Camerun; Canada; Ciad; Cile; Cina; Cipro; Citt\u00e0 del Vaticano; Colombia; Comore; Corea del Nord; Corea del Sud; Costa d'Avorio; Costa Rica; Croazia; Cuba; Danimarca; Dominica; Ecuador; Egitto; El Salvador; Emirati Arabi Uniti; Estonia; Filippine; Finlandia; Francia; Gabon; Gambia; Georgia; Germania; Ghana; Giamaica; Giappone; Gibuti; Giordania; Grecia; Grenada; Guatemala; Guinea; Guinea-Bissau; Guinea Equatoriale; Guyana; Haiti; Honduras; India; Indonesia; Iran; Iraq; Irlanda; Islanda; Israele; Italia; Kazakistan; Kenya; Kirghizistan; Laos; Lesotho; Lettonia; Libano; Liberia; Libia; Liechtenstein; Lituania; Lussemburgo; Macedonia del Nord; Madagascar; Malawi; Malaysia; Mali; Malta; Marocco; Mauritania; Mauritius; Messico; Moldavia; Monaco; Mongolia; Montenegro; Mozambico; Namibia; Nepal; Nicaragua; Niger; Nigeria; Norvegia; Nuova Zelanda; Oman; Paesi Bassi; Pakistan; Panama; Papua Nuova Guinea; Paraguay; Per\u00f9; Polonia; Portogallo; Qatar; Regno Unito; Repubblica Ceca; Repubblica Centrafricana; Repubblica del Congo; Repubblica Democratica del Congo; Repubblica Dominicana; Romania; Russia; Ruanda; Saint Kitts e Nevis; Saint Lucia; Saint Vincent e Grenadine; San Marino; S\u00e3o Tom\u00e9 e Pr\u00edncipe; Senegal; Serbia; Seychelles; Sierra Leone; Singapore; Siria; Slovacchia; Slovenia; Spagna; Sri Lanka; Stati Uniti d'America; Sudafrica; Sudan; Suriname; Svezia; Svizzera; Swaziland; Tagikistan; Tanzania; Thailandia; Togo; Tonga; Trinidad e Tobago; Tunisia; Turchia; Turkmenistan; Ucraina; Uganda; Ungheria; Uruguay; Uzbekistan; Venezuela; Vietnam; Yemen; Zambia; Zimbabwe.\nAmministrazione.\nLa Convenzione di Parigi \u00e8 amministrata dall'Organizzazione Mondiale per la Propriet\u00e0 Intellettuale (WIPO), con sede a Ginevra, in Svizzera."}
{"id": "519945", "revid": "466539", "url": "https://it.wikipedia.org/wiki?curid=519945", "title": "Coppa delle Coppe 1982-1983", "text": "La Coppa delle Coppe 1982-1983 \u00e8 stata la 23\u00aa edizione della competizione calcistica europea Coppa delle Coppe UEFA. Venne conquistata dall' nella finale vinta contro il , disputata allo stadio Ullevi di G\u00f6teborg."}
{"id": "519946", "revid": "1718925", "url": "https://it.wikipedia.org/wiki?curid=519946", "title": "Alfio Russo", "text": "Biografia.\nAlfio Russo nasce in un piccolo paese in provincia di Catania, Macchia di Giarre, nel 1902 e sin da giovane manifesta quello che \u00e8 insito in molti siciliani ovvero il desiderio di evadere da una realt\u00e0 confinata dalle onde marine e da una mentalit\u00e0 gattopardesca \u2013 questo termine avr\u00e0 un profondo significato nella sua vita \u2013 per cercare spazi da esplorare e coltivare e rompere quel cerchio di staticit\u00e0 che caratterizzava, ed ancora caratterizza, la mentalit\u00e0 siciliana.\nCos\u00ec, dopo aver terminato gli studi e scritto per un paio di giornali del capoluogo etneo, nel 1919 al termine della Grande Guerra si trasferisce a Roma dove nel 1921 entra quale redattore all\u2019\u201dEpoca\u201d, giornale liberale creato da Tullio Giordana e tra il 1926 ed il 1927 al \u201cLavoro d\u2019Italia\u201d. Nel 1928 inizia la sua ascesa giornalistica con il trasferimento a Torino quale redattore alla \u201cStampa\u201d allora diretto da Curzio Malaparte, per un quinquennio lavora in redazione fino al 1933 quando diventa inviato speciale prima a Malta, poi nel 1936 in Etiopia ed infine nel 1938 in Yugoslavia dove rimane sino al 1941 anno in cui viene inviato sul fronte russo meridionale.\nNel 1943 si dimette dal giornale torinese e si ritira a Napoli dove riordina la serie di corrispondenze scritte nei Balcani (e che erano state censurate dal suo giornale) e pubblica il suo unico libro dal titolo \u201cRivoluzione in Yugoslavia\u201d.\nNel periodo che va dall\u2019occupazione tedesca di Roma alla Liberazione della citt\u00e0 le sue idee lo portano ad avvicinarsi al gruppo liberale in fase di ricostruzione ed a collaborare ai primi numeri di \u201cQuaderni del Risorgimento Liberale\u201d curati da Pannunzio, Brosio, Carandini , Cattani, Lupinacci e Libonati, gli uomini che faranno parte della dirigenza del nascente partito liberale. Quando nel giugno 1944 il periodico \u201cRisorgimento Liberale\u201d diventa quotidiano, Alfio Russo \u00e8 chiamato a far parte della redazione che ha come redattore capo Michele Mottola.\nMa la sua permanenza al nuovo giornale \u00e8 di brevissima\u00a0 durata. La fine della guerra ha lasciato la Sicilia libera ma nel caos politico e sociale e l\u2019imprenditoria della parte orientale dell\u2019isola avverte la necessit\u00e0 di farsi sentire e di comunicare attraverso un giornale di ispirazione liberale, cos\u00ec, alla fine del 1944, esce a Catania \u201cLa Sicilia\u201d la cui direzione \u00e8 affidata proprio ad Alfio Russo. Questa sua prima esperienza come direttore di un giornale dura meno di due anni ed \u00e8 caratterizzata tra l\u2019altro da vertenze e contrasti le cui origini risalgono agli stessi motivi per i quali anni prima aveva lasciato la Sicilia. Forte di questa prima esperienza e giurando a se stesso che non avrebbe mai pi\u00f9 diretto un giornale, riattraversa lo stretto per assumere a Roma il ruolo di redattore capo del \u201cRisorgimento Liberale\u201d.\nMa \u00e8 destino che le sue esperienze non debbano durare a lungo, nell\u2019autunno del 1947 viene assunto dal \u201cCorriere della Sera\u201d come inviato speciale e successivamente quale corrispondente da Parigi.\nNel 1953, contravvenendo al suo giuramento, accetta di dirigere il quotidiano \u201cLa Nazione\u201d. \u00c8 uno dei periodi pi\u00f9 lunghi e proficui della sua attivit\u00e0 presso lo stesso giornale, sotto la sua direzione \u201cLa Nazione\u201d espande i suoi confini, il suo contenuto e la sua tiratura, tutti meriti che avranno un peso rilevante nel suo futuro quando nel 1961 la propriet\u00e0 del \u201cCorriere della Sera\u201d decise di rimuovere il direttore in carica.\nIl direttore del \u201cCorriere\u201d, Mario Missiroli, era, secondo la propriet\u00e0 ed anche i suoi collaboratori, reo di una \u201cgestione sonnacchiosa\u201d che aveva lo scopo pi\u00f9 di non turbare i sonni tranquilli dei suoi lettori (e principalmente proprietari) che quello di \u00a0informare i lettori in merito alle trasformazioni che stavano avvenendo in seno alla societ\u00e0 italiana e nel resto del mondo. Inoltre a Milano era stato appena fondato un nuovo giornale, \u201cIl Giorno\u201d, che, sulla falsariga del giornalismo anglosassone, \u00a0porgeva al lettore l\u2019informazione istantanea ed una narrazione dei fatti essenziale priva di retorica ed ampollosit\u00e0, caratteristiche queste invece del grande quotidiano nazionale. Questo nuovo stile aveva consentito alla testata di ottenere una rapida affermazione che cominciava in parte ad oscurare la fama ma soprattutto il valore qualitativo del \u201cCorriere\u201d.\nLa rosa dei candidati alla successione di Missiroli comprendeva i nomi di Luigi Barzini junior, Domenico Bartoli, Alfio Russo, Alfredo Signoretti, Giovanni Ansaldo Augusto Guerriero e Giovanni Spadolini. Tra questi Alfio Russo non sembrava quello che avesse pi\u00f9 probabilit\u00e0 in quanto avendo sempre dedicato il suo impegno equamente alla redazione ed alla scrittura, credendo pi\u00f9 nel successo del giornale che al coronamento della sua vocazione, non spiccava per specifiche attitudini necessarie spesso per emergere anche se non indicative delle capacit\u00e0 globali. Ma le doti di Alfio Russo erano intrinseche al personaggio: la sua alta figura, la compostezza siciliana, la sua marcata personalit\u00e0, la sua naturale attitudine al comando e la sua capacit\u00e0 di interloquire sia con la dirigenza che con i suoi collaboratori ispiravano istintivamente un senso di fiducia e di rassicurazione che uniti ai successi ottenuti con \u201cla Nazione\u201d gli hanno consentito di elevarsi su gli altri concorrenti. Chi gli affidava un mandato si sentiva sicuro di una innovazione ma senza grandi stravolgimenti ed \u00a0i suoi collaboratori confidavano in un \u201cnuovo e continuativo\u201d rapporto. Al contrario si sbagliavano perch\u00e9 Alfio Russo non solo non era un immobilista ma possedeva \u00a0le capacit\u00e0 di incidere e caratterizzare profondamente il suo lavoro. Non aveva timore di esporre ed applicare le sue idee e quindi cambiava quasi sempre tutto e sempre in meglio. \u00c8 stato paragonato a certi papi che insignificanti quali cardinali manifestano poi la loro marcata personalit\u00e0 appena assurgono alla sedia gestatoria \u201cnel campo dell\u2019editoria il Direttore del Corriere era considerato una sorta di papa del giornalismo\u201d.\nDa Firenze alcuni giovani, che diventeranno giornalisti di prim'ordine, seguono Alfio Russo nella nuova avventura: Gianfranco Piazzesi, Giovanni Grazzini, Giuliano Zincone, Leonardo Vergani (scomparso poi prematuramente) e Giulia Borghese, la prima giornalista donna assunta al Corriere.\nCos\u00ec Alfio Russo, una volta entrato nella redazione di via Solferino, \u00a0inizia subito a lasciare la sua impronta nel nuovo corso del giornale. Il primo settore investito dalla nuova rivoluzione \u00e8 quello che da anni sonnecchia in un letargo compiacente - la Cronaca -, la affida ad un giovane capace ed ambizioso\u00a0 Franco Di Bella che si riveler\u00e0 uno straordinario capocronista e poi un ottimo direttore, tocca poi allo Sport dove contrappone allo strapotere di Gianni Brera, editorialista sportivo del Giorno, il giornalista Gianni Palumbo futuro direttore della \u201cGazzetta dello Sport\u201d.\nAlto, elegante sempre in doppiopetto il \u201cSiciliano\u201d, che dei siciliani non ha n\u00e8 l\u2019aspetto n\u00e8 la mentalit\u00e0, comanda con \u201cfermo languore\u201d, come defin\u00ec la sua gestione Roberto Ridolfi, la rivoluzione del suo giornale. La sua giornata comincia a mezzogiorno e dura fino alle due della mattina. Odia gli articoli prolissi (un siciliano anglosassone), ed ama la sua stilografica, esercita la sua azione di comando con grande signorilit\u00e0 ed umanit\u00e0 ed \u00e8 per questo che la sua rivoluzione prosegue senza colpo ferire ed indolore. Compie una serie di operazioni inimmaginabili prima di allora: modernizza la testata grafica suddividendo gli argomenti in maniera organica, istituisce pagine speciali per l\u2019Agricoltura, la Donna, la Scienza, la Letteratura; coinvolge gli inviati nella fattura del giornale stanandoli dal loro dorato isolamento, stimola i corrispondenti per acquisire maggiori informazioni dai paesi e dai governi presso cui sono accreditati, assume nuovi giornalisti e collaboratori (Moravia, Cassola, Bo, Buzzati, Prandi ed altri).\nSotto la sua direzione il corpo redazionale del Corriere \u00e8 di centocinquanta giornalisti, cento collaboratori esterni e quasi cinquecento corrispondenti dall\u2019Italia e dall\u2019estero. Grazie alla quantit\u00e0 ma soprattutto alla qualit\u00e0 del suo staff promuove una serie di inchieste e di interviste impensabili sino allora. \u00c8 storia la prima intervista concessa da un papa, Paolo VI, ad un giornalista del Corriere, Cavallari. Il corriere fornisce anche un\u2019ampia copertura degli avvenimenti esteri, quando la Grecia, nel 1967, \u00e8 rovesciata dal golpe dei colonnelli, il Corriere \u00e8 l\u2019unico giornale italiano a mandare sul posto un proprio inviato, Mario Cervi. Infine, il Corriere mantiene in pianta stabile in Vietnam Egisto Corradi, che invier\u00e0 dall'Estremo oriente memorabili corrispondenze.\nCome \u00e8 normale la qualit\u00e0 paga\u00a0 e per il Corriere \u00e8 boom sia nella diffusione (solo il luned\u00ec un aumento di centomila copie) che nella pubblicit\u00e0. L\u2019apprezzamento che i lettori conferiscono al giornale \u00e8 anche manifestato in occasione del disastro del Vajont (9 ottobre 1963) quando il \"Corriere\" lancia una sottoscrizione pubblica per aiutare le popolazioni rimaste senza casa. La sottoscrizione batte largamente quella indetta dalla televisione di stato.\nImpegnato a cambiare il giornale Alfio Russo non si accorge dei mutamenti soprattutto politici che stanno avvenendo non solo nella societ\u00e0 ma anche, e principalmente, all\u2019interno del gruppo da cui dipende la sua testata. O, probabilmente, se ne accorge ma fedele e coerente ai suoi ideali ed in concordanza con il suo fermo carattere di liberale ed innovatore, a dispetto del soprannome di gattopardo che gli viene affibbiato,\u00a0 non ne vuole assecondare i disegni. Paga pertanto la sua coerenza ed il suo liberalismo non pi\u00f9 in linea con l\u2019evoluzione politica dei tempi. Sorprende \u00a0in maniera evidente il\u00a0 soprannome assegnatogli di Gattopardo in quanto la sua azione \u00a0riformatrice stride con il personaggio di Tomasi di Lampedusa, al punto \u00a0che pur di non cambiare ne lui opinione n\u00e9 il giornale politica, e quindi di cambiare per non cambiare, preferisce lasciare la poltrona di direttore. \u00a0\nNel febbraio del 1968 Alfio Russo lascia la direzione del Corriere a Giovanni Spadolini.\nAgli inizi degli anni settanta si trasferisce a Roma continuando a collaborare con il giornale nel quale aveva fatto la sua prima esperienza di direttore, La Sicilia.\nVecchio gentiluomo d\u2019altri tempi non concesse n\u00e9 interviste n\u00e9 scrisse libri di memorie per raccontare il suo soggiorno in via Solferino. Probabilmente era consapevole che la storia ed il tempo gli avrebbero reso \u00a0giustizia per i chiari meriti. Come i grandi artisti che rimangono famosi anche solo per un\u2019opera straordinaria, il lavoro svolto da Alfio Russo al Corriere rimarr\u00e0 sempre negli annali perch\u00e9, la sua\u00a0 capacit\u00e0, \u00a0la sua visione del nuovo giornalismo e l\u2019innovamento svolto sono tuttora la base del giornalismo nazionale.\nInsignito nel 1962 dell\u2019onorificenza di Grande Ufficiale e nel 1965 di Cavaliere di Gran Croce\u00a0 Alfio Russo si \u00e8 spento a Roma nell\u2019ottobre del 1976.\nIn un sintetico ritratto di colui che fu il primo innovatore del giornalismo nazionale \u00e8 sufficiente citare quanto hanno scritto di Lui, alla sua morte, alcune grandi firme del giornalismo italiano: \u201cUn grande e onesto interprete del nostro tempo mai ligio al potere\u201d (Indro Montanelli), \u201cLa fierezza di dimettersi\u201d (Enrico Mattei), \u201cNon vi capisco pi\u00f9\u201d (Franco Di Bella), \u201cLiberalismo aperto\u201d (Giovanni Spadolini), \u201cInvent\u00f2 il giornalismo moderno senza tradire l\u2019antico\u201d (Gino Palumbo).\nIn suo ricordo \u00e8 stato istituito a Giarre il premio Alfio Russo, giunto alla trentaseiesima edizione, \u00a0quale riconoscimento per la funzione che il giornalismo colto \u00a0esercita nel panorama della nostra informazione e che ha premiato finora la crema del giornalismo nazionale. \nRiconoscimenti.\nGli sono stati intitolati una via a Macchia, la frazione di Giarre che gli diede i natali, un premio internazionale di giornalismo e il circolo giarrese del Partito Democratico."}
{"id": "519949", "revid": "1318658", "url": "https://it.wikipedia.org/wiki?curid=519949", "title": "Arrondissement di Montbard", "text": "L\"arrondissement\" di Montbard \u00e8 un \"arrondissement\" dipartimentale della Francia situato nel dipartimento della C\u00f4te-d'Or, appartenente alla regione della Borgogna-Franca Contea.\nComposizione.\nL\"arrondissement\" \u00e8 composto da 254 comuni raggruppati in 12 cantoni:"}
{"id": "519955", "revid": "1318658", "url": "https://it.wikipedia.org/wiki?curid=519955", "title": "Arrondissement di Beaune", "text": "L\"arrondissement\" di Beaune \u00e8 un \"arrondissement\" dipartimentale della Francia situato nel dipartimento della C\u00f4te-d'Or, appartenente alla regione della Borgogna-Franca Contea.\nComposizione.\nL\"arrondissement\" \u00e8 composto da 194 comuni raggruppati in 10 cantoni:"}
{"id": "519964", "revid": "1318658", "url": "https://it.wikipedia.org/wiki?curid=519964", "title": "Arrondissement di Dinan", "text": "L\"arrondissement\" di Dinan \u00e8 un \"arrondissement\" dipartimentale della Francia situato nel dipartimento delle C\u00f4tes-d'Armor, appartenente alla regione di Bretagna.\nComposizione.\nL\"arrondissement\" \u00e8 composto da 101 comuni raggruppati in 12 cantoni: "}
{"id": "519965", "revid": "713168", "url": "https://it.wikipedia.org/wiki?curid=519965", "title": "Guglielmo di Warenne", "text": "Guglielmo fu presente all'incoronazione di Giovanni Senza Terra il 27 maggio 1199. Quando la Normandia fu conquistata dai francesi nel 1204 perse i suoi possedimenti normanni ma il re lo ricompenso con Grantham e Stamford.\nIl suo primo incarico di \"Lord Warden of the Cinque Ports\" inizi\u00f2 nel 1204 e termin\u00f2 nel 1206. Fu anche governatore della regione di confine tra l'Inghilterra e il Galles dal 1208 al 1213.\nGuglielmo fu uno dei pochi baroni rimasti leali a Giovanni Senza Terra durante la loro ribellione quando cercarono di fare assumere il trono inglese al principe francese; \u00e8 anche indicato come uno di coloro che consigliarono a re Giovanni di concedere la Magna Carta.\nLa sua fedelt\u00e0 barcoll\u00f2 solo poche volte quando sembr\u00f2 che la causa del re fosse senza speranza.\nNel marzo 1217 dimostr\u00f2 nuovamente la sua lealt\u00e0 all'Inghilterra sostenendo il giovane Enrico III d'Inghilterra; fu anche responsabile della fondazione della cattedrale di Salisbury.\nTra gli anni 1200-1208, e 1213-1226 fu sceriffo di Wiltshire. Nel 1214 fu nuovamente nominato governatore dei \"Cinque Ports\".\nSpos\u00f2 Matilda, la figlia pi\u00f9 anziana di Guglielmo il Maresciallo, il potente conte di Pembroke, vedova di Hugo Bigod, III conte di Norfolk, diventando cos\u00ec conte di Salisbury per matrimonio. Ebbero un figlio ed una figlia. Il figlio, Giovanni di Warenne, VII conte di Surrey, successe al padre nella contea, mentre la figlia Isabella spos\u00f2 Ugo d'Aubigny, V conte di Arundel.\nGuglielmo pu\u00f2 anche avere avuto un altro matrimonio, senza figli, con\nMatilda, figlia di Guglielmo d'Aubigny, I conte di Arundel."}
{"id": "519968", "revid": "729019", "url": "https://it.wikipedia.org/wiki?curid=519968", "title": "SPAD S.XIII", "text": "Lo SPAD S.XIII era un caccia monoposto biplano prodotto dall'azienda francese Soci\u00e9te Pour l'Aviation et ses D\u00e9riv\u00e9s, o pi\u00f9 brevemente SPAD, negli anni dieci del XX secolo.\nUtilizzato durante la prima guerra mondiale, fu uno dei migliori velivoli del conflitto ed uno di quelli prodotti in maggior numero: 8\u00a0472 esemplari con ordini per altri 10\u00a0000 che vennero cancellati con l'armistizio.\nStoria del progetto.\nLo SPAD S.XIII era uno sviluppo del precedente S.VII e del meno riuscito S.XII. Sull'S.XIII vennero introdotte un gran numero di modifiche, tra cui un timone ed ali di maggiori dimensioni, atti a beneficiare di sostanziali miglioramenti aerodinamici. Il motore, il francospagnolo Hispano-Suiza 8Be 8 cilindri a V, grazie alla maggior potenza espressa di 223 CV (164 kW) garantiva un considerevole incremento delle prestazioni del velivolo. Il velivolo francese era pi\u00f9 veloce dei pari ruolo britannico Sopwith Camel e del tedesco Fokker D.VII, ma la sua minore maneggevolezza lo rendeva piuttosto ostico nelle mani di piloti inesperti, in particolare durante le manovre di atterraggio, a causa delle sue scarse caratteristiche di veleggiatore e della sua repentina entrata in stallo. Era invece ottima la sua solidit\u00e0 come le sue doti di picchiata.\nIn Italia vennero impiegati durante il conflitto 26 SPAD XIII, che cominciarono ad arrivare i primi alla fine del 1917 e gli altri all'inizio del 1918. Molti SPAD XIII furono tolti dalle casse solo nel dopoguerra, andando ad equipaggiare reparti della Regia Aeronautica.\nImpiego operativo.\nLo S.XIII fu pilotato, tra gli altri, dagli assi Georges Guynemer, Ren\u00e9 Fonck e Charles Nungesser, in forza alla francese Aviation militaire; dall'italiano Francesco Baracca, in forza al Servizio Aeronautico, che totalizz\u00f2 34 vittorie aeree prima di essere abbattuto; e dallo statunitense Eddie Rickenbacker, in forza all'United States Army Air Service, al quale alla fine del conflitto furono confermate 26 vittorie.\nIl velivolo venne utilizzato anche da altre Aviazioni tra le quali il servizio aereo della American Expeditionary Forces dell'United States Army Air Service che ne ricevette 893 e che utilizz\u00f2 fino al 1920.\nLa 91\u00aa Squadriglia il 21 ottobre 1917 con Baracca rivendica una doppietta sul Monte Nero (Alpi Giulie) e nel febbraio 1918 ne arrivano altri esemplari.\nIn Italia dal dicembre 1917 volavano anche nella Escadrille N 69 - SPA 69 e nel 1918 vi erano gli esemplari della Escadrille N 92 i - N 392 - N 561 per la difesa di Venezia.\nDopo la fine del conflitto venne impiegato anche dal Giappone, dalla Cecoslovacchia e dalla Polonia.\nNel 1923 erano ancora in dotazione al 1\u00ba Stormo Caccia Terrestre ed al 25 dicembre 1925 nel 13\u00ba Gruppo caccia del 2\u00ba Stormo sino al 1926."}
{"id": "519970", "revid": "1318658", "url": "https://it.wikipedia.org/wiki?curid=519970", "title": "Arrondissement di Guingamp", "text": "L\"arrondissement\" di Guingamp \u00e8 un \"arrondissement\" dipartimentale della Francia situato nel dipartimento delle C\u00f4tes-d'Armor, appartenente alla regione di Bretagna.\nComposizione.\nL\"arrondissement\" \u00e8 composto da 90 comuni raggruppati in 12 cantoni:"}
{"id": "519972", "revid": "347132", "url": "https://it.wikipedia.org/wiki?curid=519972", "title": "Ren\u00e9 Girard", "text": "Il suo lavoro appartiene al campo dell'antropologia filosofica e ha influssi su critica letteraria, psicologia, storia, sociologia e teologia. \u00c8 stato professore di letteratura comparata presso la Stanford University (Stati Uniti) fino al momento del ritiro. Cattolico, ha scritto diversi libri, sviluppando l'idea che ogni cultura umana \u00e8 basata sul sacrificio come via d'uscita dalla violenza mimetica (cio\u00e8 imitativa) tra rivali. Le sue riflessioni si sono indirizzate verso tre idee principali: \nBiografia.\nDal 1943 al 1947, a Parigi \u00e8 alunno dell'\u00c9cole nationale des chartes, luogo di eccellenza per la formazione di archivisti paleografi, dove Girard difende una tesi sulla vita privata ad Avignone nella seconda met\u00e0 del XV secolo (\"La vie priv\u00e9e \u00e0 Avignon dans la seconde moiti\u00e9 du XVe si\u00e8cle\").\nNel 1947, si trasferisce negli Stati Uniti grazie all'assegnazione di una borsa di studio. Ottiene cos\u00ec il dottorato in storia nel 1950 presso l'Universit\u00e0 dell'Indiana e comincia a insegnare letteratura. La sua carriera accademica, dopo i primi ruoli alla Duke University e al Bryn Mawr College tra 1953 e 1957, va dal 1957 al 1980 presso l'Universit\u00e0 Johns Hopkins e dal 1981 fino al suo ritiro nel 1995 all'Universit\u00e0 di Stanford, dove ha risieduto fino alla morte.\nNel 2001 gli viene conferita una laurea honoris causa in Lettere all'Universit\u00e0 degli studi di Padova.\nIl 17 marzo 2005, Ren\u00e9 Girard \u00e8 eletto membro dell'Acad\u00e9mie fran\u00e7aise.\nSposato, ha avuto tre figli.\nIl pensiero.\nIl desiderio mimetico.\nIl carattere mimetico del desiderio.\nRen\u00e9 Girard, professore di letteratura francese negli Stati Uniti alla fine degli anni '50, ha un approccio nuovo a questo campo. Invece di cercare la \"originalit\u00e0\" delle opere, cerca ci\u00f2 che esse possono avere in comune e si accorge che i personaggi creati dai romanzieri si muovono in una dinamica di rapporti che si ritrova nei vari autori. La legge universale del comportamento umano, descritta dai grandi romanzieri, secondo Girard consiste nel carattere mimetico (nel senso di \"imitativo\") del desiderio.\nNoi imitiamo dagli altri i nostri desideri, le nostre opinioni, il nostro stile di vita.\nTutto ci\u00f2 significa che il rapporto tra soggetto e oggetto non \u00e8 diretto e lineare, ma \u00e8 sempre \"triangolare\": soggetto, modello, oggetto desiderato. Al di l\u00e0 dell'oggetto, \u00e8 il modello (che Girard chiama \u00abil mediatore\u00bb) che attira. In particolare, a certi stadi di intensit\u00e0, il soggetto ambisce direttamente all\"essere\" del modello. Per questo, Ren\u00e9 Girard parla di desiderio \u00abmetafisico\u00bb: non si tratta assolutamente di un semplice bisogno o appetito, perch\u00e9 \"\u00abogni desiderio \u00e8 desiderio d'essere\u00bb\", \u00e8 aspirazione, brama di una pienezza attribuita al mediatore.\nMediazione esterna e mediazione interna.\n\"Mediazione\" \u00e8 la relazione imitativa (mimetica) che si stabilisce tra il soggetto e il suo modello (mediatore).\nLe metamorfosi del desiderio.\nAttraverso quella dei personaggi, \u00e8 la nostra vita ad essere raccontata. Ciascuno di noi \u00e8 attaccato all'illusione dell'autenticit\u00e0 dei propri desideri; i grandi romanzieri, invece, rappresentano implacabilmente tutte le menzogne, le dissimulazioni, le manovre, lo \u00absnobismo\u00bb messi in scena dagli eroi proustiani per evitare di vedere in faccia la verit\u00e0: i nostri desideri sono sempre imitazione di desideri altrui e per questo sfociano in invidia e gelosia. Alcuni personaggi bramano l'essere del mediatore, lo vedono avvolto di virt\u00f9 sovrumane e nello stesso tempo abbassano se stessi, fanno di lui un dio facendo di s\u00e9 stessi schiavi, e tutto ci\u00f2 in misura tanto pi\u00f9 grande quanto pi\u00f9 intensamente il mediatore si pone quale ostacolo. \u00c8 il masochismo, che pu\u00f2 rovesciarsi nel sadismo, suo opposto, ogni volta che il soggetto, per rivincita, tenta di ribaltare la propria situazione esistenziale e per farlo diventa aguzzino di chi \u00e8 pi\u00f9 debole di lui.\nLa letteratura.\nCredere all'autonomia dei nostri desideri \u00e8 l'illusione romantica che \u00e8 alla base di gran parte della letteratura. Scoprire la realt\u00e0 del desiderio, svelare e riconoscere il mediatore, \u00e8 ci\u00f2 che realizzano i grandi romanzieri, \u00e8 accedere alla verit\u00e0 romanzesca.\nCritica a Freud.\nLa concezione mimetica stacca il desiderio dall'oggetto e contemporaneamente fa della violenza una conseguenza della rivalit\u00e0, mentre il complesso di Edipo postulato da Sigmund Freud fonda il desiderio sul valore oggettivo dell'oggetto, la madre, e deve presupporre una coscienza della rivalit\u00e0 e delle sue distruttive conseguenze. La consapevolezza, inverosimile presso un bambino, di voler possedere la propria madre a costo di uccidere il padre, costringe Freud a introdurre man mano tutti i vari istinti, pulsioni e strutture psichiche che contraddistinguono la sua teoria, come l'istinto di morte, l'Es, il Super-Io... Invece la teoria del desiderio mimetico si pu\u00f2 applicare direttamente al complesso di Edipo rendendolo totalmente intelligibile: se il bambino desidera sua madre \u00e8 perch\u00e9 \u00e8 in un rapporto di imitazione con il padre. Vale a dire che \u00e8 perch\u00e9 il figlio imita totalmente il padre che finir\u00e0 eventualmente per desiderare la madre (a condizione che il padre desideri - o sembri desiderare - la madre).\nLa violenza e il sacro.\nLa rivalit\u00e0 mimetica che si sviluppa a partire dai conflitti per l'appropriazione degli oggetti \u00e8 contagiosa (in quanto imitata). La minaccia all'orizzonte \u00e8 quella della violenza generalizzata. Orientando il suo interesse verso il campo antropologico, Girard studia la letteratura etnologica che lo porta a formulare la sua seconda ipotesi fondamentale: il \"meccanismo di capro espiatorio\" (o \"meccanismo vittimario\"), all'origine delle religioni arcaiche, che egli espone nel suo secondo libro, \"La violenza e il sacro\" (1972).\nSe due individui, imitandosi, desiderano la stessa cosa, pu\u00f2 benissimo aggiungersi un terzo, un quarto\u2026 e il conflitto dei primi si allarga. La violenza \u00e8 essa stessa imitativa e si pu\u00f2 quindi assistere ad un processo a catena. L'oggetto della contesa passa in secondo piano e il conflitto mimetico si trasforma in antagonismo generalizzato. Ma quando la violenza non pu\u00f2 scaricarsi sul nemico che l'ha eccitata, si sfoga, come ognuno di noi ben sa, su un bersaglio sostitutivo. In particolare, la violenza, che fino ad ora ha continuato a consumarsi in micro-conflitti, pu\u00f2 anche focalizzarsi su una sola vittima arbitraria. Allora la folla si raccoglie unanime attorno alla vittima e la distrugge. L'eliminazione (espulsione o uccisione) della vittima fa sfogare la frenesia violenta da cui ciascuno era posseduto fino a poco prima e ci\u00f2 ha sul gruppo un impatto emotivo incalcolabile. La vittima appare ora contemporaneamente come l'origine della crisi e come la responsabile del miracolo della pace ritrovata. Essa diviene \"sacra\" ai loro occhi, proprio perch\u00e9 prodigiosamente capace di scatenare la crisi come di ripristinare la pace, ha cio\u00e8 potere di vita e di morte sul gruppo: \u00e8 il \"dio\". Questa \u00e8 secondo Girard la genesi del religioso e in particolare:\nQuesta elaborazione religiosa si sviluppa lentamente e progressivamente, ad ogni successiva crisi mimetica, la cui risoluzione riporta la pace solo temporaneamente. L'elaborazione dei riti e delle proibizioni costituiscono una sorta di sapere empirico sulla violenza.\nSe gli esploratori e gli etnologi non hanno potuto essere testimoni di questi ipotetici fatti che risalgono alla notte dei tempi, \u00e8 altres\u00ec vero che le prove indirette abbondano, come l'universalit\u00e0 del sacrificio rituale in tutte le culture umane e i miti raccolti dai popoli pi\u00f9 disparati. Se la teoria \u00e8 vera, allora nel mito sono rintracciabili:\nGirard trova questi elementi in numerosi miti provenienti da ogni parte del mondo, a cominciare da quello di Edipo. Su questo punto egli si oppone a Claude L\u00e9vi-Strauss.\nIn \"Delle cose nascoste sin dalla fondazione del mondo\" (1978), Girard sviluppa le implicazioni della sua scoperta, andando a invadere i campi pi\u00f9 disparati del sapere. Il meccanismo vittimario \u00e8 l'anello mancante nel passaggio dal mondo animale al mondo umano, perch\u00e9 permette di azzardare una spiegazione dell'ominizzazione dei primati individuando nell'istante della riappacificazione collettiva la nascita del pensiero simbolico e del linguaggio e nel cadavere della vittima il primo \"simbolo\". I primi ominidi si differenziarono dai primati per aver ereditato geneticamente un'attitudine maggiore all'imitazione (che gi\u00e0 secondo Aristotele differenziava l'uomo dall'animale) il che li espose a frequenti crisi mimetiche e ci\u00f2 port\u00f2 all'innesco del processo vittimario. Allora tale meccanismo permette a Girard di spiegare, ad esempio:\nGirard sostiene che l'origine della cultura non \u00e8 economica (Marx), n\u00e9 sessuale (Freud), ma religiosa, come aveva ipotizzato \u00c9mile Durkheim. L'elaborazione dei riti e dei divieti da parte dei gruppi proto-umani o umani prender\u00e0 forme infinitamente varie, obbedendo comunque a una prescrizione pratica molto rigorosa: la prevenzione del ritorno della crisi mimetica. Nel religioso arcaico si pu\u00f2 quindi rintracciare l'origine di ogni istituzione culturale, dalla filosofia (che nasce come riflessione sul religioso), alla letteratura (che passa dal mito al romanzo passando per la leggenda, il poema, la fiaba, ecc.), alla politica.\nLa sua teoria, a detta dello stesso Girard, non pretende di essere niente pi\u00f9 che un'ipotesi non suscettibile di essere provata sperimentalmente, essendo enormemente lungo il periodo di tempo necessario per produrre i fenomeni descritti, ma che risulta interessante per il suo potere esplicativo prodigioso. Se la teoria di Girard si presenta gi\u00e0 come naturale prolungamento della biologia al campo del sociale, \u00e8 interessante notare che ultimamente proprio dalla biologia si \u00e8 avuta un'inattesa conferma delle ipotesi girardiane, con la scoperta dei neuroni specchio.\nLetteratura giudeo-cristiana.\nL'analisi del concetto di \"capro espiatorio\" conduce Girard ad approfondire la cultura giudaico-cristiana, a partire dal testo \"L'antica via degli empi\", laddove il capro espiatorio si incarna nella figura di Giobbe. A giudizio di Gianfranco Mormino, da anni studioso del pensiero girardiano, il ruolo espiatorio del Giobbe di Girard si pu\u00f2 accostare a quello del Mos\u00e9 liberatore o dell'Edipo che sconfigge la Sfinge, nell'ottica che trasforma gli eroi e salvatori di una certa cultura, appartenenti a un dato contesto storico, in potenziali cause espiatorie per future sciagure occorse in seguito al momento eroico-salvifico.\nIl testo biblico.\nIn \"Delle cose nascoste\" Ren\u00e9 Girard affronta per la prima volta il tema del cristianesimo e la Bibbia. I \"Vangeli\" si presentano apparentemente come un mito qualsiasi, con la vittima-dio linciata da una folla unanime, avvenimento commemorato in seguito dai cristiani nel sacrificio rituale dell'eucaristia. I Vangeli sembrano addensare tutti gli elementi caratteristici dei miti provenienti dalle culture pi\u00f9 diverse. Il parallelo \u00e8 perfetto, eccetto che su un punto: la vittima, nei \"Vangeli\", \u00e8 mostrata innocente. I miti arcaici erano costruiti sulla menzogna della colpevolezza della vittima perch\u00e9 raccontavano l'avvenimento visto dalla prospettiva dei linciatori unanimi. \u00c8 questo misconoscimento che permette al meccanismo vittimario (o al sacrificio rituale) di essere efficace nel produrre (o rispettivamente mantenere) la pace. Invece, i racconti evangelici per Girard affermano categoricamente e senza ambiguit\u00e0 l'innocenza della vittima, che diventa, minando il misconoscimento, il germe del superamento di ogni ordine sacrificale (cio\u00e8 di ogni ordine culturale basato sulla violenza del sacrificio) sul quale riposa l'equilibrio delle societ\u00e0. Gi\u00e0 l'Antico Testamento incrina i racconti mitici mostrando l'innocenza delle vittime (Abele, Giuseppe, Giobbe, Susanna...), ma \u00e8 solo col Nuovo Testamento che si svelano le \"cose nascoste sin dalla fondazione del mondo\" (Matteo 13, 35), la fondazione dell'ordine del mondo sull'omicidio, descritto in tutta la sua cruda storicit\u00e0, senza deformazioni mitiche, nel racconto della Passione. La rivelazione \u00e8 tanto pi\u00f9 radicale in quanto il testo biblico sfoggia una sapienza assoluta sul desiderio e sulla violenza, a partire dalla metafora del serpente che suscita il desiderio di Eva fino ad arrivare alla forza prodigiosa del mimetismo che piega Pietro al rinnegamento nel momento della Passione. Girard mostra la potenza descrittiva dei processi mimetici di alcuni termini chiave del testo biblico:\nNei \"Vangeli\", il dio della violenza \u00e8 scomparso e si rivela un altro Dio, totalmente estraneo ad ogni logica di violenza e sistematicamente dalla parte delle vittime innocenti. In questi testi ognuno si trova davanti alla propria responsabilit\u00e0, l'invidiante come l'invidiato: \"guai all'uomo per colpa del quale avviene lo scandalo!\" (Matteo 18, 7). Come ha detto Simone Weil: \"Prima di essere una teoria su Dio, una teologia, i Vangeli sono una teoria sull'uomo, un'antropologia\".\nLa societ\u00e0 cristiana.\nLa Rivelazione evangelica contiene la verit\u00e0 sulla violenza, a nostra disposizione da duemila anni, secondo Girard. Com'\u00e8 possibile, allora, che essa non sia riuscita a porre fine all'ordine sacrificale fondato sulla violenza nemmeno nella societ\u00e0, quella occidentale, che per pi\u00f9 tempo si \u00e8 detta cristiana? Secondo Girard la Rivelazione evangelica ha messo in crisi la nostra societ\u00e0, decomponendo l'ordine sacrificale. Se la cristianit\u00e0 medievale ha mostrato il volto di una societ\u00e0 ancora sacrificale capace di ignorare le proprie vittime, l'efficacia delle istanze sacrificali non ha cessato di ridursi via via che il misconoscimento si ritira; Girard riconosce in questo il principio della singolarit\u00e0 e delle trasformazioni della societ\u00e0 occidentale. Il crollo dell'ordine sacrificale non significa meno violenza, ma anzi l'impossibilit\u00e0, per la violenza sacrificale, di risolvere le crisi mimetiche instaurando nuovi ordini, almeno temporanei. \"L'innocenza\" dei tempi del misconoscimento \u00e8 perduta per sempre e il nostro mondo \u00e8 soggetto ogni giorno di pi\u00f9 al rischio di un'escalation (mimetica) di violenza inarrestabile. D'altra parte il cristianesimo, insieme al giudaismo, ha svelato le strutture sacrificali di ogni forma culturale e allo stesso tempo ha desacralizzato il mondo rendendo possibile un rapporto utilitario con la natura. Questa situazione mette progressivamente l'uomo in uno stato di sempre maggiore responsabilit\u00e0 e sempre minore inconsapevolezza. La Rivelazione ha tolto alla societ\u00e0 umana la possibilit\u00e0 di risolvere i propri conflitti in modo sacrificale; per questo, la fine della violenza, se mai si raggiunger\u00e0, sar\u00e0 possibile solo se ogni individuo vorr\u00e0 accogliere attivamente e responsabilmente il contenuto dei Vangeli.\nOpere successive.\nNelle sue opere successive, Girard ha cercato di ripercorrere le tappe della sua teoria nell'intento di formularla in modo sempre pi\u00f9 chiaro esaminando di volta in volta nuovo materiale e non ha cessato di tornare sulle sue analisi per approfondirle e precisarle. In \"Il capro espiatorio\" (1982) Girard esamina, tra gli altri, i testi di persecuzione, risalenti al XIII secolo, che addossavano agli ebrei le accuse di infanticidio, di incesto, di avvelenare i pozzi, che sono stereotipi persecutori rintracciabili in molti miti. Cos\u00ec per la persecuzione degli ebrei durante la peste nera o la caccia alle streghe. Se il carattere falso di queste accuse \u00e8 un'evidenza per tutti noi, nel caso di questi testi, perch\u00e9 non lo \u00e8 nel caso dei testi mitici? Inoltre quest'opera contiene analisi mimetiche di alcuni brani evangelici.\nNel testo \"Portando Clausewitz all'estremo\" (Adelphi 2008), Girard affina e sintetizza le sue posizioni sul mimetismo e sul ruolo demistificatorio (e quindi salvifico) del cristianesimo partendo dalla figura di Clausewitz letta in chiave paradigmatica: attraverso il suo trattato \"sulla guerra\" \u00e8 possibile infatti mostrare come la storia non si muove seguendo nessuna riconciliazione hegeliana, nessuna pacificazione razionalista tra gli opposti. Invece secondo la sua personale interpretazione del testo di Clausewitz, in opposizione alla lettura \"diplomatica\" che ne dava Aron, il generale tedesco aveva previsto che la tendenza tra gli opposti era apocalittica, tendendo ad un progressivo e inevitabile escalation che poteva in potenza degenerare nell'annullamento totale. Bisogna quindi riappropriarsi della categoria del religioso, proprio perch\u00e9 ci permette di comprendere meglio come la tendenza mimetica regola non solo il nostro presente apocalittico, dove i fondamentalismi non fanno altro che esprimere la violenza gratuita, determinata dalla desacralizzazione del mito fondativo dell'agnello sacrificale, e dell'istituzione del sacro; ma anche per comprendere le rivalit\u00e0 e le dinamiche passate. Il testo invero scorre servendosi di numerose figure storiche attraverso le quali Girard analizza, sempre partendo da una prospettiva mimetica, le rivalit\u00e0 storiche tra Francia e Germania, le guerre napoleoniche, fino alla possibilit\u00e0 di una pacificazione europea, vista proprio attraverso gesti simbolici, come il celebre discorso di Ratzinger tenuto a Ratisbona. Se quindi, portiamo all'estremo l'intuizione clausewitziana sull'apocalisse (violenza totale), allora dobbiamo domandarci se sia possibile arrivare ad un mimetismo inverso, all'imitatio Christi, un modello pacifico che neutralizzi questa tendenza e convergenza di competizione e convergenza. La scelta vincente, l'alternativa alla competizione tesa al riconoscimento, deve essere quindi il silenzio, la rinuncia alla competizione, come fu quella compiuta da H\u00f6lderlin, attraverso il quale, nel silenzio, ci si avvicina alla divinit\u00e0, all'annullamento dell'escalation.\nGli stereotipi della persecuzione.\nSecondo Ren\u00e9 Girard ci sono tre stereotipi della persecuzione:\nAccanto ai criteri religiosi e culturali, ve ne sono di puramente fisici. La malattia, la follia, le deformit\u00e0, l'infermit\u00e0 tendono a polarizzare i persecutori. Per esempio all'interno di una classe a scuola, ogni individuo che prova delle difficolt\u00e0 di adattamento, lo straniero, il provinciale, l'orfano, il povero o semplicemente l'ultimo arrivato \u00e8 pi\u00f9 o meno a rischio di vittimizzazione e di essere considerato dagli altri un infermo. Quando l'opinione pubblica di un paese ha scelto le sue vittime in una certa categoria sociale, etnica o religiosa tende ad attribuire a questa le infermit\u00e0 e le deformit\u00e0 che rafforzano la polarizzazione. Questa tendenza sfocia poi in caricature razziste. Oltre a un'anormalit\u00e0 fisica vi \u00e8 anche un'anormalit\u00e0 sociale in quanto \u00e8 la media che definisce la norma. Pi\u00f9 ci si allontana dallo statuto sociale pi\u00f9 comune pi\u00f9 aumentano i rischi di persecuzione. \nInfine Girard affronta la questione molto attuale di quando le differenze divengono motivo di discriminazione e persecuzione. \u00ab\"Non vi \u00e8 cultura\" - scrive - \"all'interno della quale ciascuno non si senta differente dagli altri e non giudichi le differenze legittime e necessarie\"\u00bb. Secondo Girard l'esaltazione contemporanea della differenza non \u00e8 altro che l'espressione astratta di una maniera di vedere comune di tutte le culture. La persecuzione e l'odio si scatenano quando non \u00e8 l'altro nomos che si vede nell'altro, ma l'anomalia, non \u00e8 l'altra norma, ma l'anormalit\u00e0; l'infermo si muta in deforme e lo straniero in apolide. Il non vedere l'altro come portatore di un sistema differente ma anormale non permette di poterlo distinguere come differente dal proprio sistema, ci\u00f2 mette in crisi il sistema stesso perch\u00e9 non sa pi\u00f9 come differenziarsi e rischia di cessare come sistema. Cos\u00ec le persecuzioni servono a chi le mette in atto anche solo verbalmente a riposizionarsi come gruppo minacciato dalla crisi identitaria del suo sistema che non sa pi\u00f9 come differenziarsi dalle altre differenze.\nIl problema della fede.\nRen\u00e9 Girard si \u00e8 convertito al cattolicesimo al tempo del lavoro al suo primo libro. Tuttavia egli afferma che la sua opera dev'essere considerata per il suo contenuto antropologico, come una qualunque altra ipotesi scientifica, che dev'essere giudicata in rapporto alla sua capacit\u00e0 esplicativa e alla sua semplicit\u00e0 e che la discussione e la critica devono dunque svolgersi sul terreno scientifico, senza preconcetti. Che si creda oppure no alla Risurrezione di Cristo, il testo biblico \u00e8 a disposizione di qualsiasi lettore.\nRicezione del pensiero di Girard.\nNegli anni Ottanta due economisti francesi, Michel Aglietta e Andr\u00e9 Orl\u00e9an, hanno proposto una teoria della moneta fondata sul concetto girardiano di mimetismo. Dalla teoria del mimetismo di Girard trae forza la tesi che l'imitazione generalizzata converge verso una credenza comune su cui pu\u00f2 costituirsi la liquidit\u00e0 assoluta (ci\u00f2 che Aglietta e Orl\u00e9an chiamano il teorema girardiano fondamentale).\nNegli ultimi anni c'\u00e8 stato un interesse crescente per il pensiero di Girard a causa di notevoli convergenze con recenti scoperte delle neuro-scienze. Uno degli scienziati che ha scoperto i famosi neuroni specchio, Vittorio Gallese, scrive: \nNegli anni 2009 e 2011 si sono tenuti due grandi simposi su \u201cGirard e Darwin\u201d all'Universit\u00e0 di Cambridge."}
{"id": "519974", "revid": "1318658", "url": "https://it.wikipedia.org/wiki?curid=519974", "title": "Arrondissement di Lannion", "text": "L\"arrondissement\" di Lannion \u00e8 un \"arrondissement\" dipartimentale della Francia situato nel dipartimento delle C\u00f4tes-d'Armor, appartenente alla regione di Bretagna.\nComposizione.\nL\"arrondissement\" \u00e8 composto da 60 comuni raggruppati in 7 cantoni:"}
{"id": "519975", "revid": "1318658", "url": "https://it.wikipedia.org/wiki?curid=519975", "title": "Arrondissement di Saint-Brieuc", "text": "L\"arrondissement\" di Saint-Brieuc \u00e8 un \"arrondissement\" dipartimentale della Francia situato nel dipartimento delle C\u00f4tes-d'Armor, appartenente alla regione di Bretagna.\nComposizione.\nL\"arrondissement\" \u00e8 composto da 122 comuni raggruppati in 21 cantoni:"}
{"id": "519989", "revid": "1318658", "url": "https://it.wikipedia.org/wiki?curid=519989", "title": "Arrondissement di Aurillac", "text": "L\"arrondissement\" di Aurillac \u00e8 un \"arrondissement\" dipartimentale della Francia situato nel dipartimento del Cantal, appartenente alla regione dell'Alvernia-Rodano-Alpi.\nComposizione.\nL\"arrondissement\" \u00e8 composto da 94 comuni raggruppati in 8 cantoni:\nNota: la denominazione dei cantoni di Aurillac non segue alla lettera le regole dettate dall'Institut national de la statistique et des \u00e9tudes \u00e9conomiques, che rinviano il termine di \"cantone\" alla fine del nome."}
{"id": "519990", "revid": "767487", "url": "https://it.wikipedia.org/wiki?curid=519990", "title": "In controluce (Wretched)", "text": "In controluce \u00e8 l'ultimo EP del gruppo hardcore punk milanese Wretched, pubblicato nel 1989."}
{"id": "519993", "revid": "77358", "url": "https://it.wikipedia.org/wiki?curid=519993", "title": "NGC 1039", "text": ""}
{"id": "519994", "revid": "1318658", "url": "https://it.wikipedia.org/wiki?curid=519994", "title": "Arrondissement di Mauriac", "text": "L\"arrondissement\" di Mauriac \u00e8 un \"arrondissement\" dipartimentale della Francia situato nel dipartimento del Cantal, appartenente alla regione dell'Alvernia-Rodano-Alpi.\nComposizione.\nL\"arrondissement\" \u00e8 composto da 55 comuni raggruppati in 6 cantoni:"}
{"id": "519995", "revid": "77358", "url": "https://it.wikipedia.org/wiki?curid=519995", "title": "NGC 1960", "text": ""}
{"id": "519996", "revid": "253269", "url": "https://it.wikipedia.org/wiki?curid=519996", "title": "Gates McFadden", "text": "\u00c8 conosciuta a livello internazionale per la sua interpretazione della dott.ssa Beverly Crusher nel telefilm \"Star Trek - The Next Generation\" e i film successivi.\nBiografia.\nCresciuta nell'Ohio, ha frequentato diversi corsi teatrali e di recitazione, compresa la New York University Graduate School of Arts, la Brandais University e la University of Pittsburgh. Ha ottenuto un Bachelor of Arts con lode in Arte drammatica presso la Brandais University e ha studiato con Jacques Le Coq a Parigi.\nIl suo vero nome \u00e8 Cheryl. Gates \u00e8 in realt\u00e0 il cognome materno.\nPrima di entrare a far parte del cast di \"The Next Generation\", Gates McFadden ha lavorato sul palcoscenico di New York come attrice e regista. Tra i suoi lavori ricordiamo i ruoli da protagonista nelle produzioni \"To Gillian on her 37th Birthday\", \"How to Say Goodbye\", \"Cloud 9\" e \"The Emerald City\". \nDopo aver lavorato nel film dei Muppet, Gates ha continuato la collaborazione con Jim Henson in qualit\u00e0 di direttore della coreografia e dell'animazione dei pupazzi del film \"Labyrinth - Dove tutto \u00e8 possibile\". Ha interpretato il diavolo ne \"L'histoire du soldat\" di Stravinskij, messo in scena al La Jolla Chamber Music Festival.\nDoppiatrici italiane.\nDa doppiatrice \u00e8 sostituita da:"}
{"id": "519998", "revid": "834", "url": "https://it.wikipedia.org/wiki?curid=519998", "title": "NGC 1982", "text": ""}
{"id": "520002", "revid": "834", "url": "https://it.wikipedia.org/wiki?curid=520002", "title": "NGC 2548", "text": ""}
{"id": "520005", "revid": "834", "url": "https://it.wikipedia.org/wiki?curid=520005", "title": "NGC 2323", "text": ""}
{"id": "520008", "revid": "77358", "url": "https://it.wikipedia.org/wiki?curid=520008", "title": "NGC 7654", "text": ""}
{"id": "520010", "revid": "77358", "url": "https://it.wikipedia.org/wiki?curid=520010", "title": "NGC 5024", "text": ""}
{"id": "520011", "revid": "77358", "url": "https://it.wikipedia.org/wiki?curid=520011", "title": "NGC 6715", "text": ""}
{"id": "520012", "revid": "77358", "url": "https://it.wikipedia.org/wiki?curid=520012", "title": "NGC 6809", "text": ""}
{"id": "520013", "revid": "1318658", "url": "https://it.wikipedia.org/wiki?curid=520013", "title": "Arrondissement di Saint-Flour", "text": "L\"arrondissement\" di Saint-Flour \u00e8 un \"arrondissement\" dipartimentale della Francia situato nel dipartimento del Cantal, appartenente alla regione dell'Alvernia-Rodano-Alpi.\nComposizione.\nL\"arrondissement\" comprende 9 cantoni:"}
{"id": "520014", "revid": "77358", "url": "https://it.wikipedia.org/wiki?curid=520014", "title": "NGC 6779", "text": ""}
{"id": "520015", "revid": "77358", "url": "https://it.wikipedia.org/wiki?curid=520015", "title": "NGC 4579", "text": ""}
{"id": "520016", "revid": "77358", "url": "https://it.wikipedia.org/wiki?curid=520016", "title": "NGC 4621", "text": ""}
{"id": "520017", "revid": "1543377", "url": "https://it.wikipedia.org/wiki?curid=520017", "title": "M71 (astronomia)", "text": "M 71 (conosciuto anche come NGC 6838) \u00e8 un ammasso globulare molto disperso e dalla natura controversa, visibile nella costellazione della Freccia.\nOsservazione.\nM71 \u00e8 abbastanza facile da localizzare, trovandosi al centro della piccola ma caratteristica costellazione della Freccia, circa 2\u00b0 ad est della stella , l'astro centrale della costellazione; \u00e8 a mala pena visibile con un binocolo 8x30 o 10x50, se la notte \u00e8 buia e limpida. Per iniziare a risolverlo in stelle occorre un telescopio da 150-200mm e un buon ingrandimento, mentre \u00e8 facile in un 300mm.\nM71 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti d'estate, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nM71 fu scoperto da Philippe Loys de Ch\u00e9seaux nel 1746 e incluso da Charles Messier nel suo catalogo nel 1780; fu anche osservato da Koehler a Dresda intorno al 1775. William Herschel fu il primo a risolverlo in stelle: lo descrisse come un ammasso molto ricco di stelle e largo, le cui componenti sono comprese fra l'undicesima e la sedicesima magnitudine. Fu fotografato per la prima volta nel 1898 da Isaac Roberts dal suo osservatorio privato.\nCaratteristiche.\nM71 si trova ad una distanza di circa 12.000 anni luce dalla Terra ed ha un'estensione di soli 27 anni luce, molto pochi per un ammasso globulare. La irregolare stella variabile \"Z Sagittae\" fa parte di questo ammasso; contiene almeno sei giganti di tipo M e la sua luminosit\u00e0 totale \u00e8 di 13.200 luminosit\u00e0 solari.\nM71 fu a lungo ritenuto (fino al 1970) un ammasso aperto particolarmente concentrato. La sua elevata velocit\u00e0 radiale (-80\u00a0km/s) e le sue stelle pi\u00f9 brillanti, che sono rosse, giocano decisamente a favore dell'appartenenza di M71 alla categoria degli ammassi globulari. Al contrario, il fatto che in esso non siano state scoperte variabili a corto periodo come le variabili RR Lyrae (che denota un'et\u00e0 giovane, sui 9\u201310 miliardi di anni) e il suo collocamento sul piano della Via Lattea sono punti a favore della classificazione come ammasso aperto. Le fonti pi\u00f9 recenti concordano nell'attribuire ad M71 la qualifica di ammasso globulare, sebbene molto poco concentrato come M68 nell'Idra."}
{"id": "520019", "revid": "834", "url": "https://it.wikipedia.org/wiki?curid=520019", "title": "NGC 6266", "text": ""}
{"id": "520020", "revid": "834", "url": "https://it.wikipedia.org/wiki?curid=520020", "title": "NGC 5055", "text": ""}
{"id": "520022", "revid": "834", "url": "https://it.wikipedia.org/wiki?curid=520022", "title": "NGC 2682", "text": ""}
{"id": "520023", "revid": "834", "url": "https://it.wikipedia.org/wiki?curid=520023", "title": "NGC 4590", "text": ""}
{"id": "520024", "revid": "400694", "url": "https://it.wikipedia.org/wiki?curid=520024", "title": "Enterprise (NX-01)", "text": "LEnterprise NX-01 \u00e8 la nave stellare in cui sono ambientate le vicende della serie televisiva di fantascienza \"\" e che d\u00e0 il nome al telefilm. Il vascello \u00e8 capitanato da Jonathan Archer durante il suo servizio attivo ed \u00e8 la prima nave a curvatura chiamata Enterprise.\nStoria.\nVarata nel 2151 l\"Enterprise\" NX-01 \u00e8 la prima astronave della classe NX. \u00c8 il primo vascello esplorativo a lungo raggio della Terra e la prima nave in grado di viaggiare a curvatura 5.\nIl Capitano Archer al comando dell'Enterprise effettua il primo contatto con molte specie aliene, tra le quali si segnalano i Sulibani, i Tholiani, i Klingon e gli Andoriani. La nave effettua molti incontri pacifici e traccia mappe di certe regioni dello spazio fino ad allora inesplorate. L'equipaggio dell\"Enterprise\" riesce a ricomporre antiche fratture tra gli Andoriani e i Vulcaniani, due specie che appaiono vicine ad un conflitto con il rischio della distruzione reciproca.\nL'astronave partecipa alla difesa della Terra durante la crisi Xindi nel 2153-2154 partendo in una missione esplorativa/difensiva verso la Distesa Delfica, anomalia spaziale ove risiedono gli Xindi. Durante la missione l'astronave subisce molti scontri e diversi lutti ma riesce a far ritorno alla Terra dopo aver concluso la missione. Un incidente proietta l'astronave in un 1944 alternativo dove gli Stati Uniti sono stati invasi e parzialmente conquistati dai Nazisti. L'equipaggio dell'astronave riesce a ristabilire la linea del tempo originale.\nLa NX-01 \u00e8 l'unica astronave di Star Trek ritirata dopo soli 10 anni con il suo comandante ed equipaggio originale. Due secoli dopo Deanna Troi afferma di aver visitato quando ancora andava a scuola, in un museo, un vascello di classe NX, ma di non ricordare se fosse stato l\"Enterprise\".\nCaratteristiche e tecnologia.\nL'NX-01 inizialmente risulta armata di cannoni al plasma e di siluri della classe spaziali Triton mentre la protezione \u00e8 affidata a delle corazze polarizzate in duranio. Dopo alcuni aggiornamenti i cannoni al plasma sono sostituiti da cannoni a phaser e i siluri spaziali Triton sono rimpiazzati dai siluri fotonici. Il nuovo armamento \u00e8 ad uno stadio sperimentale. Gli scudi sono ancora in sviluppo e quindi il comparto difensivo dell'astronave viene aggiornato con una polarizzazione elettromagnetica.\nL'astronave \u00e8 dotata di due navette chiamate rispettivamente Pod One e Pod Two. L\"Enterprise\" \u00e8 dotata di uno dei primi teletrasporti. Il teletrasporto, certificato per il trasporto di cose e di materiale biologico, viene certificato per il trasporto umano e ne viene fatto un uso intenso durante la missione nella Distesa Delfica.\nI motori a curvatura sono in grado di raggiungere una velocit\u00e0 teorica di curvatura 5.5. Nella squadra dei progettisti figurano Zefram Cochrane e anche Henry Archer. Il motore \u00e8 dotato di 5 iniettori di plasma, pu\u00f2 viaggiare anche con 4 ma appare sconsigliabile far viaggiare l'astronave solo con 3 iniettori. Il plasma di curvatura deve raggiungere almeno i 3000 gradi per raggiungere la combustione. L'antimateria viene stoccata in contenitori trasportabili, mentre il reattore principale \u00e8 in grado di contenere antimateria sufficiente per un mese di operativit\u00e0.\nLa nave, sebbene possa raggiungere la velocit\u00e0 di curvatura 5, non risulta in grado di mantenerla per lunghi periodi, difatti normalmente viaggia a curvatura 4.5 La prima volta che il vascello raggiunge curvatura 5 \u00e8 nel corso dell'episodio \"Fallen Hero\" nella prima stagione. Nella quarta stagione nell'episodio \"Babel One\" l'astronave raggiunge curvatura 5.06 e durante l'episodio \"Affliction\" raggiunge la velocit\u00e0 di 5.2, sebbene la nave non possa sopportare a lungo una simile velocit\u00e0. Grazie a tecnologie aliene integrate nel 2154, la nave \u00e8 in grado di superare curvatura 6, ma con un 22% di probabilit\u00e0 di esplodere.\nLe gondole di curvatura schermate pesantemente sono formate di una lega di osmio, con una densit\u00e0 di almeno 20\u00a0000 parti per micron, che pu\u00f2 bastare per proteggere l'equipaggio dalle radiazioni di una tempesta neutronica di classe 5. \u00c8 possibile reindirizzare sulle console presenti all'interno delle gondole i comandi tecnici e di navigazione dell'intera nave. \u00c8 possibile chiudere il flusso di antimateria verso le gondole agendo sui regolatori di flusso manuali presenti all'incrocio 42 alfa, poi agendo sui sequenzatori del dilitio, spegnendo cos\u00ec il motore.\nLe comunicazioni a lungo raggio con la Terra sono rese possibili da una serie di amplificatori subspaziali conosciuti come Echo One, Echo Two, Echo Three, ecc. Il sistema di comunicazione interna consente di trasferire una chiamata verso il comunicatore personale (Horizon). Le comunicazioni all'interno della nave sono possibili tramite pannelli posti sulle pareti. Le squadre da sbarco portano con s\u00e9 dei comunicatori con integrato un prototipo di traduttore universale.\nIl computer \u00e8 il pi\u00f9 avanzato della flotta, occupa tre ponti della nave ed \u00e8 in grado di interpretare alcuni comandi vocali.\nL'astronave non \u00e8 dotata di raggio traente ma di un cavo di traino di 1000 metri di lunghezza operativa.\nLo scafo \u00e8 in duranio corazzato polarizzato, non \u00e8 dotato di sistema di scudi a campi di energia.\nLe armi sono tre prototipi di cannoni a fase con emettitore multifasico con una potenza massima di 500 GW installati in torrette retrattili. Cannoni laser e siluri spaziali. In seguito vennero montati siluri fotonici.\nIn caso di emergenza, la nave \u00e8 equipaggiata con diversi pod di salvataggio, che raggiungono una velocit\u00e0 massima di 300\u00a0km/h. Le navette vengono lanciate utilizzando un sistema di aggancio magnetico attraverso grossi portelloni posti sulla parte ventrale del disco.\nShuttlepod.\nGli \"shuttlepod\" sono delle piccole navette utilizzate particolarmente in \"\".\nL'utilizzo di queste navette \u00e8 dovuto alla mancanza di fiducia nel teletrasporto che ha l'equipaggio della prima nave spaziale terrestre. Durante la serie, tuttavia, queste piccole navi verranno abbandonate (anche se non completamente) a favore del teletrasporto.\nGli shuttlepod della serie Star Trek: Enterprise hanno una velocit\u00e0 di crociera ridotta, mentre negli altri episodi (ambientati oltre il 2300) possono raggiungere perfino la velocit\u00e0 di curvatura (velocit\u00e0 massima warp 1.2).\nSullo stesso shuttlepod stanno di solito tre persone, due persone ai comandi, e una ai sensori.\nGli armamenti dello shuttlepod sono semplici, sono serviti da due cannoni a fase a media potenza.\nI sensori sono solitamente sensori a basso-medio raggio, anche perch\u00e9 non servirebbero sensori a lungo raggio su una piccola nave, se non alla deriva nello spazio; la navicella \u00e8 anche dotata di scanner per eseguire scansioni su pianetoidi, stelle e intere aree spaziali.\nLe navi della serie Enterprise sono dotate di un portello d'attracco per shuttlepod e altre navicelle minori.\nSviluppi successivi.\nDue successivi modelli della classe NX furono sviluppati dopo il 2151, dopo il varo nella NX-01. La seconda nave con motori Warp 5 viene battezzata \"Columbia\" (NX-02) e lanciata nel novembre del 2154. L'astronave \u00e8 comandata dal capitano Erika Hernandez e presta aiuto alla NX-01 quando questa viene sabotata dai Klingon.\nNel periodo precedente la fondazione della Federazione Unita dei Pianeti la Flotta Stellare sviluppa navi in grado di raggiungere Warp 7, rendendo obsoleta la NX-01. Nel 2161, dopo la nascita della Federazione la NX-01 viene disarmata. Non \u00e8 nota la fine delle navi gemelle come il \"Columbia\", ma si presume che siano disarmate nello stesso periodo per obsolescenza.\nUniverso nello specchio.\nNell'universo nello specchio la NX-01 si chiama I.S.S. Enterprise e appare in un episodio diviso in due puntate. La I.S.S. Enterprise ha una colorazione leggermente diversa con delle strisce laterali gialle ma per il resto sembra identica alla NX-01, tranne che nel 2155 Charles Tucker dot\u00f2 la nave di un dispositivo di occultamento rubato ai Sulibani. Non esistono informazioni precise ma da alcuni dialoghi si presume che la velocit\u00e0 massima della nave sia prossima a curvatura 7. L'armamento invece sembra simile se non identico a quello della NX-01, tranne per il fatto che la I.S.S. Enterprise \u00e8 dotata di un raggio traente. L'astronave \u00e8 comandata dal capitano Maximillian Forrest fino a quando Jonathan Archer con un ammutinamento non ne prende il possesso. Forrest in seguito riprende il controllo del vascello che comunque viene distrutto dopo pochi giorni dai Tholiani. Solo alcuni membri dell'equipaggio riescono a salvarsi tramite le scialuppe di salvataggio.\nDisposizione dei servizi a bordo.\nDue mezzi ponti, inseriti tra il Ponte D e il Ponte E e tra il Ponte E e il Ponte F, ospitano i condotti del plasma ed i tunnel di accesso."}
{"id": "520025", "revid": "834", "url": "https://it.wikipedia.org/wiki?curid=520025", "title": "NGC 6637", "text": ""}
{"id": "520026", "revid": "729019", "url": "https://it.wikipedia.org/wiki?curid=520026", "title": "Formiche di Grosseto", "text": "Le Formiche di Grosseto sono tre isolotti, compresi nell'Arcipelago Toscano. Si trovano davanti alla costa grossetana del Parco naturale della Maremma, e si ergono bruscamente da un fondale profondo circa 100 metri. Fanno parte del comune di Grosseto. Sulla \"Formica\" pi\u00f9 grande si trova il faro delle Formiche di Grosseto.\nI tre isolotti distano circa 15 miglia nautiche (28\u00a0km) da Porto Santo Stefano sul Monte Argentario e circa 9 (14\u00a0km) dalla foce del fiume Ombrone. Sono disposti quasi in linea retta lungo una direttrice nord-ovest/sud-est; i due estremi distano circa un miglio marino l'uno dall'altro. La loro superficie complessiva \u00e8 di circa 1.500 metri quadrati; l'isolotto maggiore \u00e8 quello a nord-ovest, il pi\u00f9 piccolo \u00e8 quello a sud-est.\nLe isole sono molto apprezzate dagli amanti dell'attivit\u00e0 subacquea.\nArea protetta.\nLe Formiche sono un sito di importanza comunitaria (pSIC) e una zona di protezione speciale (ZPS); sono inoltre classificate come sito di interesse regionale (SIR).\nI principali elementi di criticit\u00e0 interni al SIR sono: \nI principali elementi di criticit\u00e0 esterni al sito sono: \nLe principali misure di conservazione da adottare sono: \nIndicazioni per le misure di conservazione:\nGeomorfologia.\nLa tipologia ambientale prevalente \u00e8 data dall'isoletta a morfologia pianeggiante (Formica grande) con scogli satelliti, di natura calcarea, con caratteristiche simili ai vicini Monti dell'Uccellina, con prevalenza di vegetazione delle coste rocciose. Formazioni ad alte erbe nitrofile, nelle sole parti centrali della Formica grande. Il popolamento faunistico e floristico presenta alcuni endemismi rari come \"Limonium somieri\".\nFauna.\nFormica e gli scogli sono usati come dormitorio da uccelli acquatici. Presenza, fra i rettili, di \"Euleptes europaea\" (specie endemica dell'area mediterranea occidentale). Presenza di invertebrati endemici dell'area tirrenica o dell'Arcipelago Toscano.\nLa lucertola campestre (\"Podarcis sicula\") \u00e8 presente con un fenotipo unico di questi isolotti, precedentemente classificato come sottospecie \"P. sicula robertii\".\nFlora.\n\"Limonium doriae\" \u00e8 un endemismo esclusivo del sito."}
{"id": "520027", "revid": "834", "url": "https://it.wikipedia.org/wiki?curid=520027", "title": "NGC 6681", "text": ""}
{"id": "520028", "revid": "834", "url": "https://it.wikipedia.org/wiki?curid=520028", "title": "NGC 6994", "text": ""}
{"id": "520029", "revid": "834", "url": "https://it.wikipedia.org/wiki?curid=520029", "title": "NGC 6864", "text": ""}
{"id": "520031", "revid": "834", "url": "https://it.wikipedia.org/wiki?curid=520031", "title": "NGC 1904", "text": ""}
{"id": "520032", "revid": "320578", "url": "https://it.wikipedia.org/wiki?curid=520032", "title": "NGC 5236", "text": ""}
{"id": "520034", "revid": "77358", "url": "https://it.wikipedia.org/wiki?curid=520034", "title": "NGC 4382", "text": ""}
{"id": "520035", "revid": "77358", "url": "https://it.wikipedia.org/wiki?curid=520035", "title": "NGC 4406", "text": ""}
{"id": "520036", "revid": "77358", "url": "https://it.wikipedia.org/wiki?curid=520036", "title": "NGC 4501", "text": ""}
{"id": "520037", "revid": "834", "url": "https://it.wikipedia.org/wiki?curid=520037", "title": "NGC 2447", "text": ""}
{"id": "520039", "revid": "834", "url": "https://it.wikipedia.org/wiki?curid=520039", "title": "NGC 6838", "text": ""}
{"id": "520040", "revid": "767487", "url": "https://it.wikipedia.org/wiki?curid=520040", "title": "Dumbland", "text": "Dumbland (letteralmente \"Terra di stupidi\") \u00e8 una serie di otto cortometraggi d'animazione scritti, diretti e montati da David Lynch a partire dal 2002. I corti sono stati originariamente pubblicati su Internet attraverso il sito ufficiale di Lynch, per poi essere pubblicati in DVD nel 2005. La lunghezza complessiva di tutti gli episodi \u00e8 di circa mezz'ora.\nLa serie esamina la routine quotidiana di un uomo violento e rude dall'espressione sempre furiosa. L'uomo, calvo e con solo tre denti, vive in una casa con la sua iperattiva e iperstressata moglie e con il figlio dalla voce da alieno. Nessuno dei tre ha un nome, seppur il sito di Lynch identifichi il personaggio maschile come Randy e suo figlio come Sparky.\nLo stile della serie \u00e8 intenzionalmente crudo sia nei disegni sia nelle animazioni, fortemente limitate. In un'intervista David Lynch ha raccontato che gli episodi sono stati realizzati mediante Macromedia Flash e che la realizzazione di ogni episodio ha richiesto in media sei ore. Le voci di tutti i personaggi sono registrate dal regista e alterate al computer.\nI dialoghi dei personaggi e il modo in cui viene utilizzata la violenza, cos\u00ec come le espressioni crude, conferiscono un alone assurdo e surreale alle storie.\nNel 2003 \u00e8 stato realizzato un documentario su \"Dumbland\" dalla regista esordiente Agnieszka Jurek. Il documentario si intitola \"Does That Hurts You?\", dura 27 minuti e include un'intervista a David Lynch. Nel 2006 \u00e8 stato riversato su DVD per la vendita dalla casa di produzione tedesca HULA-OFFLINE.\nEpisodi.\n1. \"The Neighbor\" (\"Il vicino\").\nRandy sviluppa un interesse per la capanna degli attrezzi del vicino e diventa verbalmente offensivo nei confronti del vicino (e di un elicottero che passa in quel momento). Il vicino, nel frattempo, rivela i suoi segreti.\n2. \"The Treadmill\" (\"Il tapis roulant\").\nMentre sta guardando una partita di football in TV, Randy perde la calma quando sua moglie comincia a disturbarlo correndo su un tapis roulant molto rumoroso. Randy cerca - con risultati disastrosi - di distruggere il tapis roulant. Nel frattempo, un venditore porta a porta che parla con frasi di Abramo Lincoln scopre di trovarsi nel posto sbagliato al momento sbagliato.\n3. \"The Doctor\" (\"Il dottore\").\nRandy prende una forte scossa nel tentativo di sistemare una lampada rotta. Arriva un dottore che controlla lo stato di Randy, usando metodi sempre pi\u00f9 violenti, fino a quando Randy non torna cosciente e decide di fare qualche controllo anche lui.\n4. \"A Friend Visits\" (\"La visita di un amico\").\nUn amico fa visita a Randy e i due iniziano a parlare su come cacciare e uccidere.\n5. \"Get the Stick\" (\"Prendi la stecca\").\nUn uomo cade sullo steccato di Randy e si infila una stecca in bocca. Randy cerca di sfilare l'asta dalla bocca dell'uomo mentre Sparky lo incoraggia.\n6. \"My Teeth Are Bleeding\" (\"I miei denti stanno sanguinando\").\nSparky salta su un trampolino in salotto gridando che i suoi denti stanno sanguinando, mentre sua madre si lamenta fino a quando del sangue inizia ad uscirle dalla testa. Fuori in strada si svolgono violenti incidenti stradali. La TV mostra un match di wrestling rumoroso e sanguinolento. Tutto \u00e8 a posto finch\u00e9 una mosca interrompe la serena esistenza di Randy.\n7. \"Uncle Bob\" (\"Zio Bob\").\nRandy viene minacciato da una figura intimidatoria (sua suocera), che lo obbliga a restare a casa e badare allo \"Zio Bob\". Se Randy non lo far\u00e0, sua suocera lo minaccia di tagliargli via i testicoli. Lo zio Bob inizia a farsi del male, tossendo, vomitando e dando pugni sulla faccia di Randy. Dopo diversi tentativi, Randy anticipa le azioni dello Zio Bob e lo colpisce. Nello stesso momento la suocera entra nella stanza e scaraventa Randy al muro. Randy trascorre il resto della notte su un albero finch\u00e9 suo figlio lo avvisa che lo Zio Bob \u00e8 stato portato all'ospedale e che Randy adesso pu\u00f2 scendere dall'albero. E che Bob si \u00e8 morso via un piede.\n8. \"Ants\" (\"Formiche\").\nRandy \u00e8 infestato da un crescente sciame di formiche in casa sua. La sua frustrazione arriva al punto che prende una bomboletta di insetticida e cerca di eliminare il problema delle formiche. Nella sua esplosione di rabbia, non si accorge che l'erogatore dell'insetticida non \u00e8 rivolto verso le formiche ma punta alla sua faccia. Si spruzza quindi il veleno in faccia per diversi secondi. Cade quindi per terra e vive un'esperienza allucinatoria in cui le formiche cantano e ballano e lo insultano in diversi modi. Randy esce di scatto dal suo intontimento e cerca di schiacciare le formiche per terra, sul pavimento e sul soffitto. Viene poi mostrato mentre cade dal soffitto provocandosi ferite su tutto il corpo. La scena finale mostra le formiche agitarsi sul suo corpo inerme e in una ferita del suo piede. Randy quindi urla richieste di aiuto mentre centinaia di formiche marciano su di lui. \u00c8 l'episodio pi\u00f9 complesso della serie ed \u00e8 accompagnato da una musica simile a quelle composte da Angelo Badalamenti."}
{"id": "520042", "revid": "228587", "url": "https://it.wikipedia.org/wiki?curid=520042", "title": "Replicatore (Star Trek)", "text": "Il replicatore (nome completo: replicatore di materia a matrice molecolare) \u00e8 una tecnologia immaginaria dell'universo fantascientifico di Star Trek, capace di ricreare qualsiasi variet\u00e0 di cibo o di oggetto inanimato, partendo dall'energia pura o da una materia inerte.\nLe prime navi stellari, anche se dotate di un'autonomia di circa 5 anni, dovevano comunque sostare durante i loro viaggi in varie stazioni per rifornirsi di cibo e di parti di ricambio. Grazie al replicatore per\u00f2 tutto ci\u00f2 non \u00e8 pi\u00f9 necessario. Il replicatore, infatti, permette di ricreare qualsiasi variet\u00e0 di cibo o di oggetto inanimato con il solo limite del software e della complessit\u00e0 dell'oggetto richiesto.\nIl replicatore di materia a matrice molecolare rappresenta essenzialmente un'evoluzione della tecnologia del teletrasporto. Le differenze con il teletrasporto consistono nel fatto che, mentre quest'ultimo si limita a trasferire oggetti e persone da un punto all'altro, il replicatore consente di modellare la materia a livello molecolare e di ricreare qualunque tipo di oggetto o cibo, a partire da materia grezza di base, inerte e facilmente immagazzinabile.\nLa \"matrice spaziale\" dell'oggetto deve per forza essere gi\u00e0 presente nel database del replicatore, altrimenti bisogna fornire un esempio al sistema."}
{"id": "520047", "revid": "2208340", "url": "https://it.wikipedia.org/wiki?curid=520047", "title": "Prefettura di Mie", "text": " \u00e8 una prefettura giapponese con circa 1,8 milioni di abitanti, che si trova nella regione di Kansai, sull'isola Honsh\u016b. Il suo capoluogo \u00e8 Tsu.\nConfina con le prefetture di Aichi, Gifu, Kyoto, Prefettura di Nara, Shiga e Wakayama.\nCitt\u00e0.\nCi sono 14 citt\u00e0 nella prefettura di Mie:"}
{"id": "520049", "revid": "547034", "url": "https://it.wikipedia.org/wiki?curid=520049", "title": "H\u00e9ctor Camacho", "text": "Ammiratore ed imitatore dello stile anticonformista e controverso di Muhammad Ali, \"Macho\" Camacho fu tre volte campione del mondo e riusc\u00ec, soprattutto nella prima parte della sua carriera, a calamitare su di s\u00e9 l'attenzione dei mass media; curiosamente, quando cominci\u00f2 a comportarsi in maniera pi\u00f9 regolare, venne abbandonato da molti fan.\nGiovinezza.\nNacque in una famiglia povera con cui fu costretto a trasferirsi a New York quando era solo un bambino. Si un\u00ec ad una baby gang, finendo in carcere a quindici anni. Da giovane pratic\u00f2 il karate e la boxe, e poich\u00e9 in quest'ultimo sport raggiunse ragguardevoli risultati, decise di intraprendere l'attivit\u00e0 di pugile.\nDopo una carriera di altissimo livello fra i dilettanti, Camacho inizi\u00f2 a scalare rapidamente le classifiche dei professionisti, prima tra i pesi piuma, poi nei pesi leggeri junior. Era cos\u00ec sicuro di s\u00e9 da affermare di poter battere i campioni del mondo dei pesi leggeri Salvador S\u00e1nchez ed Eusebio Pedroza. S\u00e1nchez per\u00f2 mor\u00ec in un incidente d'auto mentre Camacho stava ancora risalendo la classifica.\nNella categoria dei pesi leggeri junior riusc\u00ec a sconfiggere Irleis \"Cubanito\" Perez, Melvin Paul, John Montes e Refugio Rojas (sia Montes che Rojas resistettero una sola ripresa, e Rojas ne resistette sette in una sfida per il titolo mondiale dei pesi leggeri junior contro il campione Julio C\u00e9sar Ch\u00e1vez).\nIl titolo dei pesi leggeri junior.\nQuando il campione del mondo dei pesi leggeri junior Bobby Chacon si rifiut\u00f2 di andare a Porto Rico per difendere la sua cintura contro Camacho, il WBC dichiar\u00f2 vacante il titolo mondiale, e il pugile al quale Chacon aveva strappato il titolo, Rafael \"Bazooka\" Lim\u00f3n, combatt\u00e9 contro Camacho per riconquistarlo. Era la prima volta che Camacho si trovava sul ring con un precedente campione del mondo, ma non mostr\u00f2 minimamente la sua mancanza d'esperienza, mandando al tappeto Limon fin dalla prima ripresa e atterrandolo tre volte prima che l'arbitro interrompesse l'incontro alla quinta ripresa.\nAnche la sua prima difesa ebbe luogo a San Juan, quando incontr\u00f2 il suo connazionale Rafael Solis, la cui famiglia comprendeva il passato campione dei pesi gallo Julian Solis. Durante quel combattimento Camacho fu messo per la prima volta a dura prova e un uppercut di Solis lo scosse durante la terza ripresa, ma Camacho riusc\u00ec a stendere Solis con un destro al mento durante la quinta ripresa, mettendolo KO e mantenendo cos\u00ec il titolo.\nIl titolo dei pesi leggeri.\nA questo punto pass\u00f2 nella categoria dei pesi leggeri, dove conquist\u00f2 il titolo degli Stati Uniti con una vittoria ai punti dopo dodici riprese contro Roque Montoya. Ormai Camacho cominciava ad essere piuttosto noto e, con le sue foto che apparivano sulle copertine di tutte le riviste specializzate di boxe, mieteva stuoli di nuove ammiratrici tra le giovani ragazze.\nLa sfida successiva era destinata a renderlo campione del mondo per la seconda volta. Davanti alle telecamere dell'HBO, Camacho batt\u00e9 il campione messicano in carica Jos\u00e9 Lu\u00eds Ramirez a Las Vegas e vinse cos\u00ec il titolo mondiale dei pesi leggeri. Camacho aveva atterrato Ramirez nel corso della terza ripresa e ottenuto la vittoria con un verdetto unanime ai punti.\nGli altri due campioni in carica in quel momento della categoria, Livingstone Bramble e Jimmy Paul, non avevano molta voglia di riunificare il titolo scontrandosi con Camacho. Cos\u00ec egli batt\u00e9 Freddie Roach prima che venisse il momento del successivo incontro di una certa importanza, dieci mesi dopo aver battuto Ramirez.\nIncontr\u00f2 Edwin Rosario al Madison Square Garden di New York, nuovamente ripreso dalla HBO. Durante un incontro rimasto famoso, Camacho domin\u00f2 i primi quattro round, ma dovette lottare con in denti per resistere durante la quinta e sesta ripresa, quando accus\u00f2 la potenza dei colpi di Rosario. Riprese il controllo della situazione aggiudicandosi le riprese centrali, ma Rosario torn\u00f2 ad avere il sopravvento nelle ultime due. Alla fine il verdetto gli fu favorevole di strettissima misura e mantenne il titolo con una decisione non unanime. Dopo questo incontro lo stile di combattimento di Camacho divenne pi\u00f9 difensivo e sembr\u00f2 studiato pi\u00f9 per evitare dure punizioni dagli avversari che per vincere il combattimento.\nIl declino.\nDopo l'incontro con Rosario, Camacho inizi\u00f2 ad avere seri problemi nella vita privata e fu denunciato per possesso di sostanze stupefacenti. Tuttavia le accuse furono in seguito ritirate e pot\u00e9 cos\u00ec riprendere la sua carriera di pugile.\nCamacho mantenne quindi la propria cintura contro il precedente campione dei pesi leggeri junior Cornelius Boza-Edwards a Miami con un'unanime decisione ai punti, prima di riprendere nuovamente peso. Dopo alcuni combattimenti in questa categoria, incontr\u00f2 l'ex campione dei pesi leggeri Ray \"Boom Boom\" Mancini, detentore di un record di 29 vittorie e 3 sconfitte con 23 KO prima di questo incontro valido per il titolo mondiale vacante dei pesi welter junior versione WBO. Camacho era maggiormente in forma e fin\u00ec per vincere ai punti in dodici riprese per verdetto non unanime (2-1). , unendosi cos\u00ec al ristretto gruppo di pugili capaci di conquistare tre volte un titolo mondiale.\nCamacho incontr\u00f2 quindi Vinny Paz, vincendo nuovamente ai punti, quindi tocc\u00f2 allo sfidante Tony Baltazar, originario di Phoenix. Baltazar fu solo una parentesi: un'altra vittoria ai punti ripresa anch'essa dalla HBO. Ma a quel punto Camacho perse sia il titolo mondiale che il proprio record di pugile imbattuto contro l'ex campione dei pesi leggeri Greg Haugen. Tuttavia, dopo che alle analisi antidoping fu trovata una sostanza sospetta nelle urine di Haugen, fu fissato un incontro di rivincita. Camacho riconquist\u00f2 cos\u00ec il titolo sconfiggendo Haugen con un verdetto di stretto margine ma unanime.\nQuesti avvenimenti rappresentarono le premesse per uno spettacolare incontro tra Camacho e Julio C\u00e9sar Ch\u00e1vez a Las Vegas nel 1992. Quella sera Camacho, entrato nell'arena vestito come Capitan America, fu sconfitto con verdetto unanime davanti alle telecamere della Pay Per View Showtime.\nSono degne di nota tra le sue vittorie successive al 1992 le due ottenute contro il leggendario Roberto Dur\u00e1n, battuto entrambe le volte ai punti, una volta ad Atlantic City, l'altra a Denver. Nel 1997 batte per KO al quinto round Sugar Ray Leonard, segnando il ritiro definitivo dell'ex campione. Fu sconfitto nelle sfide per il titolo mondiale dei pesi welter da F\u00e9lix Trinidad e da \u00d3scar de la Hoya, entrambe le volte con decisione unanime.\nIl 5 dicembre 2003 Camacho dovette recuperare da un atterramento sub\u00ecto nella prima ripresa (il terzo della sua carriera) per riuscire a battere Craig Houk per KO alla terza ripresa. Il 4 luglio del 2004 Camacho super\u00f2 con verdetto unanime dopo dieci riprese Clinton McNeil.\nI problemi con la giustizia.\nIl 6 gennaio del 2005 Camacho fu arrestato dalla polizia del Mississippi, con l'accusa di aver tentato di scassinare un negozio di elettronica e di avere con s\u00e9 pastiglie di ecstasy.\nIsmael Leandry, il manager di Camacho, dichiar\u00f2 al giornale \"El Vocero\" che a Camacho era stato fornito un computer da un responsabile del negozio il giorno prima dell'arresto. Camacho, che si trovava nel Mississippi per sostenere un combattimento, credendo di aver acquistato il computer si era recato nella sua stanza d'albergo per usarlo. Dato che il computer, secondo la ricostruzione di Leandry, non funzionava, Camacho era andato al negozio la mattina presto del giorno del suo arresto per trattarne la sostituzione. Visto che il negozio non era ancora aperto, secondo i verbali di polizia, scassin\u00f2 la serranda, entr\u00f2 e ne prese uno nuovo. Secondo la versione di Leandry, Camacho lasci\u00f2 l\u00ec il computer originariamente acquistato insieme al numero di telefono della propria stanza d'albergo nel caso ci fossero stati problemi. Dopo l'arresto Camacho fu comunque presto scarcerato.\nFine carriera.\nIl 9 luglio successivo torn\u00f2 sul ring di Tucson in Arizona, battendo Raul Mu\u00f1oz ai punti in dieci riprese. La serata fu caratterizzata dallo scoppio di risse sia all'interno che all'esterno del palazzetto e il suo vecchio rivale Chavez dovette essere scortato fuori dal servizio di sicurezza. La polizia sta ancora indagando sull'accaduto.\nIl 18 luglio 2008, dopo tre anni di inattivit\u00e0, Camacho torn\u00f2 sul ring, battendo per KOT al 7\u00ba round il campione internazionale WBE in carica dei superwelter Perry Ballard.\nAnche suo figlio, H\u00e9ctor Camacho Jr., ha intrapreso la carriera di pugile.\nLa morte.\nA seguito di una sparatoria alla periferia di San Juan, il 20 novembre 2012 Camacho fu colpito alla testa e dichiarato deceduto dopo alcuni giorni di coma.\nNella sparatoria era stato ucciso anche il suo amico d'infanzia e noto narcotrafficante, Alberto Yamil Mojica, che era con lui."}
{"id": "520050", "revid": "287204", "url": "https://it.wikipedia.org/wiki?curid=520050", "title": "Hector Camacho", "text": ""}
{"id": "520051", "revid": "7073", "url": "https://it.wikipedia.org/wiki?curid=520051", "title": "Macho Camacho", "text": ""}
{"id": "520052", "revid": "7073", "url": "https://it.wikipedia.org/wiki?curid=520052", "title": "Hector Macho Camacho", "text": ""}
{"id": "520053", "revid": "7073", "url": "https://it.wikipedia.org/wiki?curid=520053", "title": "H\u00e9ctor Macho Camacho", "text": ""}
{"id": "520057", "revid": "1573940", "url": "https://it.wikipedia.org/wiki?curid=520057", "title": "\u017deljeznice Bosne i Hercegovine", "text": "\u017deljeznice Bosne i Hercegovine (\u017dBH, \"Ferrovie della Bosnia ed Erzegovina\") \u00e8 la compagnia ferroviaria della Federazione croato-musulmana, in Bosnia.\nLa rete si estende per 584\u00a0km a scartamento ordinario dei quali 259\u00a0km elettrificati a 25\u00a0kV 50\u00a0Hz.\nDopo la firma degli accordi di Dayton che hanno posto fine alla guerra civile in Bosnia ed Erzegovina la rete ferroviaria del paese \u00e8 stata divisa in due compagnie indipendenti: \"\u017deljeznice Bosne i Hercegovine\" nella Federazione croato-musulmana e \"\u017deljeznice Republice Srpske\" (\u017dRS) nella Repubblica Serba di Bosnia ed Erzegovina. I depositi si trovano a Biha\u0107, Tuzla e Raijlovac vicino a Sarajevo."}
{"id": "520059", "revid": "2208340", "url": "https://it.wikipedia.org/wiki?curid=520059", "title": "Prefettura di Miyagi", "text": " \n \u00e8 una prefettura giapponese con circa 2,4 milioni di abitanti, si trova nella regione di T\u014dhoku, sull'isola Honsh\u016b. Il suo capoluogo \u00e8 Sendai.\nConfina con le prefetture di Akita, Fukushima, Iwate, e Yamagata.\nStoria.\nLa prefettura di Miyagi era parte della provincia di Mutsu; questa, situata nella parte settentrionale dell'isola di Honsh\u016b, fu una delle ultime province costituite, essendo formata da porzioni di territorio gradualmente sottratte agli indigeni Emishi, e ben presto divenne la pi\u00f9 vasta. L'antica capitale si trovava nella odierna prefettura di Miyagi.\nNel terzo mese del secondo anno dell'era Wad\u014d (709) ci fu una rivolta contro le autorit\u00e0 governative nella provincia di Mutsu e nella vicina provincia di Echigo, e fu necessario l'invio di truppe per sedarla.\nNel 712, i territori della provincia di Mutsu furono separati dalla provincia di Dewa. Il Daij\u014d-kan dell'imperatrice Genmei continu\u00f2 ad operare altre modifiche territoriali nel periodo Nara come negli anni seguenti nei quali la provincia di Mimasaka fu separata dalla provincia di Bizen, la provincia di Hy\u016bga fu separata da quella di Osumi e la provincia di Tamba da quella di Tango.\nDurante l'epoca Sengoku vari clan dettarono legge in parti differenti della provincia. Il Clan Uesugi possedette un castello nella citt\u00e0 di Wakamatsu nel sud, il Clan Nanbu a Morioka nel nord, mentre Date Masamune, stretto alleato del Clan Tokugawa, si stabil\u00ec a Sendai, il pi\u00f9 grande insediamento della Regione di T\u014dhoku.\nNel periodo Meiji furono create quattro nuove province dal territorio di Mutsu: Rikuch\u016b, Rikuzen, Iwaki e Iwashiro.\nL'area che oggi \u00e8 la prefettura di Aomori continu\u00f2 a fare parte di Mutsu fino all'abolizione del sistema han con la conseguente trasformazione generale verso le odierne strutture prefetturali.\nDate Masamune costru\u00ec un castello a Sendai quando ottenne il potere su Mutsu. Nel 1871 si form\u00f2 la prefettura di Sendai, rinominata prefettura di Miyagi nel 1872.\nTerremoto e maremoto del T\u014dhoku del 2011.\nL'11 marzo 2011 la prefettura di Miyagi \u00e8 stata colpita da un forte terremoto di magnitudo 9.0 e dal successivo tsunami le cui onde hanno causato numerosi morti e gravi danni sulla costa principalmente nella citt\u00e0 di Sendai.\nGeografia fisica.\nLa prefettura di Miyagi si trova nella parte centrale della regione di T\u014dhoku, che si affaccia sull'Oceano Pacifico e contiene la pi\u00f9 grande citt\u00e0 di T\u014dhoku, Sendai. \u00c8 circondata da montagne ad occidente e lungo la costa a nordest, ma contiene una ampia zona pianeggiante centrale.\nMatsushima \u00e8 conosciuta come uno dei tre scenari pi\u00f9 pittoreschi del Giappone, con una baia in cui spiccano 260 isolotti ricoperti di pini.\nLa penisola di Oshika si proietta nel mare dalla costa settentrionale della prefettura.\nAlla data del 31 marzo 2008, il 23% del territorio della prefettura \u00e8 designato come parco naturale; ne sono esempio il Parco Nazionale Rikuchu Kaigan, i parchi quasi nazionali di Kurikoma, Minami-Sanriku Kinkazan, e Za\u014d, ed i parchi naturali prefetturali di Abukuma Keikoku, Asahiyama, Funagata Renp\u014d, Futakuchi Ky\u014dkoku, Kenj\u014dsan Mangokuura, Kesennuma, Matsushima e Za\u014d K\u014dgen.\nCitt\u00e0.\nTredici citt\u00e0 fanno parte della prefettura di Miyagi:\nPaesi e villaggi.\nQuesta \u00e8 una lista dei paesi e villaggi divisi per distretto:\nEconomia.\nSebbene a Miyagi sia la pesca che l'agricoltura siano ben sviluppate, fornendo un discreto quantitativo di riso e bestiame, l'economia \u00e8 trainata dalle industrie manifatturiere che sorgono nei dintorni di Sendai, in particolare di elettronica, apparecchiature e lavorazione di alimenti.\nSecondo dati di Marzo 2011, la prefettura produceva il 4.7% del riso giapponese, il 23% di ostriche, ed il 15.9% di lucci.\nNel Luglio del 2011, il governo giapponese ha deciso di bandire tutti i carichi di carne bovina provenienti dal nordest della prefettura di Miyagi, per fronteggiare la paura del rischio di contaminazione radioattiva, decisione in seguito revocata.\nSport.\nLe squadre elencate di seguito hanno la propria sede nella prefettura di Miyagi.\nAttrazioni.\nSendai fu la roccaforte del daimy\u014d Date Masamune. I resti del Castello di Aoba sono visibili su una collina fuori della citt\u00e0.\nLa prefettura di Miyagi pu\u00f2 vantare uno dei tre scenari pi\u00f9 pittoreschi del Giappone: a Matsushima gli isolotti ricoperti di pini, punteggiano le acque della baia creando uno scenario spettacolare.\nAltri luoghi di interesse sono:\nNella cultura di massa.\nNella Prefettura di Miyagi \u00e8 ambientato l'anime Haikyuu!"}
{"id": "520060", "revid": "238096", "url": "https://it.wikipedia.org/wiki?curid=520060", "title": "Villa Medici (Fiesole)", "text": "Villa Medici a Fiesole (via Beato Angelico 2) \u00e8 una delle pi\u00f9 antiche ville appartenute ai Medici, la quarta, dopo le due ville nel Mugello (Cafaggiolo e Il Trebbio) e la villa di Careggi. Chiamata anche Belcanto o il Palagio di Fiesole, \u00e8 tra le ville medicee meglio conservate; al tempo stesso \u00e8 tra le meno note.\nStoria.\nLa villa di Giovanni de' Medici.\nLa villa fu fatta costruire al posto di un caseggiato di propriet\u00e0 del notabile Niccol\u00f2 Baldi, comprato da Cosimo il Vecchio verso il 1450. Suo figlio Giovanni la fece ricostruire in stile rinascimentale, secondo Giorgio Vasari dall'architetto di famiglia Michelozzo, anche se forse vi parteciparono attivamente altri architetti (secondo recenti ed accertati studi il progetto della villa \u00e8 da attribuire all'umanista e architetto Leon Battista Alberti, contrariamente alla precedente attribuzione che vedeva come architetto Michelozzo). \nLa villa fu edificata fra il 1451 e il 1457, come risulta dalle denunce catastali; Giovanni era il figlio prediletto di Cosimo il Vecchio, per la sua viva intelligenza e spiccata inclinazione verso le arti e pu\u00f2 essere considerato il precursore di Lorenzo il Magnifico, suo nipote. Tra i suoi numerosi interessi c'erano il collezionismo di libri rari, di opere d'arte (fu un importante committente di Filippo Lippi), ed era molto viva in lui la passione per l'architettura, nella quale si dilettava: si ritiene che avesse scelto lui stesso il luogo di costruzione dell'edificio fiesolano, in posizione panoramica su un declivio molto scosceso, andando contro tutti i princ\u00ecpi del periodo.\nFu necessario realizzare un grande terrazzamento, per sostenere l'edificio e il giardino sul declivio collinare.\nMichelozzo non fu vincolato da preesistenze e costru\u00ec con criteri stilistici innovativi un sobrio edificio a pianta quadrangolare, originariamente di 32x32 braccia fiorentine, intonacato di bianco con finestre riquadrate da cornici in pietra serena e con ampie logge aperte sul panorama su entrambi i lati del salone centrale al piano nobile.\nL'aspetto della villa fu molto diverso dalle ville medicee precedenti e costituisce in qualche modo un prototipo di costruzione del primo rinascimento, fortemente geometrizzata, aperta verso l'esterno e senza cortile centrale, tanto da essere considerata l'antecedente della villa di Poggio a Caiano Nell'edificio \u00e8 scomparsa la componente difensivo-militare, quindi mancano le torrette, i camminatoi sopraelevati sostenuti da beccatelli, il fossato. Le logge poi sono un chiaro segno di apertura verso l'esterno, a differenza delle fortificazioni \"chiuse\" per esigenze difensive.\nLe innovazioni formali e funzionali della villa di Fiesole sostituiscono nuovi valori estetici e soprattutto una nuova attenzione per il paesaggio ed il dominio visivo, ai valori economici ed all'immagine di potere militare delle pi\u00f9 antiche propriet\u00e0 medicee.\nLa razionalit\u00e0 del progetto \u00e8 espressa anche nelle sue misure: la sovrapposizione di una griglia modulo 4x4 braccia fiorentine (cio\u00e8 una \"canna mercantile\") evidenzia come tutte le murature principali siano definite da questo schema e come la villa sia frutto di un'accurata progettazione. Anche il giardino originario seguiva delle precise regole geometriche: esso era definito da una triplicazione della pianta della villa.\nLa struttura dell'edificio risolse ingegnosamente il problema della pendenza, grazie a una distribuzione degli ambienti su pi\u00f9 livelli: quello inferiore adibito a cantine, stalle, tinaia \"ed altre belle e comode abitazioni\" coperte da volte; il piano superiore invece era destinato alla residenza dei signori, con le camere, i saloni la biblioteca e anche una stanza dedicata alla musica. Cos\u00ec quello che appariva come piano terreno al livello superiore in realt\u00e0 era il secondo piano dell'edificio, magnificamente affacciato sul paesaggio. Sui terrazzamenti sottostanti si trovavano i giardini pensili con loggette in muratura e aiuole geometriche.\nLa personalit\u00e0 di Giovanni si manifest\u00f2 nel forte ridimensionamento della componente agricola e produttiva della villa, in favore di una totale dedizione allo svago e all'ozio fisico che favorissero la contemplazione e l'attivit\u00e0 intellettuale. Era infatti la prima volta che una residenza agreste si dotava di giardino invece che essere circondata da una tenuta agricola: unito alla mancanza di strutture militari, queste caratteristiche rendono la villa come uno dei pi\u00f9 chiari prototipi di villa rinascimentale.\nLa spesa sostenuta per la realizzazione della villa fu notevole, e lo stesso Vasari ne loda i materiali, che dopo pi\u00f9 di un secolo dall'edificazione si mantenevano ancora in condizioni perfette, senza bisogno di restauri e manutenzione.\nGiovanni de' Medici non ebbe figli e, prima di morire, la regal\u00f2 al giovane nipote Giuliano de' Medici.\nLorenzo il Magnifico.\nVilla Medici \u00e8 legata al drammatico fatto di sangue della Congiura dei Pazzi (1478), quando alcuni esponenti della famiglia Pazzi, con Francesco Salviati e il cardinale Girolamo Riario, appoggiati da Papa Sisto IV, ordirono una congiura per sbarazzarsi della sempre pi\u00f9 opprimente crescita del potere dei Medici all'interno della Repubblica Fiorentina.\nOriginariamente il piano prevedeva di uccidere i due rampolli della famiglia Medici, Lorenzo e Giuliano, durante un banchetto che essi avevano organizzato proprio alla villa di Fiesole il 25 aprile, tramite l'uso di veleno che Jacopo de' Pazzi e il Riario avrebbero nascosto in una delle libagioni destinate ai due fratelli. Ma un'indisposizione improvvisa di Giuliano rese vana l'impresa che fu rimandata al giorno successivo, durante la messa in Santa Maria del Fiore, dove Giuliano fu ucciso, mentre Lorenzo riusc\u00ec rocambolescamente a salvarsi riparando nella sagrestia.\nAlla morte di Giuliano cos\u00ec la villa venne ereditata da suo fratello maggiore. Lorenzo il Magnifico risiedeva prevalentemente a Careggi, ma am\u00f2 moltissimo anche Fiesole: pure qui era solito riunirsi il folto gruppo di umanisti che gravitava attorno alla corte medicea. Lorenzo con Agnolo Poliziano, Pico della Mirandola, Cristoforo Landino e altri pensatori e letterati, tra letture, rappresentazioni di teatro antico, e discussioni erudite riscoprirono la cultura classica che sta al perno del rinnovamento artistico e letterario del Rinascimento.\nA questo periodo risalgono anche le due testimonianze iconografiche pi\u00f9 importanti sulla villa originaria: la \"Dormitio Virginis\" di Domenico Ghirlandaio (1486-90), nella Cappella Tornabuoni a Santa Maria Novella e l\u2019\"Annunciazione\" di Biagio d'Antonio (fine XV secolo), oggi alla Galleria dell'Accademia di San Luca a Roma.\nDal Cinquecento in poi.\nLa fortuna e la fama che la villa godette presso la famiglia Medici fino al Quattrocento, non fu confermata dalle generazioni successive, o vennero per lo meno piuttosto ridimensionate. Cosimo III poco dopo essere diventato granduca, la vend\u00e9 nel 1671 a Vincenzo del Sera per quattromila fiorini. A questo periodo risale l'aumento del volume della villa sul lato occidentale, come ci suggeriscono documenti con descrizioni degli arredi, dei giardini e della attuale loggia ad ovest, che all'epoca appariva come una terrazza.\nSuccessivi proprietari furono i Borgherini (dal 1722 al 1768), che vendettero nel 1771 agli Albergotti: questi passaggi di propriet\u00e0 hanno fatto s\u00ec che venissero redatte delle stime catastali, con preziose descrizioni dello stato della villa e dei giardini all'epoca.\nVenne in seguito acquistata da Lady Margaret Orford, cognata di Horace Walpole, nel 1772, che incaric\u00f2 l'architetto Niccol\u00f2 Gaspero Paoletti di ampliare il giardino superiore e di edificare una limonaia. \nPassata nel 1781 ai Mozzi, poi fu venduta ai Buoninsegni di Siena che la possedettero fino al 1862. Fu creato anche il viale di accesso, che spostava l'entrata da via Fiesolana a via Fr\u00e0 Giovanni da Fiesole (Beato Angelico), con il conseguente il ribaltamento del ruolo e dell'importanza delle facciate che vede quella ad est diventare la principale, viale realizzato nel 1858.\nFra l'Ottocento e il Novecento la Villa viveva quindi il suo periodo anglo-americano, con proprietari come l'artista William Blundell Spence (dal 1862 al 1897), poi Lady Sybil Cutting (vedova di William Bayard Cutting e madre della futura scrittrice Iris Origo), che aveva sposato in seconde nozze lo scrittore Geoffrey Scott (dal 1909 al 1911), e, ancora, i Mac Calman (1911\u20131959); tutti questi proprietari non modificarono l'impianto della tenuta, a parte piccole variazioni distributive e decorative. Nel 1959 la villa \u00e8 stata acquistata dalla famiglia Mazzini Marchi, attuali proprietari.\nLa questione dell'attribuzione e del prototipo della villa rinascimentale.\nIn occasione dell'anno albertiano \u00e8 uscito nel 2004 uno studio su Villa Medici, dal quale \u00e8 emersa per la prima volta l'ipotesi che la villa non fosse opera di Michelozzo e che fosse stata la prima villa a seguire le indicazioni di Leon Battista Alberti nei suoi trattati di architettura come il \"De re aedificatoria\" e il \"Villa\".\nL'attribuzione tradizionale di Giorgio Vasari, che indica l'architetto preferito da Cosimo il Vecchio come progettista, non trova conferma nei documenti, i quali testimoniano invece la presenza sul cantiere di Bernardo Rossellino, allievo dell'Alberti, e Antonio Manetti (quest'ultimo, in special modo, per i problemi strutturali dei terrazzamenti).\nProbabilmente il progetto fu frutto di un'attenta valutazione, secondo le parole di Giovanni de' Medici stesso, \"di pi\u00f9 disegni et diversi maestri\" tra i quali fu scelto il migliore.\nLeon Battista Alberti proprio durante la costruzione della Villa fiesolana terminava e pubblicava il suo \"De re aedificatoria\" che dedica il V capitolo alla \"villa di campagna\" ed al \"giardino suburbano\". La trattazione e la struttura della villa hanno alcuni elementi in comune:\nLa bellezza dell'edificio quindi non si basa su decorazioni di tipo medievale, ma sulla semplicit\u00e0 della struttura, che accorda economia, necessit\u00e0 e bellezza, e per la prima volta viene realizzata una vera e propria \"villa suburbana\", piuttosto che un generico edificio di campagna, primo prototipo di \"Villa\" rinascimentale, come sostengono anche nell'Ottocento Stegmann e Geym\u00fcller, e pi\u00f9 recentemente J. Ackerman.\nVilla Medici a Fiesole deve essere, quindi, vista come edificio \"Musa\" per numerose altre residenze, non solo fiorentine, che a partire dalla fine del Quattrocento troveranno in essa ispirazione e spunti creativi ed innovatori.\nIl giardino.\nIl giardino oggi rispecchia soprattutto la ristrutturazione del 1911-1923 dell'architetto Cecil Pinsent, che lavor\u00f2 per conto di Lady Cutting, ed \u00e8 in stile neo-rinascimentale.\nSi distribuisce su tre terrazzamenti a livelli differenti. Il primo, a cui si accede dal viale di cipressi, fiancheggiato a monte da un boschetto di lecci, \u00e8 composto da grandi aiuole erbose rettangolari, con al centro dei grandi alberi secolari e ai bordi piante di limoni in conche di terracotta, che sono esposte dalla in tarda primavera all'autunno. Nella parte pi\u00f9 a monte, a partire dalla limonaia, si sviluppa un lungo filare di terreno leggermente sopraelevato, in cui sono stati piantati roseti di diverse variet\u00e0. A questo livello corrisponde il piano nobile della villa.\nIl secondo si sviluppa di fronte al prospetto posteriore dell'edificio e si raggiunge tramite una scala interna. Questa \u00e8 la zona meno modificata del giardino, con grandi magnolie e decorata da aiuole contornate da siepi in bosso, con una fontana al centro.\nIl terzo terrazzamento \u00e8 contiguo al primo, ma longitudinalmente pi\u00f9 basso di 11-12 metri. Realizzato durante la ristrutturazione di Pinsent, \u00e8 caratterizzato da una sistemazione all'italiana, con una pergola in muratura posta a met\u00e0 altezza tra i due livelli, che corre a fianco dell'alto muro di contenimento della terrazza principale, realizzato al tempo di Giovanni de' Medici. Del glicine decora il corrimano della scaletta d'accesso, in asse con una fontana circolare dalla quale si dipanano due siepi con motivi geometrici in bosso, caratterizzate da una magnolia al centro di ciascuna. A ridosso del pergolato si stendono poi due lunghe aiuole simmetriche con erbe aromatiche, poste all'altezza del parapetto.\nUn livello superiore, ottocentesco, mostra una fila di cipressi terminante in una grande urna in pietra, dal sapore romantico.\nIl giardino della villa \u00e8 ricchissimo d'acqua ed esposto costantemente al sole verso sud: ci\u00f2 crea un microclima pressoch\u00e9 unico per la zona, che ad esempio anticipa di circa 156 giorni le fioriture rispetto alle altre zone circostanti."}
{"id": "520061", "revid": "6923", "url": "https://it.wikipedia.org/wiki?curid=520061", "title": "\u017deljeznice Republice Srpske", "text": "\u017deljeznice Republice Srpske (\u017dRS, \"Ferrovie della Repubblica Serba\") \u00e8 la compagnia ferroviaria della Repubblica Serba di Bosnia ed Erzegovina.\nDopo la firma degli accordi di Dayton che hanno posto fine alla guerra civile in Bosnia ed Erzegovina la rete ferroviaria del paese \u00e8 stata divisa in due compagnie indipendenti: \"\u017deljeznice Bosne i Hercegovine\" nella Federazione croato-musulmana e \"\u017deljeznice Republice Srpske\" (\u017dRS) nella Repubblica Serba di Bosnia.\nEsistono quattro linee radiali con alcune antenne:"}
{"id": "520063", "revid": "125614201", "url": "https://it.wikipedia.org/wiki?curid=520063", "title": "1. Fu\u00dfball-Club N\u00fcrnberg Verein f\u00fcr Leibes\u00fcbungen", "text": "Il 1. Fu\u00dfball-Club N\u00fcrnberg Verein f\u00fcr Leibes\u00fcbungen, meglio noto come 1. FC N\u00fcrnberg o con l'acronimo 1. FCN, \u00e8 una societ\u00e0 polisportiva tedesca avente sede a Norimberga e nota principalmente per la sua sezione calcistica, che milita nella 2. Fu\u00dfball-Bundesliga, la seconda divisione del campionato tedesco. Il club comprende, oltre a quella calcistica, squadre di pugilato, pallamano, hockey, pattinaggio in linea e su ghiaccio, nuoto, sci e tennis.\nFondata nel 1900, la squadra di calcio inizialmente milit\u00f2 nel campionato di calcio della Germania meridionale, che vinse per la prima volta nel 1916, mentre si aggiudic\u00f2 il primo titolo nazionale nel 1919-1920. Prima del 1963, anno di istituzione della Bundesliga, \"Der Club\", com'\u00e8 soprannominato il Norimberga, ha detenuto il titolo di \"Deutscher Rekordmeister\" (squadra vincitrice di pi\u00f9 campionati) per oltre sessant'anni, anche se a volte ha condiviso l'onore con lo . Vinse, infatti, 11 campionati regionali, tra cui quello di Oberliga S\u00fcd costituito nel 1945, e altri 7 campionati nazionali. Nel 1987 fu superata dal quale squadra con il maggior numero di titoli nazionali. La squadra vanta altres\u00ec la vittoria di 4 Coppe di Germania. \u00c8 attualmente la squadra con il maggior numero di retrocessioni dalla Bundesliga (nove).\nGioca le partite casalinghe nel Max-Morlock-Stadion, gi\u00e0 Frankenstadion, di Norimberga ( posti, di cui a sedere), che ospit\u00f2 alcune partite del campionato del mondo di Germania 2006.\nStoria.\nL'ascesa di \"Der Club\".\nIl \"1. Fu\u00dfball-Club N\u00fcrnberg Verein f\u00fcr Leibes\u00fcbungen\" fu fondato il 4 marzo 1900 da un gruppo di diciotto giovani che si erano radunati in un pub locale, il B\u00fcrenh\u00fctte, con lo scopo di formare una squadra di calcio, preferito al rugby, un altro dei nuovi sport \"inglesi\" che si andavano diffondendo in quel periodo.\nFino al 1909 la squadra aveva giocato cos\u00ec bene da far sperare nella conquista del campionato della Germania meridionale. Dopo la Prima guerra mondiale, infatti, il Norimberga avrebbe gradualmente imposto il proprio dominio sulla scena calcistica tedesca. Tra il luglio 1918 ed il febbraio 1922 la squadra ottenne una striscia di imbattibilit\u00e0 di 104 partite ufficiali. Gi\u00e0 dal 1919 la societ\u00e0 era indicata con il nome \"Der Club\" (\"Il Club\"), un riconoscimento all'abilit\u00e0 e allo stile del Norimberga dentro e fuori dal campo, e si avviava a diventare una delle squadre tedesche pi\u00f9 popolari e pi\u00f9 vincenti.\nNel primo campionato disputato dopo la fine della prima guerra mondiale il Norimberga affront\u00f2 in finale il Spielvereinigung Greuther F\u00fcrth, campione in carica, battendolo per 2-0. Fu quello il primo dei cinque titoli che \"Der Club\" avrebbe conquistato nel giro di otto anni. In ognuna di queste vittoria il Norimberga annichil\u00ec i rivali.\nLa finale del 1922 fu aspramente contesa tra il Norimberga e l', ma non arriv\u00f2 mai ad una conclusione sul campo. Il match era bloccato sul 2-2 dopo tre ore e dieci minuti di gioco. Anche la ripetizione della partita prosegu\u00ec ai tempi supplementari e, in un'epoca che non consentiva sostituzioni, si era sul punteggio di 1-1 quando, con il Norimberga ridotto a sette calciatori, l'arbitro decise che non avrebbe potuto continuare a giocare. La DFB (\"Deutscher Fussball Bund\" o federazione calcistica della Germania) assegn\u00f2 la vittoria all'Amburgo, a condizione che quest'ultimo rinunciasse al titolo nel nome della \"buona sportivit\u00e0\", decisione che l'Amburgo accett\u00f2 malvolentieri. Alla fine il trofeo Viktoria quell'anno non fu presentato ufficialmente per ragioni politiche pi\u00f9 o meno sordide.\nDopo gli anni di gloria.\nIl dominio dell'1. FCN stava gi\u00e0 per affievolirsi quando conquist\u00f2 l'ultimo trofeo dell'epoca nel 1927, con il calcio che si sviluppava verso ritmi di gioco pi\u00f9 veloci non adatti all'andatura lenta e compassata della squadra. Mentre il club continuava ad allestire squadre forti, altre societ\u00e0 arrivavano sulla ribalta nazionale. Nel 1934 perse in finale contro lo Schalke 04, club che sarebbe diventato il pi\u00f9 forte nell'epoca del Terzo Reich. Il Norimberga conquist\u00f2 due altri titoli nazionali poco prima e subito dopo la Seconda guerra mondiale, nel 1936 e nel 1948, nella sua prima finale del dopoguerra. Nel 1935 e nel 1939 vinse poi due Tschammerpokal, l'antesignana dell'odierna Coppa di Germania.\nEpoca moderna.\nNel 1961 il Norimberga vinse il suo ottavo titolo nazionale e perse la finale del campionato dell'anno successivo, in cui, per\u00f2, si rifece della sconfitta patita l'anno prima ottenendo la sua seconda Coppa di Germania, nel 1962. Gli ottimi risultati resero naturale la candidatura del Norimberga tra le sedici migliori squadre della Germania scelte per formare la Bundesliga, la nuova lega calcistica professionistica tedesca, creata nel 1963. Nei primi anni di Bundesliga \"Der Club\" fu una squadra di met\u00e0 classifica fino all'exploit del 1968: la squadra pass\u00f2 al comando della classifica alla quinta giornata e la mantenne fino alla fine della stagione, vincendo cos\u00ec il suo primo campionato di Bundesliga. L'anno seguente, per\u00f2, si chiuse con un fallimento. L'allenatore Max Merkel, convinto che la squadra dei veterani fosse ormai troppo vecchia e incapace di ripetere l'impresa, escluse dalla rosa i giocatori della stagione precedente e ingaggi\u00f2 dozzine di nuovi atleti. Alla fine la squadra retrocesse in seconda serie.\nPassarono nove anni prima che la squadra si risollevasse. Dopo una serie di eliminazioni nei play-off per la promozione l'1. FCN ritorn\u00f2 in Bundesliga nel 1978, ma alla fine si piazz\u00f2 al 17\u00ba posto e retrocesse nuovamente. L'anno seguente ci fu una pronta risalita, ma da allora le performance del club in Bundesliga sono state caratterizzate da molte difficolt\u00e0 e piazzamenti nella parte bassa della graduatoria, con qualche retrocessione e permanenza nella Zweite Bundesliga per un anno o due. Il miglior piazzamento recente \u00e8 il 5\u00ba posto conseguito nel 1988.\nAlla met\u00e0 degli anni novanta il Norimberga ebbe seri problemi finanziari, culminati in una penalizzazione di sei punti nella stagione 1995-1996 in Zweite Bundesliga, penalit\u00e0 che cost\u00f2 alla squadra la retrocessione in terza divisione. Una gestione oculata port\u00f2 poi il Norimberga nuovamente in Bundesliga.\nNel 1998-1999, per\u00f2, il Norimberga and\u00f2 incontro a quella che \u00e8 stata definita una delle beffe pi\u00f9 clamorose nella storia della Bundesliga. Prima dell'ultima giornata era al 12\u00ba posto con tre punti di vantaggio e +5 di differenza reti rispetto all'Eintracht Francoforte, che si trovava al 16\u00ba posto, serio candidato alla retrocessione. Il Norimberga si apprestava a chiudere la stagione con una partita apparentemente facile, quella contro il Friburgo, anch'esso impegnato nella lotta per la salvezza. L'Eintracht affrontava il Kaiserslautern, campione di Germania nell'annata precedente e allora in lotta per un posto in Coppa UEFA. Frank Baumann sprec\u00f2 un'ottima occasione per segnare all'ultimo minuto del match e il Norimberga perse 2-1. Tutte le altre rivali del Norimberga vinsero, compreso l'Eintracht, che sconfisse nettamente il Kaiserslautern per 5-1. Con questo punteggio l'Eintracht colm\u00f2 il distacco di tre punti ed eguagli\u00f2 la differenza reti del Norimberga, che, sedicesima, retrocesse cos\u00ec in maniera inaspettata. Per decidere il declassamento della squadra bavarese fu infatti impiegato il terzo criterio: a parit\u00e0 di punti e di differenza reti con i francofortesi, il Norimberga retrocesse per aver segnato meno gol rispetto all'Eintracht.\nDopo lo shock la squadra si riprese subito. La risalita fu completata al termine della stagione 2000-2001. Il club gioc\u00f2 poi un'altra stagione in Bundesliga, prima di una nuova retrocessione al termine del campionato 2002-2003. La promozione fu immediata e la permanenza in Bundesliga fu poi di quattro anni, dal 2004 al 2008. Nella stagione 2005-2006 il Norimberga consegu\u00ec una brillante salvezza, classificandosi ottava in campionato, e un anno dopo guadagn\u00f2 il sesto posto e conquist\u00f2 la Coppa di Germania, superando in finale i neo-campioni nazionali dello per 3-2 dopo i tempi supplementari. Nel 2007-2008 disput\u00f2 invece un'annata deludente, conclusa con il 16\u00ba posto e la retrocessione all'ultima giornata, quando perse per 2-0 contro lo Schalke 04.\nNella stagione seguente, tuttavia, la squadra francone riguadagn\u00f2 la promozione. Classificatasi al terzo posto in Zweite Bundesliga, si qualific\u00f2 infatti per lo spareggio con la terzultima della Bundesliga, l'Energie Cottbus, che batt\u00e9 per 3-0 in trasferta e per 2-0 in casa. In Bundesliga, nella stagione 2009-2010, il Norimberga si piazz\u00f2 al 16\u00ba posto, piazzamento che costrinse la compagine a giocare i play-out per rimanere in prima serie. Lo spareggio ebbe esito positivo, poich\u00e9 il Norimberga sconfisse l'Augusta (1-0 all'andata, 0-2 al ritorno) e rimase quindi in massima divisione. La stagione 2010-2011 fu molto positiva: la squadra di Dieter Hecking, infatti, nel girone di ritorno infil\u00f2 un'ottima striscia di risultati utili consecutivi, ben otto. Il team si ritrov\u00f2 a lottare per un posto in Europa League, ma pareggi\u00f2 lo scontro diretto con il (0-0) e non riusc\u00ec ad arrivare a giocare per la seconda volta una coppa europea. I due campionati successivi furono chiusi al 10\u00ba posto. La stagione 2013-2014 si chiuse, invece, con un'amara retrocessione: dopo aver esonerato Wiesinger, arriv\u00f2 l'olandese Verbeek. La vittoria tard\u00f2 comunque ad arrivare, tanto che giunse solo a fine gennaio (4-0 all'). I pareggi e altre poche vittorie tennero in vita il club fino alle ultime giornate. Fu esonerato anche Verbeek, ma la coppia Prinzen-Mintal raccolse solo tre sconfitte, tra cui quella fatale in casa dello Schalke. Il penultimo posto volle dire retrocessione in seconda serie.\nPassarono quattro anni prima che il Norimberga ottenesse la promozione in Bundesliga, conseguita al termine dell'annata 2017-2018, ma poi vanificata da una nuova retrocessione immediata. La prima stagione nel campionato cadetto successiva alla retrocessione dalla massima serie vide il club scavalcato all'ultima giornata dal , che impose al Norimberga il sedicesimo posto in graduatoria, valido per la disputa dello spareggio contro la terza classificata della 3.Liga, l'. Dopo aver vinto 2-0 la gara d'andata in casa, il Norimberga perde 1-3 la gara di ritorno in trasferta, segnando la rete salvezza al 96\u00ba minuto di gioco, riuscendo cos\u00ec a mantenere la categoria grazie alla regola dei gol in trasferta.\nColori e simboli.\nColori.\nI colori della maglia del Norimberga sono il rosso e il nero, che formano un motivo con delle righe orizzontali. Infine, i pantaloncini sono neri con bordi rossi e i calzettoni sono rossi con risvolto nero.\nSimboli ufficiali.\nStemma.\nIl simbolo del Norimberga \u00e8 composto da un cerchio rosso con all'interno, in bianco, la scritta \"1. FCN\".\nStrutture.\nStadio.\nDal 1928 il club disputa le proprie gare interne nella Max-Morlock-Stadion, che sorge a Norimberga e che pu\u00f2 ospitare 50.000 spettatori. Nel corso della sua vita \u00e8 stato ristrutturato pi\u00f9 volte ed ha assunto varie denominazioni (ad esempio Frankenstadion e easyCredit-Stadion) prima di essere intitolato all'omonimo calciatore che indoss\u00f2 per tutta la carriera la maglia del club e che divenne anche campione del mondo nel 1954.\nL'impianto nella sua storia ha ospitato anche 5 gare del , tra cui un ottavo, e la finale della Coppa delle Coppe 1966-1967.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl Norimberga ha conquistato nove titoli tedeschi, l'ultimo dei quali nella Fu\u00dfball-Bundesliga 1967-1968 (anche se retrocedette nella stagione successiva). Ad ogni modo trascorse la maggior parte della sua storia nelle massime divisioni nazionali, quali la Gauliga Bayern e l'Oberliga S\u00fcd, e partecip\u00f2 inoltre alla prima edizione della Bundesliga, quella del 1963-1964.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la semifinale nella Coppa delle Coppe 1962-1963, dove venne sconfitto dall'. Di rilevo anche l'approdo ai quarti nella Coppa dei Campioni 1961-1962, dove venne battuto dal poi vincitore.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni internazionali.\nTabella aggiornata alla fine della stagione 2018-2019.\nTifoseria.\nGemellaggi e rivalit\u00e0.\nEsiste un'amicizia con i tifosi dello , mentre le principali rivalit\u00e0 sono con gli altri club della Baviera, su tutti e .\nOrganico.\nRosa 2021-2022.\n\"Aggiornata al 28 luglio 2021.\""}
{"id": "520065", "revid": "767487", "url": "https://it.wikipedia.org/wiki?curid=520065", "title": "Zombi 2", "text": "Zombi 2 \u00e8 un film del 1979 diretto da Lucio Fulci.\n\u00c8 il primo horror diretto da Fulci, autore sino ad allora prevalentemente di commedie e thriller. Il grande successo ottenuto in tutto il mondo dalla pellicola convinse il regista a continuare sulla strada dell'horror, di cui verr\u00e0 considerato un maestro presso i critici cinematografici francesi. Questi coniarono per lui, grazie a questo film, l'espressione \"poeta del macabro\".\nAlla sua uscita fu accusato di essere una copia dello \"Zombi\" diretto da George Romero. In realt\u00e0 le affinit\u00e0 con \"Zombi\" si fermano al titolo, poich\u00e9 Fulci elimina la critica sociale presente nella pellicola di Romero per concentrarsi sulle origini haitiane degli zombi. \"Zombi 2\" \u00e8 oggi considerato un cult movie dagli amanti dello splatter. Il trucco e gli effetti speciali furono nominati ai Saturn Award, nel 1981.\nTrama.\nNell'immaginaria isola di Matul, situata nei Caraibi, un corpo avvolto in un sudario risorge su un tavolo. Un uomo gli spara un colpo alla testa, quindi comunica a qualcuno: \u00abOra il battello pu\u00f2 partire\u00bb.\nA New York un vascello alla deriva approda nel porto, rischiando una collisione con altre navi. Due agenti della guardia costiera intervengono per controllare. I due entrano nel vascello, trovandolo in pessime condizioni igieniche, pieno di vermi e in stato di abbandono. Sotto coperta uno dei due agenti viene improvvisamente aggredito da un essere orribile, obeso e sfigurato, che sfonda la porta della cabina dove era stato rinchiuso. Il collega della vittima spara allo strano individuo, che scompare nelle acque del mare.\nPeter West, un giornalista, viene incaricato dal suo caporedattore di indagare sul caso che vede coinvolta la figlia del proprietario del vascello misterioso, Anne Bowles. Essa rivela alla polizia di non avere notizie del padre da mesi.\nNel frattempo all'obitorio il medico legale constata che il poliziotto del vascello \u00e8 morto per dissanguamento, causato da pi\u00f9 morsi alla giugulare. Ma il cadavere dell'agente mostra segni di vita alle spalle dei medici ignari, muovendo le mani sotto il lenzuolo.\nAnne e Peter si incontrano durante una sortita al vascello abbandonato. Peter trova a bordo una lettera del padre di Anne, indirizzata a lei. Nella lettera il padre parla di strani fenomeni avvenuti sull'isola di Matul, e di aver contratto un misterioso virus. Scoperti dal poliziotto a guardia del vascello, i due fingono di essere una coppietta clandestina, quindi si allontanano.\nIl giorno dopo i due partono per Matul. A condurli sull'isola sono Susan e Brian, una coppia di statunitensi in vacanza con la loro imbarcazione.\nIntanto sull'isola avvengono fatti inspiegabili e orribili. Decine di cadaveri e di persone ferite sono sistemati in un ospedale di fortuna, e gli abitanti del luogo si affidano alla magia. David Menard, uno scienziato che studia questi strani fenomeni, abita in una villa con la moglie Paula, terrorizzata da ci\u00f2 che avviene. Paula vorrebbe abbandonare l'isola, ma David \u00e8 del parere opposto. Dopo una violenta lite David si allontana dalla villa.\nIl viaggio di Anne e Peter continua. Durante una sosta Susan si immerge per effettuare alcune fotografie subacquee, ma a un tratto viene aggredita da uno strano essere. Susan riesce a liberarsi del mostro che, insensibile al dolore, ingaggia un duello con uno squalo. Il mostro perde un braccio, ma riesce ad avere la meglio, squarciando il ventre dello squalo, e cibandosene. Susan riemerge dall'acqua sconvolta, e racconta l'accaduto agli allibiti Brian, Peter e Anne.\nA Matul, Paula, rimasta sola in casa, si sta facendo una doccia. Dei colpi alla porta la fanno sussultare. Si avvicina per vedere chi sia, e viene straziata da un essere orribile e molto forte, che le trafigge un occhio con una scheggia della porta, appena sfondata.\nNell'ospedale di fortuna allestito da David intanto la situazione precipita: i pazienti muoiono l'uno dopo l'altro e poco dopo si risvegliano. David deve sparare loro alla testa, per farli morire definitivamente. Alcune notizie comunicano che strani esseri si stanno dirigendo verso il villaggio. La situazione \u00e8 ormai chiara: i morti risorgono, e David si ostina a cercare una spiegazione scientifica al fenomeno.\nAnne, Peter, Susan e Brian rimangono alla deriva, e sparano dei razzi per attirare l'attenzione. Lucas, un uomo del luogo aiutante di David, si accorge dei segnali e avverte lo scienziato, che li aiuta e spiega loro che il padre di Anne, un suo caro amico, \u00e8 morto chiedendogli di fare avere un'ultima lettera alla figlia. David sta tentando di frenare l'epidemia, ma senza successo. Il gruppo di statunitensi \u00e8 incredulo. David chiede loro di andare nella sua villa, per far compagnia a Paula, rimasta sola. Arrivati sul luogo, i quattro trovano un gruppo di zombi intenti a divorare il cadavere della donna.\nFuggiti dalla villa sulla jeep di David, i quattro hanno un incidente e Peter si ferisce alla caviglia. Durante una sosta assistono atterriti alla resurrezione di un nutrito gruppo di cadaveri, e scoprono di essere arrivati in un vecchio cimitero di conquistadores spagnoli. Gli zombi emergono lentamente dalla terra, e hanno un aspetto spaventoso. I volti sono scarnificati, le orbite vuote e piene di vermi. Susan viene sgozzata da uno zombi. Peter, Anne e Brian fuggono fino all'ospedale di David. Qui trovano gli zombi che, sempre pi\u00f9 numerosi, assediano la struttura. I tre si barricano dentro, insieme a David, Lucas e un'infermiera. Questi ultimi tre vengono uccisi dagli zombi, mentre Brian viene morso dalla rediviva Susan. Peter e Anne danno fuoco all'ospedale e riescono a fuggire, portandosi dietro Brian.\nRaggiunto il battello chiudono Brian, ormai morto, dentro la cabina. Stanno per raggiungere New York, quando la radio avverte che una tremenda epidemia ha colpito la citt\u00e0: orde di cadaveri sono tornati in vita e aggrediscono le persone, mangiandole. Intanto Brian si \u00e8 risvegliato e cerca di uscire dalla cabina.\nSul ponte di Brooklyn decine di orribili zombi si dirigono lentamente verso la citt\u00e0.\nProduzione.\nRegia.\n\"Zombi 2\" in origine doveva essere un film horror a basso budget, diretto da Joe D'Amato. Il produttore Ugo Tucci per\u00f2 riteneva D'Amato troppo legato al cinema erotico, quindi il film fu proposto in un secondo tempo, quando i produttori decisero di aumentare il budget, a Enzo G. Castellari, che rifiut\u00f2, chiedendo 40 milioni di lire dell'epoca, perch\u00e9 poco interessato al cinema horror. Castellari allora propose per la regia Lucio Fulci, che non aveva mai girato un horror, ma aveva realizzato dei thriller che presentavano alcune scene degne di un horror, come \"Una lucertola con la pelle di donna\" e \"Non si sevizia un paperino\", ed un western \"I quattro dell'apocalisse\", che mostrava una scena di cannibalismo.\nUgo Tucci, che aveva gi\u00e0 lavorato con Fulci, stava lavorando al poliziottesco di Umberto Lenzi \"Da Corleone a Brooklyn\". Per quel film Tucci voleva Mario Merola come attore, che per\u00f2 aveva rifiutato. Tucci allora parl\u00f2 con Fulci, per convincere l'attore napoletano ad accettare. Fulci ci riusc\u00ec, e in cambio del favore Tucci gli propose la regia di \"Zombi 2\". Fulci accett\u00f2, accontentandosi di 6 milioni di lire, e Castellari in seguito si disse felice del fatto che il suo rifiuto avesse consentito il ritorno al cinema di Fulci, dopo un paio di film che non riscossero buoni incassi.\nSceneggiatura.\nIl soggetto e la sceneggiatura del film sono firmati da Elisa Briganti, moglie dello sceneggiatore Dardano Sacchetti. Questi fu chiamato dal produttore Gianfranco Couyoumdjian, che gli parl\u00f2 di un albo di Tex Willer in cui Tex era coinvolto in una storia di zombi, in un ambiente western.\nSacchetti quindi inizi\u00f2 a scrivere il film, un anno prima che \"Zombi\" uscisse in Italia, fondendo generi diversi, quali l'horror, l'avventuroso, il western, il poliziesco e la commedia. Alla fine per\u00f2 Sacchetti prefer\u00ec non porre la sua firma come sceneggiatore, a causa della morte del padre avvenuta poco prima, preferendo far firmare il copione alla moglie Elisa.\nLa scena dell'occhio trafitto riemp\u00ec quattro pagine della sceneggiatura, con i movimenti e gli angoli di ripresa dettagliati. Il prologo e il finale del film, ambientati a New York, furono aggiunte dopo l'uscita italiana di \"Zombi\", per volere dei produttori, a voler creare un collegamento, quasi un prequel, alla pellicola di George Romero.\nFulci sostenne pi\u00f9 volte di aver cambiato parte della sceneggiatura, aumentando l'aspetto fantastico del film. .\nCast.\nIl cast del film inizialmente comprendeva, oltre ad Al Cliver, anche Leonard Mann e Monica Zanchi.\nAlla fine furono scelti Ian McCulloch e Tisa Farrow (sorella di Mia Farrow) per interpretare i protagonisti, Richard Johnson e Olga Karlatos, per interpretare lo scienziato e la moglie. Lucio Fulci appare come suo solito in un cameo nel ruolo del caporedattore. La Karlatos alla fine della scena in cui il suo occhio viene trafitto da una scheggia di legno, ebbe una crisi di nervi e scoppi\u00f2 a piangere per l'emozione e la paura. Fulci, saputa la notizia, era felicissimo: \u00abBene! Siamo riusciti nell'intento! Ho scioccato la Karlatos... figuriamoci il pubblico!\u00bb esclam\u00f2 entusiasta.\nIl giorno della ripresa subacquea Fulci scopr\u00ec che Auretta Gay non sapeva nuotare. Fu chiamato subito un istruttore di nuoto, che per\u00f2 non si rivel\u00f2 tanto bravo. Con uno stratagemma la Gay venne allora letteralmente gettata in mare, ma arranc\u00f2 subito. L'istruttore la raggiunse, ma i due andarono rapidamente a fondo. Intervenne allora il capitano della nave che era sul set, lanciando loro una ciambella di salvataggio. Proprio in quell'istante Al Cliver si gett\u00f2 in mare per accorrere in aiuto, ma fu colpito dalla ciambella. Fu la volta di Ian McCulloch, che si tuff\u00f2 ma prese in pieno la bombola d'ossigeno della Gay, e ci vollero 14 punti per suturare la ferita. Fulci fiss\u00f2 tutta la scena in silenzio, allibito, sbottando alla fine, in romanesco: \u00abQuesta \u00e9quipe non vale un cazzo!\u00bb, quindi inizi\u00f2 a chiamare la Gay \"Caghetta Gay\".\nPer Al Cliver fu il primo film girato con Fulci, del quale diventer\u00e0 l'attore feticcio. In realt\u00e0 Fulci aveva gi\u00e0 cercato di lavorare con Cliver per il suo spaghetti-western \"Sella d'argento\", girato nel 1978, ma non si era messo d'accordo con il suo agente. Fulci, sul set, aveva soprannominato Cliver \"Tufus\", perch\u00e9 a suo parere era \"duro\" come una pietra. Durante una scena, che prevedeva l'incendio dell'ospedale, Cliver si era addormentato. Fulci disse: \u00abDobbiamo bruciare a destra, perch\u00e9 a sinistra c'\u00e8 \"Tufus\" che dorme!\u00bb.\nTrucco ed effetti speciali.\nPer gli effetti speciali del film la produzione pens\u00f2 subito a Giannetto De Rossi. Fabrizio De Angelis, uno dei tre produttori, aveva infatti apprezzato il lavoro di De Rossi sul set di \"Emanuelle in America\", diretto da Joe D'Amato nel 1976. De Rossi, tra l'altro, aveva gi\u00e0 lavorato con Fulci, per le commedie \"I maniaci\" e \"Nonostante le apparenze... e purch\u00e9 la nazione non lo sappia... All'onorevole piacciono le donne\". De Rossi fu affiancato da Maurizio Trani e dal giovane Rosario Prestopino, alla sua prima esperienza in veste di truccatore.\nLa produzione sugger\u00ec a De Rossi di riprodurre il trucco e gli effetti speciali degli zombi di Romero (creati da Tom Savini). De Rossi rifiut\u00f2 subito la proposta, poich\u00e9 aveva visto il film e considerava gli zombi pallidi, tendenti al bluastro, cosa che non permetteva loro di essere veramente paurosi.\nIl primo provino per il trucco fu fatto a New York, e realizzato su un attore piccolo ma molto grasso. Fu utilizzata della creta, per ricoprire l'attore e per riformargli i tratti somatici. Finito il trucco Fulci e De Angelis erano perplessi. De Rossi non si scoraggi\u00f2, e disse che se non era gradito il suo lavoro lui se ne tornava a casa, e gli zombi si facevano pallidi. Alla fine Fulci e De Angelis si convinsero.\nLa procedura per il trucco era la seguente: i volti degli attori venivano rivestiti dalla creta, che poi veniva ricoperta di lattice di gomma spugnata, che asciugava e teneva insieme le parti. Dopo un'ora la creta si seccava. Il trucco era quindi completato con altri materiali (gomme speciali e plastilina), e le protesi erano direttamente applicate sui corpi degli attori. Fulci dichiar\u00f2 che alla fine del trucco gli attori che interpretavano gli zombi sembravano \u00abdei vasi di fiori ambulanti\u00bb.\nLa sequenza pi\u00f9 famosa del film, passata alla storia del cinema horror come la \"sequenza dell'occhio\", \u00e8 quella in cui Olga Karlatos viene spinta verso una scheggia di legno, e il suo occhio viene trafitto.\nLe riprese della scena durarono mezza giornata. Fu fatto un calco del volto della Karlatos, dal quale fu successivamente ricavata la testa finta con l'occhio trafitto. La testa veniva retta da De Rossi. In sede di montaggio si realizzarono una serie di stacchi, campi e controcampi, attraverso i quali si sostituiva la testa della Karlatos con quella finta. De Rossi spingeva la testa finta verso la scheggia di legno, che si spezz\u00f2 fortunatamente verso la macchina da presa, quindi la cornea, che era fatta di plastilina, uscendo dall'orbita risult\u00f2 molto visibile, facendo molto effetto. Quando il film usc\u00ec nelle sale cinematografiche De Rossi and\u00f2 al primo spettacolo, quando il pubblico era composto prevalentemente da ragazzi. De Rossi controll\u00f2 se i ragazzi ridessero, poich\u00e9 secondo lui se in un film horror si ride non va bene. La scena dell'occhio coincideva con la fine del primo tempo. Quando si accesero le luci in sala non rise nessuno. De Rossi, allora, cap\u00ec che la scena era perfetta.\nPer la scena in cui Auretta Gay viene morsa al collo dal cadavere di uno dei conquistadores spagnoli, fu applicato sul collo dell'attrice un collo finto. Dietro le spalle della Gay vi erano dei tubi pieni di sangue finto, con De Rossi e Trani che pompavano il sangue. Questa scena fu l'unica a dover avere due ciak: infatti la prima volta De Rossi sbagli\u00f2, e i denti dell'attore che interpretava lo zombi, mordendo la gola della Gay, non riuscivano ad azzannarla, poich\u00e9 scivolavano sul collo finto.\nFotografia.\nIl direttore della fotografia Sergio Salvati us\u00f2 delle luci dal basso e da varie angolature, per aiutare i trucchi. Quindi us\u00f2 molto il controluce. Le luci erano collegate a delle resistenze, e quando gli zombi camminavano Salvati diminuiva o aumentava l'intensit\u00e0, creando cos\u00ec un'alternanza di luce e ombra.\nRiprese.\nLe riprese del film iniziarono l'11 giugno 1979, con il titolo di lavorazione \"Gli ultimi zombi\", e terminarono il 6 luglio dello stesso anno. Il budget ammontava a circa 410 milioni di lire. Il film fu girato a New York, a Santo Domingo e a Roma. Gli interni dell'ospedale e la villa dei Manard furono ricostruiti a Fogliano, in provincia di Latina.\nDurante la lavorazione del film, Fulci girava per il set con dei vermi nelle tasche della giacca, che all'occorrenza sistemava sui teschi o attaccava addosso agli attori. Dato che amava fumare la pipa, il regista quando notava un attore che interpretava uno zombi che aveva la mano troppo pulita, se la infilava nella tasca dove teneva la pipa, e quando la mano dell'attore usciva era completamente nera.\nLa scena finale, con gli zombi che attraversano lentamente il ponte di Brooklyn, fu girata all'alba, senza permessi. Il trucco fu effettuato alla svelta, e se si osserva bene la scena si nota che i volti degli zombi sono pieni di sangue e scarnificati, ma per il resto i loro corpi sono in condizioni normali.\nLa sequenza della lotta tra lo zombi e lo squalo non fu voluta n\u00e9 girata da Fulci. L'idea, cos\u00ec come anche quella della sequenza finale, fu di Ugo Tucci, che aveva appena conosciuto Ren\u00e9 Cardona Jr., un regista messicano autore del film Tintorera, una pellicola simile a \"Lo squalo\" di Steven Spielberg, ma girata con meno soldi. Dato che Fulci era gi\u00e0 tornato a Roma, la sequenza fu realizzata da Giannetto De Rossi, con l'aiuto di un documentarista, l'operatore Ram\u00f3n Bravo (che gi\u00e0 aveva partecipato alle riprese subacquee di Tintorera), nell'Isola delle Mujeres, in Messico. L'attore che doveva interpretare lo zombi si ammal\u00f2, e fu sostituito da un addestratore locale di squali.\nIl cane che appare durante la scena in cui viene mostrata la desolazione di una parte dell'isola (dove si aggirano solo zombi, granchi e, appunto, un cane) era il vero cane di Fulci. Esso fu \"doppiato\" da un ululato vero.\nMolti zombi furono interpretati dai fratelli Dell'Acqua (Alberto, Arnaldo e Roberto), stuntman che realizzarono le sequenze d'azione pi\u00f9 pericolose.\nEstetica e stile.\n\"Zombi 2\", pi\u00f9 che a \"Zombi\", diretto da George Romero l'anno precedente e prodotto da Dario Argento, si ispira ai classici dell'horror degli anni trenta e quaranta, quali \"L'isola degli zombies\", diretto da Victor Halperin nel 1932, e \"Ho camminato con uno zombi\", diretto da Jacques Tourneur nel 1943. Da questi film Fulci riprese infatti l'ambientazione esotica e l'insieme di religiosit\u00e0 e superstizione. Ma Fulci fece irrompere in questo contesto, che era prevalentemente fatto di atmosfere, una crudelt\u00e0 e una violenza visiva mai viste sino ad allora in Italia, in quel genere di film.\nScene tagliate.\nFurono due le scene eliminate dal montaggio finale del film:\nDifferenze con \"Zombi\".\nAll'uscita del film, Fulci ricevette una lettera da Dario Argento e da George Romero, che lo accusavano di aver cavalcato l'onda del successo del film di Romero, e di aver impedito la realizzazione de \"Il giorno degli zombi\" (che Romero diriger\u00e0 nel 1985).\nSotto accusa fin\u00ec soprattutto la frase di lancio del film, apparsa sulle locandine, \u00ab...quando i morti usciranno dalla tomba, i vivi saranno il loro sangue...\u00bb, che riecheggiava la frase promozionale del film di Romero, \u00abQuando non ci sar\u00e0 pi\u00f9 posto all'inferno, i morti cammineranno sulla terra\u00bb. Si venne cos\u00ec a creare un conflitto tra i due autori italiani.\nFulci replic\u00f2 alla lettera di Argento, con un'altra lettera nella quale elenc\u00f2 tutti i film di zombi della storia del cinema, precedenti a quello di Romero, aggiungendo un sarcastico e polemico: \u00abSe ho copiato da voi, allora ho copiato anche da loro. Statevene zitti\u00bb.\nFulci dichiar\u00f2: \u00ab\"Zombi 2\" \u00e8 naturalmente nato sulla scia del film di Romero, che solo in Italia si chiam\u00f2 \"Zombi\". Il mio film per\u00f2 \u00e8 completamente diverso da quello di Romero. Lui ha fatto un film sociale, io ho fatto un film pi\u00f9 avventuroso, e soprattutto ho ricondotto la figura del morto vivente ai riti vud\u00f9 cui naturalmente appartiene. Non credo di aver copiato. Se i critici visionassero entrambi i film si renderebbero conto da soli dell'assurdit\u00e0 di tali affermazioni\u00bb.\nLa trama di \"Zombi 2\" risulta pi\u00f9 vicina a un ipotetico prequel di \"Zombi\", piuttosto che a un sequel o a un'imitazione. Il film inizia e finisce a New York, ma i fatti avvengono nei Caraibi, nel cuore della leggenda, dove il mito degli zombi \u00e8 nato, mentre Romero porta l'azione direttamente negli USA.\nLa differenza pi\u00f9 evidente tra i due film si pu\u00f2 trovare nel trucco dei morti viventi. Nel film di Romero essi sono pallidi, quasi normali. Nel film di Fulci invece sono ricoperti di vermi e dai volti squarciati. Romero mostra i suoi zombi come un'immagine quasi speculare dei vivi, con un abbigliamento riconoscibile che suggerisce l'estrazione sociale e il ruolo che essi avevano da vivi (una suora, un uomo in costume da bagno). Gli zombi di Fulci sono quasi tutti uguali, nel senso dell'abbigliamento e dell'estrazione sociale, senza nessuna espressione, con la testa perennemente bassa e dall'andatura traballante.\nColonna sonora.\nLa colonna sonora del film fu realizzata da Fabio Frizzi, fratello del presentatore televisivo, insieme a Giorgio Tucci. Usarono delle musiche caraibiche miste a effetti elettronici, per sottolineare i momenti di tensione.\nLa musica del film \u00e8 diventata di culto, tra gli amanti del genere. Lo stesso Fulci la riutilizz\u00f2, con piccoli cambiamenti, per il successivo \"...E tu vivrai nel terrore! L'aldil\u00e0\".\nDistribuzione.\nTitoli per l'estero.\nIl film usc\u00ec nel Regno Unito come \"Zombie Flesh Eaters\", in Francia come \"L'Enfer Des Zombies\", in Germania Ovest come \"Woodoo Die Schreckens Insel Der Zombies\", in Spagna come \"Nueva York Bajo El Terror De Los Zombies\", negli Stati Uniti come \"Zombie\" e in Giappone come \"Sangueria\".\nCensura.\nIl film fu approvato dalla censura il 23 agosto 1979, con il visto n. 73936, e fu vietato ai minori di 18 anni. Nel 1989 fu approvata una versione tagliata di 140 metri, con il visto censura n. 84788, e fu vietato ai minori di 14 anni.\nHome video.\n\"Zombi 2\" \u00e8 uscito in Italia in DVD il 19 ottobre 2010 per la CineKult (distribuito dalla Cecchi Gori Home Video) in una edizione contenente due dischi con numerosi extra. Il 5 aprile 2011 \u00e8 stata pubblicata l'edizione a disco singolo ad un prezzo pi\u00f9 popolare. Sono stati distribuiti anche \"After Death (Oltre la morte)\", \"Zombi 3\", \"Killing Birds\" e \"Zombi Holocaust\". Fino a pochi anni fa esisteva solo un'edizione in VHS fuori catalogo.\nAll'estero il film \u00e8 uscito in DVD molto tempo prima. Negli Stati Uniti \u00e8 uscita una versione a disco singolo, edita dalla Blue Underground, e un'edizione speciale in due DVD, edita dalla Media Blasters, contenente come extra il commento audio di Ian McCulloch, due interviste agli attori Captain Haggerty e Dakkar, un documentario di 98 minuti e un'intervista al costumista Walter Patriarca. In Francia \u00e8 uscita un'edizione in due DVD, edita dalla Neo Publishing, contenente come extra un documentario di 100 minuti, il commento audio di Ian McCulloch, una serie di speciali sui trucchi e gli effetti speciali e un libretto di 16 pagine.\nAccoglienza.\nIl film usc\u00ec nelle sale cinematografiche italiane il 25 agosto 1979. La prima si tenne a Torino, esattamente un anno dopo l'uscita di \"Zombi\".\nLa pellicola incass\u00f2 in totale 1.502.251.238 di lire, classificandosi al cinquantasettesimo posto della classifica annuale, e suscit\u00f2 un certo clamore. Complessivamente, nel mondo, \"Zombi 2\" incass\u00f2 circa 30 milioni di dollari, secondo alcune fonti erronee riscuotendo un successo superiore a \"Zombi\". Invero i dati statistici su IMDB indicano che il predecessore incass\u00f2 59 milioni di dollari nei soli Stati Uniti, mentre Zombi 2 non figura fra i 100 incassi dell'anno in America. Ebbe tuttavia ottime vendite nel mondo e buoni incassi in proporzione al suo modesto budget.\nCritica.\nLa critica cinematografica italiana dell'epoca non fu molto tenera con il film, definito perlopi\u00f9 come prodotto di \u00abbassa macelleria\u00bb e un'imitazione di \"Zombi\". All'estero, invece, il film fu subito amato, soprattutto dai critici francesi.\nMorando Morandini attacc\u00f2 duramente il film, definendolo un \u00abinstant movie sulla scia del film di Romero. Effettacci, personaggi labili, privo di suspense. Nocivo a tempo pieno\u00bb.\nNegli anni novanta il film fu rivalutato dalla critica italiana. La rivista \"Nocturno\" considera il film \u00abun'opera rivoluzionaria, dal punto di vista estetico e tecnico, rispetto alla tradizione horror, e non solo italiana. Effetti speciali di raccapricciante impatto visivo, violenza iperrealista, colori accesissimi e suoni parossisticamente dilatati\u00bb.\nAntonio Tentori definisce il film \u00abil primo vero esempio di horror totale e situazionista. Tutto pu\u00f2 accadere in qualsiasi momento. Non importa il susseguirsi logico della storia, quanto l'accumulo in un continuo e a tratti insostenibile crescendo di shock legati alle singole situazioni\u00bb.\nMarco Giusti, nel suo dizionario, lo definisce \u00abun film divertente per i suoi eccessi di gore\u00bb.\nLucio Fulci defin\u00ec \"Zombi 2\" come un film sul potere e sul contagio del potere. Inoltre lo defin\u00ec artaudiano: \u00abNon c'\u00e8 crudelt\u00e0, ma la presupposizione della crudelt\u00e0\u00bb.\nDardano Sacchetti giudica il film positivamente ma, secondo lui, se avesse avuto un altro titolo, se avesse avuto 200 milioni di lire in pi\u00f9, e se Fulci avesse creduto di pi\u00f9 nel film, come fece successivamente per \"...E tu vivrai nel terrore! L'aldil\u00e0\", ne sarebbe venuto fuori un capolavoro.\nQuentin Tarantino, una volta visto il film, si disse entusiasta, ma perplesso per la scarsa velocit\u00e0 degli zombi: \u00abStavo vedendo il film con un mio amico, e ci siamo trovati d'accordo nel dire che se fossimo stati nella medesima situazione dei protagonisti del film, nella giungla, circondati da questi mangiatori di carne che si muovevano cos\u00ec... ce la saremo data a gambe come Jesse Owens o quel fottutissimo Carl Lewis...\u00bb. Fulci, poco prima di morire, rispose per le rime a Tarantino, con la sua solita ironia, sulle pagine de \"Il manifesto\".\nSequel.\nIl film ha avuto un sequel ufficiale: Zombi 3."}
{"id": "520066", "revid": "1543377", "url": "https://it.wikipedia.org/wiki?curid=520066", "title": "M73 (astronomia)", "text": "M 73 (conosciuto anche come NGC 6994 o GC 4617) \u00e8 un gruppo di quattro stelle molto ravvicinate, nella costellazione dell'Aquario. Si tratta di un asterismo di quattro stelle. Un asterismo \u00e8 un raggruppamento di stelle causato dall'effetto della prospettiva.\nOsservazione.\nSi trova nell'estremit\u00e0 occidentale della costellazione, 1.5\u00b0 ad est di un altro oggetto Messier (tra i pi\u00f9 insignificanti), M72; si individua con un binocolo 10x50 in nottate limpide e con l'oggetto moderatamente alto sull'orizzonte, in cui si mostra come un piccolo raggruppamento di quattro o cinque stelline. Un telescopio di piccola potenza \u00e8 sufficiente per capire appena la natura dell'oggetto, che si limita a quelle quattro stelle visibili anche al binocolo.\nM73 pu\u00f2 essere osservato con discreta facilit\u00e0 da tutte le aree popolate della Terra, grazie al fatto che \u00e8 situata a una declinazione non eccessivamente australe: soltanto in alcune aree del Nord Europa e del Canada, oltre il circolo polare artico, la sua visibilit\u00e0 pu\u00f2 risultare difficoltosa, mentre nell'Europa centrale appare gi\u00e0 discretamente alto; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra luglio e novembre.\nStoria delle osservazioni.\nFu scoperto da Charles Messier il 4 ottobre del 1780 che lo descrive cos\u00ec: \"Gruppo di tre o quattro stelle, che ad un primo sguardo potrebbe essere scambiato per una nebulosa, dato che contiene una lievissima nebulosit\u00e0; quest'oggetto \u00e8 situato sullo stesso parallelo del precedente (M 72); la sua posizione \u00e8 stata determinata\"\nCaratteristiche.\n\"M73\" a volte \u00e8 stato trattato come un potenziale ammasso aperto poco popolato, che consiste di stelle che sono fisicamente associate nello spazio cos\u00ec come nel cielo. La questione se queste stelle fossero un asterismo o un ammasso aperto, ha generato un piccolo ma interessante dibattito.\nNel 2000, L. P. Bassino, S. Waldhausen, and R. E. Martinez hanno pubblicato un'analisi dei colori e della luminosit\u00e0 delle stelle attorno a M73. La loro conclusione \u00e8 che le quattro stelle centrali e le altre stelle vicine seguono un rapporto colore-luminosit\u00e0 che \u00e8 seguito dalle stelle in un ammasso aperto (come si pu\u00f2 notare in un diagramma Hertzsprung-Russell). Secondo questi studi, \"M73\" era quindi un antico ammasso aperto che misurava 9 minuti d'arco.\nG. Carraro, tuttavia, ha pubblicato nel 2000 i risultato ottenuti da un'analisi simile, concludendo che le stelle di quella regione non seguono nessun rapporto colore-luminosit\u00e0. Per Carraro, quindi, \"M73\" \u00e8 un asterismo.\nAd alimentare il dibattito, E. Bica e collaboratori, conclusero che le possibilit\u00e0 di un allineamento di quattro stelle luminose come appare al centro di \"M73\" sia molto improbabile, e che quindi \"M73\" rappresenti un probabile ammasso aperto.\nLa controversia fu risolta nel 2002 quando M. Odenkirchen e C. Soubrian pubblicarono un'analisi sulle sei stelle principali dell'ammasso, dimostrando che le sei stelle si trovano a distanze molto diverse dalla Terra e che si stanno muovendo in direzioni differenti. Di conseguenza, hanno concluso che le quattro stelle sono soltanto un asterismo.."}
{"id": "520068", "revid": "1372005", "url": "https://it.wikipedia.org/wiki?curid=520068", "title": "Helene Deutsch", "text": "Helene Deutsch nacque a Przemy\u015bl, all'epoca nella Galizia austriaca, da genitori ebrei, Wilhelm e Regina Rosenbach, il 9 ottobre 1884.\nAllieva diretta di Freud, fu anche l'analista didatta di Siegfried Foulkes e Viktor Tausk, con cui per\u00f2 interruppe l'analisi poco prima che lui si suicidasse (lo storico della psicoanalisi Paul Roazen sostiene che l'interruzione avvenne su richiesta rivolta alla Deutsch da parte di Freud, perch\u00e9 sembra che Tausk avesse un rapporto assai difficile con il padre della psicoanalisi).\nLa Deutsch si occup\u00f2 in maniera particolarmente approfondita degli aspetti psicoanalitici dell'identit\u00e0 femminile, e della specificit\u00e0 dello sviluppo psicosessuale della donna (fornendo un inquadramento pi\u00f9 articolato ed equilibrato di alcuni aspetti della metapsicologia classica freudiana, che operava marcate asimmetrie e per certi versi era pi\u00f9 focalizzata sui processi di sviluppo psicosessuale maschile).\nLa personalit\u00e0 \"Come-Se\".\nIl suo concetto maggiormente conosciuto \u00e8 la personalit\u00e0 \"Come-Se\", fenomeno da lei descritto per spiegare la tendenza di certe donne ad assumere una falsa identit\u00e0 strutturata sulle aspettative degli altri. \nBibliografia.\nHa scritto vari lavori, dei quali i pi\u00f9 noti:"}
{"id": "520072", "revid": "287204", "url": "https://it.wikipedia.org/wiki?curid=520072", "title": "Prefettura di Miyazaki", "text": " \n \u00e8 una prefettura giapponese con circa 1,2 milioni di abitanti, si trova nella regione di Ky\u016bsh\u016b, sull'isola Ky\u016bsh\u016b. Il suo capoluogo \u00e8 l'omonima citt\u00e0 Miyazaki.\nGeografia fisica.\nLa prefettura di Miyazaki coincide con la vecchia provincia di Hyuga, che cambi\u00f2 nome intorno al 1866-1869 a seguito della Restaurazione Meiji.\nLa prefettura di Miyazaki \u00e8 situata sulla costa orientale dell'isola di Ky\u016bsh\u016b. Confina ad ovest con le prefetture di Kagoshima e Kumamoto ed a nord col la prefettura di \u014cita. Ad est si affaccia con una lunga costa sull'Oceano Pacifico.\nCitt\u00e0.\nNella prefettura vi sono 9 citt\u00e0:"}
{"id": "520073", "revid": "125868995", "url": "https://it.wikipedia.org/wiki?curid=520073", "title": "Autostrada A32", "text": "L'autostrada A32 \u00e8 nota anche come \"autostrada del Frejus\" o \"Torino-Bardonecchia\" ed \u00e8 lunga 72,4\u00a0km con percorso che si sviluppa interamente nella provincia di Torino: partendo dal capoluogo piemontese, collega l'Italia alla Francia tramite il traforo stradale del Frejus per poi proseguire fino a Lione come Autoroute A43.\nStoria.\nLa sua costruzione inizi\u00f2 subito dopo l'apertura del traforo stradale del Frejus nel luglio 1980; nel 1983 fu inaugurato il tratto Savoulx-Traforo, a unica carreggiata con tre corsie, di cui due per la salita verso il traforo.\nNel 1987 fu aperta al traffico la tratta Deveys-Savoulx gi\u00e0 a carreggiate separate, mentre dal 1985 erano iniziati i lavori della tratta pi\u00f9 complessa dal punto di vista orografico e quindi delle opere: la Susa-Deveys appunto.\nParallelamente a Valle si procedeva a partire dalla barriere di Bruere e svincolo di Rivoli (raccordo della tangenziale di Torino), aprendo i tratti Avigliana-Bussoleno Rivoli-Avigliana, tutti entro il 1990.\nNel novembre 1992 veniva terminata la tratta pi\u00f9 difficile da Susa Est a Deveys con, tra l'altro, la galleria Cels, a doppia canna, lunga 5,2\u00a0km.\nQuasi tutto era terminato: mancava il tassello Bussoleno-Susa Est con la lunga galleria Prapontin di 4,4\u00a0km; tale tratta fu terminata entro l'estate del 1994.\nSuccessivamente, nel 1997, \u00e8 stato aperto il nuovo svincolo di Oulx Ovest-S.S. 24 Monginevro con una lunga galleria, mentre le Olimpiadi di Torino 2006 hanno permesso di trovare i finanziamenti per raddoppiare la tratta da cui \u00e8 iniziata la storia dell'autostrada: la Savoulx-Traforo Frejus, anch'essa a carreggiate separate, con due corsie per senso di marcia.\nL'autostrada oggi.\nLa gestione \u00e8 di competenza della \"SITAF (Societ\u00e0 Italiana per il Traforo Autostradale del Frejus)\" unitamente alla parte italiana del traforo.\nLa A32 fa parte, per quanto riguarda le strade europee e per la sua totalit\u00e0, della E70, dorsale ovest-est che unisce La Coruna in Spagna con Trebisonda in Turchia.\nPedaggi.\nA differenza della stragrande maggioranza delle autostrade italiane, la Torino-Bardonecchia non \u00e8 dotata di caselli per il pagamento del pedaggio ai collegamenti con la viabilit\u00e0 ordinaria, ma sono presenti due sole barriere per la riscossione del pedaggio: una in Bassa Valle Susa, nel territorio del comune di Avigliana, ed una in Alta Valle Susa, nel territorio del comune di Salbertrand. Pertanto, qualsiasi percorso autostradale fra due collegamenti che non implichi l'attraversamento di una delle due barriere non \u00e8 soggetto a pagamento di pedaggio.\nCirconvallazione di Oulx.\nDallo svincolo Oulx Circonvallazione della A32, inizia la Circonvallazione di Oulx, che sebbene a carreggiata unica, \u00e8 classificata come autostrada. Aggira l'abitato di Oulx per una lunghezza complessiva di 2,3 Km e presenta uno svincolo per Cesana Torinese. Viene gestito dalla stessa SITAF."}
{"id": "520074", "revid": "125957476", "url": "https://it.wikipedia.org/wiki?curid=520074", "title": "Leonardo Vitale", "text": "Legato a Cosa nostra, \u00e8 considerato il primo collaboratore di giustizia dopo Melchiorre Allegra. L'autenticit\u00e0 della conversione e il contributo al contrasto a \"cosa nostra\" \u00e8 stato sottolineato anche in seguito.\nBiografia.\nLe origini e l'adesione a \"cosa nostra\".\nNel 1960, all'et\u00e0 di diciannove anni, Leonardo Vitale venne affiliato nella \"cosca\" mafiosa di Altarello di Baida, che era guidata dallo zio paterno Giovanbattista detto \"Titta\", che gli impose come prova d'ammissione l'uccisione di un mafioso rivale di nome Mannino, che svolgeva il lavoro di campiere. Successivamente Vitale comp\u00ec numerose intimidazioni e danneggiamenti ai danni di imprese edili a scopo di estorsione su ordine dello zio e del suo associato Giuseppe Cal\u00f2, venendo promosso alla carica di capodecina. Nel 1972 Vitale venne arrestato perch\u00e9 sospettato di essere implicato nel sequestro del costruttore Luciano Cassina, ma venne rilasciato dopo una settimana di isolamento nel carcere dell'Asinara, dove manifest\u00f2 segni di depressione che degenerarono nella coprofagia, inducendo i medici a sottoporlo ad elettroshock.\nIl pentimento.\nIl 29 marzo 1973 Vitale si present\u00f2 alla questura di Palermo e venne accompagnato nell'ufficio di Bruno Contrada, all'epoca commissario della squadra mobile, a cui dichiar\u00f2 che stava attraversando una crisi religiosa e intendeva cominciare una nuova vita; si autoaccus\u00f2 quindi di due omicidi, di un tentato omicidio, di estorsione e di altri reati minori, fece i nomi di Salvatore Riina, Giuseppe Cal\u00f2, Vito Ciancimino ed altri mafiosi, collegandoli a precise circostanze, e rivel\u00f2 per primo l'esistenza di una \"Commissione\", descrivendo anche il rito di iniziazione di Cosa nostra e l'organizzazione di una famiglia mafiosa. Le dichiarazioni di Vitale portarono all'arresto di quaranta membri della \"cosca\" di Altarello di Baida, ma la met\u00e0 di questi furono rilasciati qualche tempo dopo per insufficienza di prove. Lo stesso Vitale fin\u00ec nel carcere dell'Ucciardone per le sue dichiarazioni, dove venne sottoposto a numerose perizie psichiatriche e dichiarato seminfermo di mente affetto da schizofrenia, venendo rinchiuso nel manicomio criminale di Barcellona Pozzo di Gotto, in provincia di Messina.\nL'arresto e la detenzione.\nNel 1977 Vitale fin\u00ec sotto processo per le sue dichiarazioni insieme allo zio Titta e altri 27 membri della \"cosca\" di Altarello di Baida. In quell'occasione Vitale venne definito \"il Joe Valachi di Altarello\" dai giornalisti. Alla fine del processo per\u00f2 gli imputati vennero assolti per insufficienza di prove, tranne Vitale e lo zio, che ricevette una pena per omicidio e associazione a delinquere. La pena di venticinque anni di carcere di Vitale invece venne commutata in detenzione nel manicomio criminale di Barcellona Pozzo di Gotto, di cui per\u00f2 scont\u00f2 soltanto sette anni.\nL'agguato e l'omicidio.\nDopo essere stato dimesso dal manicomio nel 1984, Vitale venne ucciso una domenica mattina con due colpi di lupara alla testa sparati da un uomo non identificato che lo raggiunse all'uscita dalla chiesa dei Cappuccini di Palermo mentre era in compagnia della madre.\nLa sentenza di primo grado, emessa il 4 luglio 1994, condann\u00f2 i principali esponenti della \"Commissione\" di Cosa Nostra (Michele Greco, Salvatore Riina, Bernardo Provenzano, Giuseppe Cal\u00f2, Bernardo Brusca, Francesco Madonia) all'ergastolo in qualit\u00e0 di mandanti dell'omicidio di Vitale e di altri \"pentiti\" o loro parenti."}
{"id": "520075", "revid": "287204", "url": "https://it.wikipedia.org/wiki?curid=520075", "title": "Epitome", "text": "Unep\u00ectome (dal greco \u1f10\u03c0\u03b9\u03c4\u03bf\u03bc\u03ae, composto dalla preposizione \u1f10\u03c0\u03af \"ep\u00ec\", \"sopra\", e dal sostantivo \u03c4\u03bf\u03bc\u03ae \"tom\u00e8\", \"taglio\") \u00e8 uno scritto in cui la materia di un'opera di vaste proporzioni \u00e8 condensata nei suoi contenuti essenziali, in modo da formare un compendio agile e di larga divulgazione.\nNel mondo antico.\nLa necessit\u00e0 di scrivere epitomi si svilupp\u00f2 nel mondo antico ed altomedievale, in presenza di opere tanto importanti, quanto particolarmente lunghe. La redazione di epitomi vanta un illustre iniziatore in Teopompo, autore di una \"Epitome di Erodoto\" in due libri. Un altro compendio di et\u00e0 ellenistica fu quello della \"Storia degli animali\" di Aristotele a opera di Aristofane di Bisanzio (forse con il titolo di \u1f59\u03c0\u03bf\u03bc\u03bd\u03ae\u03bc\u03b1\u03c4\u03b1 \u03b5\u1f30\u03c2 \u1f08\u03c1\u03b9\u03c3\u03c4\u03bf\u03c4\u03ad\u03bb\u03b7\u03bd). Realizzato in quattro libri, ci sono pervenute parti dei primi due in una raccolta zoologica fatta collazionare da Costantino Porfirogenito.\nLa pratica cominci\u00f2 a diffondersi in modo pi\u00f9 ampio in et\u00e0 romana imperiale, sia nel mondo greco sia in quello romano a scopo didattico. Esempi nel mondo greco sono: l'epitome (perduta) del \"Glossario\" di Panfilo di Alessandria; le epitomi geografiche di Artemidoro di Efeso; i compendi (pervenuti) dei \"Deipnosofisti\" di Ateneo; il riassunto in prosa del contenuto del \"Ciclo epico\", opera di Proclo trasmesso da Fozio di Costantinopoli, autore egli stesso, nella sua \"Biblioteca\", di numerose epitomi, tra le quali spiccano quelle dei letterati Antonio Diogene e Giamblico o di storiografi come Ctesia, Teopompo, Arriano.\nA Roma, oltre all'opera dell'epitomatore Diodoro Siculo nei confronti degli storiografi precedenti, sappiamo da Marziale che gi\u00e0 in et\u00e0 flavia (seconda met\u00e0 del I secolo d.C.) circolava un'epitome della \"Storia di Roma\" di Tito Livio. Circa un secolo dopo, Marco Giuniano Giustino riassunse le \"Historiae Philippicae\" di Pompeo Trogo, mentre un'altra epitome sulla storia romana di Eutropio (IV secolo), le \"Storie\" di Orosio e le \"Periochae\" riassumono in forma molto scarna l'intera opera liviana. Infine, risale al IV secolo anche la \"Synopsis ad Eustathium\", compilata dal medico Oribasio per il figlio Eustazio, che rappresenta una sinossi delle sue raccolte: si tratta di una autoepitome compilata da Oribasio in nove libri, indirizzata a chi deve viaggiare e ha scopi pratici.\nLe epitomi bizantine e arabe.\nAnche nella letteratura storica islamica il fenomeno \u00e8 assai frequente, generato dal timore di criticare i primi studiosi dell'et\u00e0 di Maometto, considerati depositari di una conoscenza impossibile da migliorare. Per questa ragione, ad esempio, la \"S\u012bra\" (Biografia) di Maometto, dovuta a Ibn Is\u1e25\u0101q, fu epitomata nei secoli successivi dagli storici che intendevano parlare anche del primissimo Islam, da Ibn Sa\u02bfd a \u1e6cabar\u012b, da Ibn al-Ath\u012br a Mas\u02bf\u016bd\u012b.\nNel mondo bizantino, specie dopo il IX secolo, l'uso dell'epitome si afferm\u00f2 nel caso di opere, appunto, troppo voluminose, tra le quali il miglior esempio \u00e8 l'epitome di Dione Cassio: infatti dei primi 20 libri di Dione abbiamo solo le epitomi scritte nell'XI secolo da Giovanni Zonara, mentre degli ultimi libri (dal LX all'LXXX) restano le pi\u00f9 scarne epitomi di Giovanni Xifilino. Sempre a quest'epoca risale l'epitome dei libri XI-XX delle \"Antichit\u00e0 Romane\" di Dionigi di Alicarnasso, scoperta in un palinsesto milanese da Angelo Mai.\nAl XII secolo e a Giovanni Tzetzes risalirebbe l'Epitome della \"Biblioteca di Apollodoro\" contenuta nel manoscritto Vat. gr. 950."}
{"id": "520076", "revid": "4", "url": "https://it.wikipedia.org/wiki?curid=520076", "title": "Sghembe (geometria)", "text": ""}
{"id": "520078", "revid": "319329", "url": "https://it.wikipedia.org/wiki?curid=520078", "title": "Franco Rossi", "text": ""}
{"id": "520079", "revid": "6923", "url": "https://it.wikipedia.org/wiki?curid=520079", "title": "Problema della schiavit\u00f9 e della discriminazione razziale nella rivoluzione francese", "text": "La rivoluzione francese abol\u00ec la discriminazione razziale e la schiavit\u00f9 nelle colonie rispettivamente il 28 marzo del 1792 e il 4 febbraio del 1794. La Francia rivoluzionaria fu il primo Stato al mondo ad abolire completamente la tratta degli schiavi e l'istituto della schiavit\u00f9.\nErano conseguenze della Dichiarazione dei Diritti dell'Uomo e del Cittadino, ma il percorso per giungervi non fu semplice. A ci\u00f2 si opponevano interessi consolidati ed influenti, che finiranno per prevalere di nuovo durante il consolato di Napoleone (10 maggio 1802: ripristino della schiavit\u00f9).\nLa serie delle posizioni che emersero su questi argomenti nel dibattito e nell'attivit\u00e0 legislativa francese degli anni della rivoluzione non si comprende senza alcune notizie essenziali sulle colonie e sugli eventi che si svolsero in esse.\nL'abolizione definitiva della schiavit\u00f9 nelle colonie avvenne con la rivoluzione francese del 1848.\nLe colonie francesi.\nAll'epoca della rivoluzione la Francia possedeva diverse colonie. Tra queste erano particolarmente importanti i possedimenti nelle Antille: le isole della Martinica e della Guadalupa e soprattutto Saint-Domingue (l'attuale Haiti), parte occidentale della grande isola di Hispaniola (la parte orientale dell'isola era possedimento spagnolo).\nIl caso di Saint-Domingue.\nLa parte spagnola e quella francese dell'isola corrispondevano rispettivamente agli attuali territori della Repubblica Dominicana e di Haiti. D'ora in avanti chiameremo, secondo la denominazione dell'epoca, Saint-Domingue la colonia francese, alla quale si riferisce la maggior parte della presente esposizione. Quanto all'importanza della colonia francese di Saint-Domingue, si calcola che con quest'isola si svolgessero i due terzi circa dei traffici marittimi francesi. Era considerata la pi\u00f9 ricca colonia dell'epoca.Questo spiega l'accanimento delle lotte che si svolsero attorno ad essa (continui tafferugli di frontiera con le truppe spagnole, spedizioni corsare dalla vicina Giamaica, scontro tra la Francia rivoluzionaria e le coalizioni antifrancesi, spedizione di Napoleone Bonaparte nel 1801).\nIn quest'ultima colonia era presente una popolazione di oltre mezzo milione di abitanti, suddivisi come segue:\nLa tratta era consentita e annualmente erano venduti nell'isola decine di migliaia di schiavi, fino a toccare il picco di quasi 40.000 alla vigilia della rivoluzione.\nLo schema della stratificazione sociale e razziale nelle colonie francesi era il seguente:\nUna societ\u00e0 violenta.\nNella societ\u00e0 coloniale erano presenti, tra i grandi piantatori, tendenze indipendentiste. Le colonie erano infatti legate alla madrepatria da vincoli commerciali molto rigidi: non potevano vendere i loro prodotti, n\u00e9 acquistare liberamente manufatti su mercati diversi da quello francese. Per certi versi la situazione era simile a quella delle colonie del Nord America alla vigilia della guerra di indipendenza.\nIl peso dell'economia schiavistica nella vita delle colonie francesi era, per\u00f2, molto superiore che nel Nord America (dove pure era rilevante). La proporzione tra il numero dei liberi e degli schiavi che si ricava dai dati sopra riportati \u00e8 significativa.\nSi trattava di una societ\u00e0 caratterizzata da un immenso ammontare di violenza, a partire dalla tratta fino alle condizioni di lavoro degli schiavi ed alla disciplina imposta loro tramite punizioni (frustate, mutilazioni\u2026) di impressionante brutalit\u00e0.\nPer un padrone che voleva infliggere una punizione esemplare, la vita di uno schiavo valeva molto poco.\nIn conseguenza di ci\u00f2 i gruppi sociali dominanti nelle colonie non erano disposti ad accettare passivamente gli ordini provenienti dai molti legislatori che si succedettero negli anni della Rivoluzione; e inizialmente fu soprattutto il ceto dei \"piantatori\u201d a rivendicare la gestione autonoma degli affari interni alle colonie.\nLa rivoluzione francese si realizz\u00f2 come clima di continua innovazione politica e legislativa, di possibilit\u00e0 aperte e di incertezze. Ci\u00f2 acu\u00ec le conflittualit\u00e0 proprie della societ\u00e0 coloniale. \u00c8 comprensibile che nelle colonie esplodessero scontri difficilmente gestibili dalla madrepatria, ma capaci di influenzarne le scelte legislative.\nAbolizionisti e schiavisti.\nAlla vigilia della Rivoluzione erano attive in Francia due associazioni che esprimevano vedute e interessi opposti riguardo alla schiavit\u00f9 nelle colonie.\nSi proponevano come scopo ultimo l'abolizione della schiavit\u00f9, ma ritenevano che si dovesse procedere per gradi: prima dell'emancipazione prospettavano un miglioramento delle condizioni di vita degli schiavi, che li avrebbe dovuti preparare all'ingresso da liberi nella societ\u00e0 civile. Lo scopo pi\u00f9 immediato era l'abolizione della tratta.\nNemici della tratta e dello schiavismo, gli \"Amis des Noirs\" non erano, per\u00f2, contrari al possesso di colonie.\n\"Per un chiarimento sulle loro posizioni vedi anche il passo dalle Memorie di Gr\u00e9goire riportato pi\u00f9 avanti\".\nI fase: l'abolizione della discriminazione razziale.\nL'Assemblea Nazionale Costituente (9 luglio 1789 \u2013 30 settembre 1791).\nI rappresentanti schiavisti delle colonie parteciparono al Giuramento della Pallacorda.\nLa \"Dichiarazione dei Diritti dell'Uomo e del Cittadino\", nel suo carattere universalistico, avrebbe dovuto implicare l'abolizione della schiavit\u00f9 e di ogni differenza basata sulla razza, ma in realt\u00e0 il processo con cui se ne trassero le conseguenze fu accidentato e combattuto.\nIl problema dell'uguaglianza di tutti gli uomini liberi e quello dell'abolizione della schiavit\u00f9 furono affrontati in fasi successive della Rivoluzione.\nPer gli abolizionisti la soluzione della prima delle due questioni avrebbe aperto la strada per affrontare con successo la seconda, ma in effetti si trattava di due istanze distinte.\nProclamare l'eguaglianza dei diritti civili per i non-bianchi liberi non avrebbe cambiato la struttura schiavistica della societ\u00e0 coloniale, anzi \u2013 da un certo lato \u2013 avrebbe potuto renderla pi\u00f9 sicura e stabile, rinforzando e compattando lo strato intermedio di liberi interessati al mantenimento dello status quo.\nD'altro canto, per\u00f2, l'affermazione di diritti per i cittadini liberi di colore o neri avrebbe messo in questione quella separazione razziale sulla quale si fondava la presunta \u201clegittimazione\u201d della schiavit\u00f9.\nL'atteggiamento della lobby schiavista si chiar\u00ec gradualmente: inizialmente non si oppose alla proclamazione dei diritti di tutti gli uomini liberi, pur avversando l'esplicita menzione della parit\u00e0 delle razze nella legislazione; nel corso del dibattito successivo giunse \u2013 per\u00f2 \u2013 ad enunciare apertamente il principio della disparit\u00e0 delle razze e il rifiuto dell'uguaglianza per i liberi di colore.\nUn decreto che stabiliva l'eguaglianza dei diritti dei cittadini (ossia dei \u201cliberi\u201d) senza menzionare le differenze di razza venne inviato alle colonie in data 8 marzo 1790.\nI piantatori riuscirono, per\u00f2, ad ottenere, su iniziativa di Barnave, l'attribuzione alle colonie dell'autonomia legislativa.\nLe assemblee coloniali decretarono, di conseguenza, la restrizione dei diritti politici alla sola popolazione bianca.\nI liberi di colore reagirono: costituitisi in una \"Soci\u00e9t\u00e9 des Colons americains\", inviarono una delegazione all'Assemblea. Il loro rappresentante Joly si espresse come segue: Segu\u00ec la prova di forza di Vincent Og\u00e9, un giovane e facoltoso proprietario di colore, che aveva fatto parte della delegazione. Rientrato a Saint-Domingue, aveva costituito una banda armata e cercato di imporre all'Assemblea Coloniale il decreto dell'8 marzo. Venne sconfitto, catturato e condannato a morte (ottobre 1790); la condanna venne eseguita, per di pi\u00f9, in modo oltraggioso e crudele (supplizio della ruota e squartamento).\nIl \"caso Og\u00e9\" suscit\u00f2 indignazione a Parigi e ne segu\u00ec un nuovo dibattito alla Costituente sulla discriminante razziale (7-15 maggio 1791). Lo scontro ebbe come protagonisti da una parte Moreau de Saint-M\u00e9ry, Barnave e l'\"abb\u00e9\" Maury (sostenitori della restrizione dei diritti politici su basi razziali) e dall'altra l'\"abb\u00e9\" Gr\u00e9goire, P\u00e9tion e Robespierre (contrari).\nLa soluzione (15 maggio 1791) fu un compromesso deludente: si afferm\u00f2 che i diritti politici sarebbe spettati, tra gli uomini di colore, solo a quelli nati da entrambi genitori liberi \u2013 ma in tale condizione si trovava appena il 6% dei soggetti potenzialmente interessati.\nNuovi malcontenti ed agitazioni nelle colonie: i liberi di colore si sentirono umiliati, ma anche la massima parte dei bianchi non accett\u00f2 la (pur limitatissima) equiparazione, e ne seguirono disordini.\nA questo punto, per\u00f2, accadde un evento di ben maggiori dimensioni. Il 21 agosto 1791, a Saint-Domingue, scoppi\u00f2 una rivolta di schiavi che dilag\u00f2 con violenza nelle piantagioni del Nord dell'isola. Si calcolano in pi\u00f9 di un migliaio, solo per questa prima fase, le vittime tra i piantatori bianchi e le loro famiglie.\nPrendendo spunto da ci\u00f2, il 24 settembre 1791, Barnave riprese la difesa della discriminazione razziale, e riusc\u00ec a far approvare alla Costituente un decreto che demandava nuovamente alle assemblee coloniali la questione dello statuto degli uomini di colore, annullando cos\u00ec anche il \"compromesso\" del 15 maggio.\nL'Assemblea nazionale legislativa (1\u00ba ottobre 1791 \u2013 20 settembre 1792).\nNell'Assemblea nazionale legislativa cambi\u00f2 finalmente l'orientamento sulla questione razziale. Soprattutto grazie alla battaglia ingaggiata da Brissot e dai girondini, il 28 marzo del 1792 venne decretato che \u00abgli uomini di colore e i neri liberi devono godere, allo stesso titolo dei coloni bianchi, dell'eguaglianza dei diritti politici\u00bb.\nPer ottenere il consenso della maggioranza parlamentare i Girondini avevano dovuto ricorrere non tanto al principio dell'eguaglianza umana, quanto all'argomentazione di tipo utilitario gi\u00e0 menzionata: una societ\u00e0 come quella coloniale sarebbe stata pi\u00f9 stabile e pacifica se fra la massa degli schiavi neri ed i proprietari bianchi si fosse consolidata la classe media dei liberi di colore.\nMirando all'abolizione della schiavit\u00f9 avevano \u2013 in altre parole \u2013 dovuto far leva sulle paure e sugli interessi di chi voleva mantenerla. \u00c8 facile capire come i recenti drammatici eventi potessero rendere efficace tale argomentazione.\nLa situazione nelle colonie rimaneva instabile.\nLa rivolta degli schiavi era stata contenuta, ma non sedata: le truppe inviate dalla Francia non erano in numero sufficiente per affrontare una simile situazione, e la campagna della parte settentrionale di Saint-Domingue era sotto il controllo dei ribelli. I rapporti fra le diverse componenti della popolazione \"libera\" (bianca e di colore) erano oscillanti, ma infine prevaleva la consueta inimicizia.\nA questo punto l'Assemblea nazionale legislativa prese la decisione di inviare a Saint-Domingue, con delle truppe, una commissione che avrebbe dovuto:\nEra a capo della commissione L.-F. Sonthonax, proveniente dall'ambiente girondino e vicino alle posizioni degli \"Amis des Noirs\". Giunse nell'isola il 18 settembre 1792.\nII fase: l'abolizione della schiavit\u00f9.\nLa Convenzione Nazionale (21 settembre 1792 \u2013 26 ottobre 1795).\nNel frattempo era stata dichiarata decaduta la Monarchia ed eletta la Convenzione Nazionale. Il fallimento del compromesso monarchico costituzionale aveva messo fuori gioco i gruppi moderati ed era dominante nella nuova assemblea la propensione a portare i princ\u00ecpi rivoluzionari alle loro pi\u00f9 radicali conseguenze.\nL'abolizione immediata dello schiavismo era uno dei punti programmatici della politica coloniale di Robespierre e del Club dei Giacobini fino dal 1789\nNella fase repubblicana della Rivoluzione verr\u00e0, perci\u00f2, affrettato anche il processo di abolizione della schiavit\u00f9. Le motivazioni della svolta consistono per\u00f2 \u2013 come si vedr\u00e0 \u2013 in una mescolanza di affermazioni di principio e di casuali accelerazioni dovute alla piega presa dall'intreccio degli eventi.\nSonthonax era prossimo ad ottenere i risultati per i quali era stato inviato, compresa la resa degli schiavi ribelli, quando la situazione si complic\u00f2 nuovamente: con la dichiarazione di guerra alla Francia da parte di Inghilterra (febbraio 1793) e Spagna, le colonie (e soprattutto Saint-Domingue) divennero uno dei fronti di guerra con le due potenze nemiche.\nGli spagnoli fornirono agli schiavi in rivolta armi e appoggio logistico nella parte dell'isola da loro controllata. Gli inglesi erano in contatto con i coloni bianchi e si accordavano con loro per trasformare Saint-Domingue in colonia inglese. Un attacco straniero era da considerare imminente e non era possibile ricevere rinforzi da oltreoceano.\nA questo punto Sonthonax comprese che l'unica mossa possibile era quella di guadagnare alla causa francese l'appoggio degli schiavi. Unilateralmente, il 23 agosto 1793, proclam\u00f2 la liberazione di tutti gli schiavi haitiani.\nIl successo non fu immediato: i capi degli schiavi ribelli continuarono a preferire l'appoggio spagnolo e a diffidare dei francesi (sebbene fosse evidente che gli spagnoli non avevano la minima intenzione di fare concessioni agli schiavi nella loro parte dell'isola). Sonthonax doveva ancora attendere.\nChe cosa accadeva, nel mentre, a Parigi?\nCirca un mese prima del proclama di Sonthonax, la convenzione nazionale, con un decreto che aboliva i premi sulla tratta degli schiavi, ne stabiliva l\u2019abolizione di fatto (27 luglio 1793).\nA fine agosto, Sonthonax indisse l'elezione di tre rappresentanti della popolazione coloniale da inviare a Parigi, per sollecitare la ratifica dell'abolizione della schiavit\u00f9 e la sua estensione a tutte le colonie francesi. La delegazione si present\u00f2 alla Convenzione il 3 febbraio del 1794. Era composta da Jean-Baptiste Belley (nero), Pierre Dufay (bianco) e J.-B. Mills (di colore).\nDopo i discorsi dei tre inviati, l'assemblea approv\u00f2 finalmente, senza discussione, il decreto di abolizione della schiavit\u00f9 in tutte le colonie francesi. Danton sottoline\u00f2 il completamento, finalmente raggiunto, dell'universalit\u00e0 dei Diritti dell'Uomo: \u00abFino ad oggi avevamo decretato la libert\u00e0 in modo egoistico, per noi soli; oggi proclamiamo la libert\u00e0 universale\u00bb (4 febbraio 1794).\nIII fase: Toussaint Louverture e l'indipendenza di Haiti. Napoleone Bonaparte e il ristabilimento della schiavit\u00f9 nelle colonie..\nToussaint Louverture.\nDalla rivolta degli schiavi di Saint-Domingue emerse una personalit\u00e0 di grande rilievo: Fran\u00e7ois-Dominique-Toussaint [Br\u00e9da], che assunse il nome di Toussaint Louverture. L'importanza storica di Toussaint consiste soprattutto nell'aver saputo trasformare una rivolta di schiavi in una rivoluzione, in un progetto politico.\nNato schiavo attorno al 1740, ma affrancato nel 1776, Toussaint si era unito alle file dei rivoltosi dell'agosto 1791: ben presto aveva acquistato su di loro un notevole ascendente, affiancando i capi della rivolta: Biassou e Jean-Fran\u00e7ois, anch'essi ex schiavi. All'inizio del 1793 comandava una sua truppa.\nIn un primo tempo anche Toussaint accett\u00f2 l'appoggio della Spagna, ma attorno al mese di maggio del 1794, dopo la ratifica da parte della Convenzione della liberazione degli schiavi, offr\u00ec il proprio aiuto alla Francia per respingere gli attacchi all'isola delle forze inglesi e spagnole.\nToussaint condusse con grande abilit\u00e0 la guerra contro gli spagnoli, che \u2013 sconfitti dai francesi in Europa \u2013 cedettero anche la parte orientale dell'isola (trattato del 22 luglio 1795). Toussaint ricevette il grado di generale di brigata. Uscita di scena la Spagna, le truppe di Biassou e di Jean-Fran\u00e7ois si sbandarono e confluirono in gran parte sotto il comando di Toussaint.\nI rapporti con l'amministrazione militare e civile francese si rafforzarono nel 1796, quando i due ufficiali Rigaud e Villatte, rappresentanti del ceto dei proprietari di colore che puntava alla leadership della colonia, tramarono contro il generale Laveux (comandante delle forze francesi). L'intervento di Toussaint e delle sue truppe salv\u00f2 Laveux ed il controllo francese sull'isola. Dall'aprile di quell'anno Toussaint fu nominato luogotenente governatore.\nA questo punto, per\u00f2, divenne chiaro che Toussaint non mirava ad una mera politica di acquiescenza nei confronti delle autorit\u00e0 francesi.\nEgli riteneva che un futuro di libert\u00e0 per gli ex schiavi neri sarebbe stato garantito solo in una condizione di \"autogoverno\". Questa persuasione \u00e8 la chiave di tutte le sue scelte.\nAveva ragione: nel giro di pochi anni sarebbe maturato il programma napoleonico di ristabilimento della schiavit\u00f9 e gi\u00e0 all'epoca del Direttorio stavano cambiando gli orientamenti prevalsi alla Convenzione in materia di schiavit\u00f9. Di fronte a tale ipotesi, nel '97, Toussaint fu esplicito nell'annunciare ai rappresentanti francesi che un ritorno al vecchio asservimento avrebbe visto gli ex schiavi difendere la libert\u00e0 conquistata.\nLa sua posizione \u00e8 espressa perfettamente nella seguente affermazione: \nInoltre, contro il punto di vista francese, che sembrava fermo a una visione restrittiva dei vincoli coloniali per l'isola, guardava alla prospettiva della libert\u00e0 di commercio ed aveva avviato in questo senso dei contatti con la Gran Bretagna e gli Stati Uniti.\nDopo uno scontro su quest'ultimo e su altri punti, il 27 agosto 1797, con un gesto clamoroso, costrinse Sonthonax a ritornare in Francia; pur continuando a professare lealt\u00e0 nei confronti della Repubblica Francese, voleva essere il pi\u00f9 possibile padrone della situazione.\nIl suo governo sull'isola, ora, non aveva rivali. Seguirono, comunque, anni difficili. Agenti francesi istigarono contro Toussaint l'ancora potente classe della \"gens de coleur\" che \u2013 di nuovo sotto la guida di Rigaud \u2013 si ribell\u00f2. Scoppi\u00f2 un conflitto (la \"guerra dei coltelli\", dal 19 giugno 1799 a marzo 1800). Toussaint si dovette servire (per sottomettere la parte meridionale dell'isola) dell'aiuto di Jean-Jacques Dessalines, un uomo di grandi capacit\u00e0 militari, ma di cui conosceva la brutalit\u00e0. Infine mantenne il controllo, ma il bilancio fu grave, anche se le cifre delle perdite rimangono indeterminate.\nAssicuratosi della fuga di Rigaud, promulg\u00f2 un'amnistia generale nei confronti degli insorti.\nSembrava arrivato il momento di dedicarsi alla parte costruttiva del lavoro: il risanamento economico e la pacificazione sociale di un paese devastato da conflitti quasi decennali, ma in Francia si stavano prendendo decisioni che avrebbero stroncato l'esperimento.\nNapoleone ristabilisce la schiavit\u00f9.\nCon il colpo di Stato del 18 brumaio (9 novembre 1799) giungeva al potere Napoleone Bonaparte.\nBonaparte era legato in pi\u00f9 modi agli interessi dei piantatori delle colonie (la sua stessa prima moglie Giuseppina di Beauharnais apparteneva a una famiglia di proprietari della Martinica), e ricevette da essi appoggi per la sua ascesa. Era prevedibile un assalto all'autonomia della Saint-Domingue \"nera\" e il ristabilimento in essa e nelle altre colonie della schiavit\u00f9 abolita dalla Convenzione.\nNapoleone, inoltre, sapeva bene che l'anomalia del governo di Toussaint e della repubblica degli schiavi liberati era intollerabile anche dal punto di vista delle altre potenze schiavistiche dell'epoca, ed era percepita come un focolaio pericoloso di \"contagio\".\nIl ristabilimento della schiavit\u00f9 venne deciso il 19 aprile del 1801 e sanzionato ufficialmente il 10 maggio 1802.\nNell'isola della Martinica, in pratica, gli schiavi non avevano conosciuto la liberazione: subito dopo il decreto della Convenzione, infatti, l'isola era stata conquistata dagli inglesi, che lo avevano annullato (30 marzo 1794).\nNella Guadalupa ci fu una resistenza dei soldati di colore (gi\u00e0 inseriti, dal 1793, nelle truppe francesi) al generale Lacrosse, che aveva ordinato loro di deporre le armi, ed al nuovo corpo di spedizione inviato da oltreoceano (1802). Gli ufficiali di colore Ignace e Delgres, con le loro truppe, combatterono fino all'ultimo.\nIl 10 maggio, ormai sicuro della sconfitta, Delgr\u00e8s scrisse un proclama \u00aball'universo intero\u00bb da cui sono tratte le seguenti righe: \nIl 28 maggio i 300 combattenti superstiti diedero fuoco alle polveri del loro fortilizio e morirono tutti piuttosto che arrendersi.\nIl 16 luglio un decreto del governo stabiliva, in riferimento alla colonia della Guadalupa, anche la soppressione della parit\u00e0 dei diritti per la popolazione di colore libera, riservando la cittadinanza francese ai soli bianchi (vedine alcuni stralci in appendice).\nSconfitta e morte di Toussaint. Sconfitta della spedizione napoleonica. Indipendenza di Haiti..\nNel 1801 Toussaint aveva redatto una costituzione autonoma per l'isola, sulla quale si riservava la dittatura a vita e la nomina del successore. Negli anni trascorsi dall'estromissione di Sonthonax non aveva cessato di sperare in un patto che riservasse l'autonomia della (ex) colonia in un contesto di rapporti privilegiati con la Francia e di formale sovranit\u00e0 francese. Anche questa volta sper\u00f2 che Napoleone approvasse la Costituzione autonomistica.\nDall'anno precedente aveva avviato un piano per la ripresa economica. Aveva fissato per cinque anni una fase transitoria nella quale i lavoratori neri non pi\u00f9 schiavi avrebbero lavorato nelle piantagioni, compensati con un quarto del prodotto lordo. Si era impegnato a garantire la sicurezza e le propriet\u00e0 dei coloni bianchi che fossero rimasti (o anche rientrati) nell'isola. Pensava che per il futuro del paese si dovesse costruire una nuova convivenza tra i gruppi che si erano scontrati nella fase rivoluzionaria.\nFu molto severo nel reprimere i tentativi di ulteriore rivolta e tutto ci\u00f2 che era volont\u00e0 di forzare le tappe nello sviluppo dei rapporti economici; riteneva che senza un duro lavoro l'isola non sarebbe mai arrivata a quella prosperit\u00e0 senza la quale era impensabile la libert\u00e0. Fin\u00ec per stabilire il lavoro forzato, con punizioni a quanti vi si sottraevano.\nGiunse anche a condannare a morte il proprio nipote e compagno d'armi Mo\u00efse, accusato di essersi posto a capo delle proteste dei braccianti e di aver tramato un'insurrezione (22 \u2013 23 settembre 1801).\nQuesti ultimi fatti e le caratteristiche autoritarie della Costituzione mostrano il limite della sua visione politica e il rischio che stava correndo di perdere il contatto con le aspirazioni di quelle masse che lo avevano seguito negli anni della Rivoluzione. Sarebbero, per\u00f2, giudicati ingenerosamente se non si tenesse conto delle difficolt\u00e0 davvero estreme di quella convivenza che Toussaint cercava di garantire.\nNapoleone invi\u00f2 nell'isola un esercito di c/a 20.000 uomini sotto il comando del cognato, il generale Victor Emanuel Leclerc. Si trattava della maggiore spedizione militare per mare dell'intera storia della Francia. I preparativi erano potuti iniziare solo alla fine del 1801, in seguito alla tregua con l'Inghilterra (che avrebbe portato alla pace di Amiens, marzo 1802).\nDopo un tentativo di resistenza, di fronte a forze che apparivano soverchianti, Toussaint cedette, e dichiar\u00f2 di volersi ritirare a vita privata. La cosa era poco credibile, e \u2013 d'altra parte \u2013 Napoleone aveva fin dall'inizio previsto il suo arresto, che fu attuato con l'inganno (7 giugno 1802). Toussaint reclam\u00f2 inutilmente il diritto a difendersi in un giusto processo; venne incarcerato in un forte sui monti del Giura, dove mor\u00ec meno di un anno dopo (7 aprile 1803), affranto dalla sconfitta e logorato (era ormai sessantenne) dalla durezza delle condizioni carcerarie.\nIl trattamento riservato a Toussaint e le notizie provenienti dalle altre colonie rivelarono che i francesi volevano imporre il ritorno integrale alle condizioni del passato. I luogotenenti Dessalines e Christophe si appellarono alle masse degli ex schiavi per la resistenza e la difesa della propria libert\u00e0. Scoppi\u00f2 una guerra che dur\u00f2 fino a tutto il 1803, con terribili eccessi da entrambe le parti (alla fine prese, praticamente, l'aspetto di guerra di reciproco sterminio razziale).\nNella primavera del 1803 le truppe francesi\u00a0\u2013 gi\u00e0 in difficolt\u00e0\u00a0\u2013 furono decimate dalle febbri gialle, tipiche del clima tropicale (ne era morto a novembre dell'anno precedente lo stesso Leclerc). Da allora in avanti furono in ritirata, fino a conservare la sola citt\u00e0 di Le Cap, dalla quale abbandonarono l'isola con la residua popolazione bianca, alla volta di Cuba, durante una tregua.\nIl 1\u00ba gennaio del 1804 veniva dichiarata l'indipendenza di Haiti (si ripristinava anche l'antico nome dell'isola).\nNon era pensabile un tentativo francese di riconquista: tra l'altro erano gi\u00e0 riprese le guerre europee di Napoleone, con nuove ostilit\u00e0 verso l'Inghilterra. Non erano pi\u00f9 disponibili forze da dedicare a una preda cos\u00ec intrattabile.\nNessuna delle nazioni europee era disponibile a riconoscere una repubblica di ex schiavi neri liberati. Ci\u00f2 valeva anche per gli Stati Uniti. L'avvio della vita autonoma di Haiti era perci\u00f2 difficile, perch\u00e9 riduceva le possibilit\u00e0 di partnership commerciale sulle quali si sarebbe dovuto basare lo sviluppo economico dell'isola.\nAnche le vicende politiche interne furono tormentate da divisioni e lotte per il potere.\nLa libert\u00e0 di Haiti far\u00e0 comunque da battistrada al processo di liberazione delle colonie sudamericane. Il presidente haitiano P\u00e9tion (in carica dal 1810 al 1818) fornir\u00e0 asilo e aiuto a Sim\u00f3n Bol\u00edvar per la sua campagna rivoluzionaria nel Sud America.\nAssieme alla schiavit\u00f9 Napoleone aveva ristabilito anche la tratta. L'abolir\u00e0 nuovamente durante i \u201ccento giorni\u201d (1815), con leggero anticipo rispetto al Congresso di Vienna.\nNelle colonie francesi la schiavit\u00f9 durer\u00e0 ancora fino al 1848, anno nel quale sar\u00e0 abolita dalla rivoluzione democratica di febbraio.\nAppendice documentaria.\nDalle \"Memorie\" dell\"'abb\u00e9\" Gr\u00e9goire: Gli scopi della \"Soci\u00e9t\u00e9 des Amis des Noirs\".\n\"Si omette un passo nel quale Gr\u00e9goire espone e giustifica il significato dei propri rapporti politici con Toussaint Louverture\""}
{"id": "520080", "revid": "123468732", "url": "https://it.wikipedia.org/wiki?curid=520080", "title": "Le anime morte", "text": "Le anime morte (, IPA: ) \u00e8 un romanzo pubblicato nel 1842 dallo scrittore russo Nikolaj Vasil'evi\u010d Gogol'. Fu pubblicato originariamente col titolo \"Le Avventure di \u010ci\u010dikov\", e il sottotitolo \"Poema\" imposto dalla censura zarista. Narra su un tono comico le disavventure di un piccolo truffatore di provincia dell'Impero russo del 1820; il romanzo \u00e8 anche un'allarmata denuncia della mediocrit\u00e0 umana e una delle opere miliari della letteratura russa.\nIl giovane Gogol', considerato all'epoca gi\u00e0 un genio della letteratura, era intenzionato a scrivere un grande poema sulla Russia seguendo un modello dantesco: nelle intenzioni dello scrittore \"Le anime morte\" avrebbero rappresentato solo la prima parte, nella quale veniva descritta la dimensione morale pi\u00f9 bassa della Russia (l'inferno, in uno schema dantesco). Ma il grande progetto rimase incompiuto.\nTrama.\nUn giorno, nel capoluogo del governatorato di N. arriva l'affabile Consigliere di Collegio Pavel Ivanovi\u010d \u010ci\u010dikov.\nDurante l'Impero Russo, il termine \u00abanime\u00bb designava i servi della gleba maschi. L'intento di Cicikov \u00e8 quello di acquistare a buon prezzo le \"anime morte\" dall'ultimo censimento per i quali i proprietari continueranno a pagare il testatico fin quando non ne verr\u00e0 registrata la morte nel successivo censimento quinquennale. \u010ci\u010dikov punta cos\u00ec a crearsi, con il minimo sforzo, un numero di servitori (\"fantasma\") elevato al punto tale che, ipotecandoli, possa costituire un grosso capitale.\nQuesta idea semplice e un po' diabolica cerca la sua attuazione nella capitale di un governatorato popolata da personaggi pittoreschi, notabili cittadini o piccoli proprietari terrieri, tutti portatori di un vuoto morale che li fa sembrare spesso pi\u00f9 morti di quei servitori che vengono rievocati e che sono l'oggetto delle trattative.\nLa cosa deve chiaramente restare nascosta, ma alla fine il piano viene a galla anche a causa dell'avida Korobo\u010dka che, dopo aver venduto delle anime morte a \u010ci\u010dikov, teme di averci rimesso e si reca in citt\u00e0 per chiederne il valore di mercato, rivelando di conseguenza il piano dello stesso \u010ci\u010dikov. \nL'unica soluzione per evitare la gogna pubblica \u00e8 la fuga.\nCommento.\nL'idea prima del libro fu suggerita a Gogol' da Pu\u0161kin ed \u00e8 tratta da un fatto di cronaca.\nSuccessivamente Gogol' svilupp\u00f2 il progetto di farne una prima parte di un grande poema sulla Russia che per\u00f2 non vide mai la luce, anzi segn\u00f2 in un certo senso il suo declino. Infatti scrisse solo la seconda parte che poi bruci\u00f2 quasi per intero (ne rimangono solo i primi capitoli).\nAi personaggi spregevoli descritti in questa prima parte avrebbero dovuto fare da contraltare delle figure pi\u00f9 edificanti nella seconda, fino ad arrivare ad un finale ideale che avrebbe dovuto indicare, allegoricamente, una sorta di percorso redentivo per l'intero popolo russo.\nQuesto disegno non venne per\u00f2 portato a compimento dallo stesso Gogol' e la critica si trov\u00f2 divisa nel giudicare, quindi, \"Le anime morte\" come un romanzo di denuncia sociale, come potrebbe fare intendere il suo inserimento nel progetto del grande poema appena esposto, piuttosto che considerarlo per ci\u00f2 che \u00e8: il vivido quadro di una Russia sgangherata e sonnolenta, abitata da figure grottesche e patetiche, delle quali il protagonista, \u010ci\u010dikov, \u00e8 il pi\u00f9 degno rappresentante.\nIn ogni caso questo romanzo rappresenta uno spartiacque all'interno della letteratura russa che fino a quel momento era sembrata non curante nei confronti delle condizioni, umane e sociali del suo popolo. \nIl grande successo che questo romanzo riscosse al momento della sua pubblicazione \u00e8 minima rapportata agli echi e alle influenze che ha avuto sull'intera letteratura del suo paese, a partire proprio dalle opere spiccatamente di denuncia sociale che cominciarono poi a fiorire, come ad esempio le \"Memorie di un cacciatore\" di Ivan Turgenev."}
{"id": "520083", "revid": "1865216", "url": "https://it.wikipedia.org/wiki?curid=520083", "title": "Prefettura di Okayama", "text": " \u00e8 una prefettura giapponese con circa 1,2 milioni di abitanti, si trova nella regione di Ch\u016bgoku, sull'isola Honsh\u016b. Il suo capoluogo \u00e8 l'omonima citt\u00e0 di Okayama.\nConfina con le prefetture di Hy\u014dgo, Tottori e Hiroshima."}
{"id": "520084", "revid": "1498232", "url": "https://it.wikipedia.org/wiki?curid=520084", "title": "Sanremo Giovani 1993", "text": "La prima edizione televisiva del concorso Sanremo Giovani si \u00e8 svolta al Teatro Ariston di Sanremo dal 10 al 12 novembre 1993, presentata da Pippo Baudo e vinta dall'allora esordiente Giorgia, presentatasi con la canzone \"Nasceremo\".\nRegolamento.\nPartecipano 12 interpreti e 30 tra cantautori e gruppi. I primi 6 interpreti ed i primi 12 cantautori e gruppi classificati vengono ammessi al Festival di Sanremo 1994.\nOrchestra.\nDella Rai.\nOrganizzazione.\nRai"}
{"id": "520089", "revid": "1543377", "url": "https://it.wikipedia.org/wiki?curid=520089", "title": "M91 (astronomia)", "text": "M 91 (nota anche come NGC 4548) \u00e8 una galassia a spirale barrata visibile nella costellazione della Chioma di Berenice; fu scoperta da Charles Messier nel 1781 e poi riscoperta da William Herschel tre anni dopo. Fa parte dell'Ammasso della Vergine.\nOsservazione.\nM91 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la si pu\u00f2 trovare circa a met\u00e0 strada e poco a nord della linea che congiunge le stelle Denebola e Vindemiatrix, un po' pi\u00f9 spostata verso quest'ultima. Si tratta di uno degli oggetti di Messier pi\u00f9 difficili in assoluto da individuare: la sua luminosit\u00e0 \u00e8 al limite della visibilit\u00e0 con un binocolo di media potenza, ma la sua sfuggevolezza lo rende un oggetto piuttosto difficile da osservare anche in strumenti come un telescopio da 80mm; la caratteristica pi\u00f9 evidente \u00e8 la sua barra centrale, visibile solo come una macchia allungata in senso ENE-WSW anche in un telescopio da 150mm di apertura. Il suo alone, esteso a nord e a sud, si evidenzia nelle foto digitali o a lunga posa, oppure con strumenti da 200 a 300mm di apertura.\nM91 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo boreale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Charles Messier nel corso del 1781, che la inser\u00ec nel suo celebre catalogo e ne forn\u00ec i dettagli osservativi: afferma infatti che si tratta di una nebulosa senzz stelle estremamente debole; assieme a questa il Messier scopr\u00ec un gran numero di altre galassie in questa regione di cielo. A causa di un suo errore di calcolo tuttavia questa galassia rimase uno degli \"oggetti perduti\" del Catalogo di Messier: lo stesso William Herschel, che la riosserv\u00f2 tre anni dopo, credette infatti di aver a che fare con un oggetto del tutto nuovo, mentre le sue ricerche condotte alle coordinate fornite dal Messier non ottennero alcun risultato, facendolo convincere che il suo collega avesse probabilmente osservato una cometa di passaggio. Padre Heinrich Louis d'Arrest giunse invece alla conclusione che quest'oggetto non esistesse pi\u00f9 da tempo.\nCaratteristiche.\nM91 possiede un diametro pari a circa 80.000 anni luce, dunque sarebbe pi\u00f9 piccola della nostra Via Lattea; anche la sua massa, pari a 90 miliardi di masse solari, \u00e8 inferiore. La classificazione secondo la sequenza di Hubble \u00e8 SBb, ossia una galassia spirale barrata di tipo intermedio; la sua distanza \u00e8 stimata sui 63 milioni di anni luce. La sua velocit\u00e0 radiale \u00e8 di 400 km/s in recessione: ci\u00f2 vuol dire che, rispetto all'ammasso della Vergine, M91 ha un considerevole moto di avvicinamento rispetto a noi (700\u00a0km/s). La velocit\u00e0 di recessione rispetto a noi dell'ammasso della Vergine, infatti, \u00e8 di circa 1100\u00a0km/s. Nei suoi bracci di spirale non sono mai state osservate supernovae."}
{"id": "520090", "revid": "1516087", "url": "https://it.wikipedia.org/wiki?curid=520090", "title": "TG LA7", "text": "Il TG LA7 \u00e8 il telegiornale di LA7. L'attuale direttore \u00e8 Enrico Mentana.\nStoria.\nCon la nascita di LA7, avvenuta il 24 giugno 2001, TMC News diventa TG LA7. Il primo direttore della testata \u00e8 Gad Lerner, che per una breve stagione viene sostituito da Nino Rizzo Nervo (proveniente dal TG3). Nel 2002 alla direzione subentra Giulio Giustiniani, che dirige la testata per quattro anni. Le edizioni sono tre: la prima va in onda alle ore 12:00 (scontrandosi con l'edizione meridiana del TG3), la seconda alle 19:45 e la terza a mezzanotte circa. Successivamente, l'edizione diurna viene posticipata di mezz'ora (iniziando quindi alle 12:30, cinque minuti dopo Studio Aperto), mentre quella serale di un quarto d'ora (iniziando quindi alle 20:00, in contemporanea con il TG1 e con il TG5).\nNel 2004, dopo il successo personale ottenuto con \"Omnibus\", l'edizione delle 20:00 viene affidata come conduzione ad Antonello Piroso, poi promosso direttore nel 2006, che inaugura una nuova impostazione del telegiornale, improntata all'approfondimento. Si alternano alla conduzione anche Armando Sommajuolo, volto storico del notiziario di rete fin dai tempi di Telemontecarlo, e Fabio Angelicchio. Oltre alla copertina che apre il notiziario, viene data voce ai telespettatori con un quotidiano televoto sui principali temi posti dall'attualit\u00e0 e con la presenza di un ospite in studio, per un commento a caldo delle notizie.Dal 2 luglio 2010 la direzione di TG LA7 viene assunta da Enrico Mentana, gi\u00e0 fondatore ed ex direttore del TG5 (l'ex direttore Piroso rimane comunque come collaboratore esterno), che dal 30 agosto 2010 torna anche a svolgere il suo ruolo di anchorman, alla conduzione dell'edizione delle 20:00. L'edizione comincia precisamente alle 19:55 con le anticipazioni; a causa di ci\u00f2, i concorrenti TG1 e TG5 hanno anche loro leggermente anticipato l'inizio di qualche minuto. Sempre in tale giorno il TG ha un nuovo studio (la cui tonalit\u00e0 del colore varia a seconda dell'edizione del telegiornale), una nuova sigla ed una nuova veste grafica, realizzata dall'art director Alberto Traverso, che gi\u00e0 aveva disegnato il logo della rete; l'edizione diurna posticipata di un'ora (iniziando quindi alle 13:30, in contemporanea con l'edizione meridiana del TG1). Inoltre, iniziano le trasmissioni del TG in ; quello di LA7 \u00e8 il primo telegiornale nazionale italiano a trasmettere in tale formato, e anche a non avere i titoli di coda a fine edizione. Mentana lancia anche \"TG LA7 Morning News\", un nuovo modo di fare informazione al mattino, dalle 06:00 alle 07:00 e l'edizione delle 07:30 in sostituzione di \"Punto TG\". L'edizione delle 20.00, dal 30 agosto al 5 settembre 2010, va in onda anche in live streaming su YouTube, diventando cos\u00ec il primo TG in Europa a proporre tale modalit\u00e0 di fruizione. Con la direzione Mentana, il TG LA7 riscontra un forte aumento negli ascolti.\nL'attuale direttore della testata \u00e8 Enrico Mentana mentre i vicedirettori sono Pina Debbi, Edgardo Gulotta, Andrea Pancani e Gaia Tortora.\nDa gennaio 2011 \u00e8 possibile seguire il telegiornale tramite un'applicazione per smartphone e tablet.\nIl telegiornale ha due sedi, una a Roma e l'altra a Milano, ma \u00e8 trasmesso quasi sempre dagli studi romani di LA7, al terzo piano di via Umberto Novaro, 32 (studio 2).\nTG LA7 Sport.\nIl TG LA7 Sport era una testata autonoma diretta da Darwin Pastorin; tra i giornalisti conduttori del TG sportivo troviamo: Ugo Francica Nava, Luca Speciale, Bruno Vesica, Daniela Comirato, Edoardo Soldati e Paolo Cecinelli.\nI servizi della redazione sportiva sono trasmessi all'interno delle varie edizioni del TG LA7.\nConduttori.\nEdizione delle 07:30\nEdizione delle 13:30\nEdizione delle 20:00\nFino al 2015 a condurre l'edizione nei weekend si alternavano Armando Sommajuolo e Gaia Tortora.\nEdizione della notte"}
{"id": "520091", "revid": "339392", "url": "https://it.wikipedia.org/wiki?curid=520091", "title": "TG La 7", "text": ""}
{"id": "520093", "revid": "188717", "url": "https://it.wikipedia.org/wiki?curid=520093", "title": "Distanza minima", "text": ""}
{"id": "520095", "revid": "1373059", "url": "https://it.wikipedia.org/wiki?curid=520095", "title": "Andreas K\u00f6pke", "text": "Considerato uno dei migliori portieri della storia del calcio tedesco, con la sua nazionale \u00e8 stato campione del mondo nel 1990 e campione d'Europa nel 1996, anno in cui \u00e8 stato eletto portiere dell'anno IFFHS; la stessa IFFHS lo ha inserito al 20\u00ba posto (a pari merito con l'olandese Hans van Breukelen) nella classifica dei pi\u00f9 forti \"numeri 1\" europei del XX secolo.\nCarriera.\nClub.\nNei club \u00e8 stato per anni l'estremo difensore dell', passando poi a difendere i pali dell'Eintracht Frankfurt e dell'Olympique Marseille dal 1996 al 1999. Ha terminato la carriera in patria nel 2001, giocando le sue ultime due stagioni con la maglia dell'.\nNazionale.\nFu titolare della nazionale tedesca al campionato d'Europa 1996 (vincitore) e al campionato del mondo 1998 (uscito ai quarti di finale). In precedenza ha partecipato anche al campionato del mondo 1990 (vincitore) e del campionato del mondo 1994 (uscito ai quarti di finale), facendo la riserva del pi\u00f9 giovane Bodo Illgner, di cui poi raccolse l'eredit\u00e0. Per lui un totale di 59 presenze in nazionale, con cui ha chiuso con l'eliminazione subita (3-0) dalla ai Mondiali di Francia.\nIl titolo europeo del 1996 gli ha permesso di vincere il premio di miglior portiere dell'anno IFFHS, in considerazione anche dei rigori parati all'italiano Gianfranco Zola (terza gara del primo turno) e all'inglese Gareth Southgate (semifinale)."}
