{"id": "543669", "revid": "712828", "url": "https://it.wikipedia.org/wiki?curid=543669", "title": "Degradazione meteorica", "text": "La degradazione meteorica (o \"meteorizzazione\") \u00e8 il processo di disintegrazione e alterazione delle rocce e dei minerali affioranti sulla superficie terrestre, attraverso il contatto diretto o indiretto con gli agenti atmosferici. Rappresenta il primo stadio del processo sedimentario, al cui termine si ha la formazione di una nuova roccia sedimentaria. Il termine indica un fenomeno che avviene \"in situ\" o 'senza movimento', quindi da non confondere con l'erosione, che invece \u00e8 dovuta a movimenti e disintegrazione di rocce e minerali per effetto del movimento di acqua, vento, ghiaccio e della forza di gravit\u00e0.\nI due processi della degradazione meteorica.\nLa degradazione meteorica avviene con due differenti processi che possono agire insieme o separatamente: \nI prodotti generati dalla frantumazione e dall'alterazione chimica che restano in situ, chiamati \"regolite\", si combinano con il materiale organico dando origine al suolo. \nDisgregazione meccanica.\nI fattori che contribuiscono alla disgregazione meccanica delle rocce sono essenzialmente fisici: la temperatura, le variazioni di stato dell'acqua e la precipitazione dei soluti in essa contenuti. Il risultato \u00e8 la disarticolazione in frammenti o \"clasti\" delle rocce. La disgregazione meccanica spesso si alterna in sequenza con l'alterazione chimica, questo perch\u00e9 la frantumazione incrementa la superficie esposta all'azione chimica e nel contempo l'azione chimica sui frammenti \u00e8 in grado di accelerare il processo di disintegrazione meccanica.\nTermoclastismo.\nIl termoclastismo avviene in aree a elevata escursione termica, come nei deserti. La temperatura delle rocce durante il giorno pu\u00f2 superare anche i 50 \u00b0C, mentre si abbassa a pochi gradi sopra lo zero durante la notte. Durante il giorno la roccia scaldandosi si dilata, mentre durante la notte si contrae. La sollecitazione si manifesta comunque solo negli strati pi\u00f9 esterni. Anche se questo processo \u00e8 regolato dalla temperatura, la disarticolazione per espansione termica non pu\u00f2 avvenire senza la presenza di un sufficiente grado di umidit\u00e0, con la condensazione notturna del vapore per l'abbassamento termico. Secondo esperimenti condotti in laboratorio, l'alternanza ciclica di inumidimenti ed essiccamenti della roccia dovuta agli sbalzi di temperatura sarebbe la causa della sua disgregazione. Infatti la pressione di cristallizzazione delle piccolissime quantit\u00e0 di soluti e quella dell'acqua che resta intrappolata tra i granuli durante l'essiccamento e la contemporanea dilatazione termica di granuli e cristalli allontanano tra loro i granuli sufficientemente per separarli fisicamente l'uno dall'altro.\nIl termoclasticismo riduce le rocce a grana grossolana o disomogenea o di composizione mineralogica eterogenea in piccoli frammenti e grossi massi pi\u00f9 o meno arrotondati. Per effetto del termoclastismo le rocce granitoidi spesso si sfarinano diventando una sabbia arcosica.\nLe rocce che presentano discontinuit\u00e0 planari (foliazione metamorfica, stratificazione, laminazione) o sono a grana fine e uniforme o hanno un minerale prevalente possono sviluppare il fenomeno della esfoliazione o desquamazione, ossia il distacco delle parti pi\u00f9 superficiali della roccia in forma di foglietti e scaglie (spessore da pochi millimetri ad alcuni metri) lungo piani circa paralleli alla superficie. Quando questo fenomeno interessa dei massi o dei ciottoli di grandi dimensioni, i foglietti si sviluppa in strutture concentriche che ricordano le squame delle cipolle cos\u00ec per essi si usa il termine di \"desquamazione cipollare\".\nIl ciclo gelo-disgelo o crioclastismo.\nIl \"ciclo gelo-disgelo\", che pu\u00f2 avvenire anche con una ritmicit\u00e0 diurna-notturna, conosciuto anche come \"crescita dei cristalli di ghiaccio\" o \"ghiaccio incuneato\", avviene quando l'acqua si insinua nelle fessure aperte nelle rocce, quindi congela espandendo il suo volume. L'espansione pu\u00f2 esercitare una pressione fino a . Questa pressione \u00e8 spesso maggiore della resistenza di molte rocce causandone la conseguente rottura. Questo ciclo avviene soprattutto in presenza di elevata umidit\u00e0 e frequenti escursioni termiche sopra e sotto zero. Quando l'acqua congela in una fessura, il ghiaccio dilatandosi deforma il punto di giunzione aumentando di fatto la dimensione della frattura, fino a renderla definitiva, con la completa rottura. Questo processo avviene in quanto il volume dell'acqua ghiacciata \u00e8 maggiore del 9% rispetto al volume dell'acqua a temperatura ambiente. Quando il ghiaccio si scioglie, l'acqua pu\u00f2 ulteriormente penetrare nella roccia. Poi, quando la temperatura va nuovamente sottozero l'acqua congela di nuovo causando un ulteriore allargamento della frattura.\nCicli ripetuti di \"gelo - disgelo\" indeboliscono la roccia, fino al punto di disgregarla in diversi frammenti chiamati \"clasti\" che si accumulano sui pendii o occupano interi versanti sotto forma di detrito di falda. I frammenti di queste rocce si disgregano sempre di pi\u00f9 in funzione della loro struttura interna. Possono anche formarsi cristalli di ghiaccio in rocce porose. Questi cristalli crescono attirando l'acqua dai pori circostanti. Il ghiaccio crescendo indebolisce la roccia, che finalmente si frantuma. Il gesso, per esempio \u00e8 una roccia porosa suscettibile all'azione del crioclastismo.\nIl gelo-disgelo agisce anche su suoli interessati dal permafrost, con la formazione dei cosiddetti cunei di ghiaccio: sono delle lamine di ghiaccio spesse 1-2 m che penetrano nel terreno fino a 10 m. All\u2019origine di tutto c\u2019\u00e8 la contrazione di volume che gli strati superficiali subiscono per l\u2019abbassamento di temperatura invernale. Nel suolo si aprono delle fessure dove, nei brevi periodi di scongelamento, penetra dell\u2019acqua liquida. Il suo successivo congelamento, a causa dell\u2019aumento di volume del ghiaccio, allarga la fessura; questa, nella successiva stagione estiva, si riempir\u00e0 nuovamente d\u2019acqua che, congelando di nuovo, la allargher\u00e0 ancora di pi\u00f9. Nel giro di parecchi anni si arriver\u00e0 alla formazione dei cunei.\nProbabilmente legati alla formazione dei cunei di ghiaccio sono i suoli poligonali, molto diffusi nelle pianure canadesi e siberiane. Le fessure in questi suoli tendono a disegnare un reticolo a poligoni pi\u00f9 o meno regolari, ampi da qualche decimetro a molte decine di metri. Caratteristica di questi suoli \u00e8 la presenza di detriti fini al centro dei poligoni e di detriti pi\u00f9 grossolani ai loro margini.\nRilascio di pressione.\nUn'altra possibile causa di disgregazione \u00e8 il \"rilascio di pressione\": quando la massa di materiale (non necessariamente roccioso) che sovrasta una roccia \u00e8 molto pesante, questa \u00e8 sottoposta a una pressione elevata, come nel caso di rocce al disotto di grandi ghiacciai. Quando l'erosione o il ritiro del ghiacciaio eliminano questa copertura, Il rilascio di pressione tende a far gonfiare la roccia disarticolandola e pu\u00f2 anche provocare azioni di \"esfoliazione\".\nLe rocce ignee intrusive, per esempio il granito, si formano nella profondit\u00e0 della crosta. Sono sottoposte a una fortissima pressione litostatica a causa del peso del materiale sovrastante. Quando l'erosione rimuove tale materiale, la pressione diminuisce e le rocce possono venire alla luce. In seguito alla diminuzione della pressione, la parte esterna di tali rocce tende quindi a espandersi. L'espansione provoca una tensione che genera delle fratture parallele alla superficie esposta della roccia. Con il tempo, veri e propri 'fogli' di roccia si staccano lungo queste fratture.\nAzione idraulica.\nAvviene nel momento in cui l'acqua (generalmente a causa di violente onde) si infiltra rapidamente nelle crepe della roccia, intrappolando uno strato d'aria nella parte inferiore, comprimendola e indebolendo la roccia. Quando l'acqua si ritrae, l'aria intrappolata viene improvvisamente rilasciata con forza esplosiva. Questa azione indebolisce la roccia allargando la stessa frattura, il processo aumenta sempre pi\u00f9, consentendo a una maggior quantit\u00e0 d'aria di penetrare durante l'onda successiva. \u00c8 uno dei meccanismi che agiscono sulla disgregazione delle scogliere marine.\nLa cristallizzazione del sale o aloclastismo.\nLa cristallizzazione produce la disintegrazione delle rocce nel momento in cui una soluzione salina si infiltra nelle fratture ed evapora, lasciando all'interno cristalli di sale. Questi all'aumentare della temperatura, esercitano una pressione sulla roccia limitrofa.\nLa cristallizzazione del sale pu\u00f2 aver luogo quando una soluzione decompone le rocce, per esempio, calcare e gesso, per formare una soluzione di solfato di sodio o carbonato di sodio, che successivamente evapora dando luogo alla formazione dei rispettivi cristalli. \nI sali che hanno un efficace effetto nel disintegrare le rocce sono: il solfato di sodio, il solfato di magnesio, e il cloruro di calcio. Alcuni di questi sono in grado di dilatare il proprio volume anche di tre volte.\nL'aloclastismo \u00e8 un processo che agisce soprattutto sui litorali rocciosi per opera degli spruzzi delle onde e nelle zone aride quando evaporano la falda acquifera vicino alla superficie o gli specchi d'acqua formatisi in occasione delle rare piogge.\nL'azione dagli organismi viventi.\nAnche gli organismi viventi possono contribuire alla disgregazione meccanica delle rocce. I licheni e i muschi crescono essenzialmente sulla superficie delle rocce, creando un microambiente chimicamente pi\u00f9 umido. L'aderenza di tali organismi alle rocce, intensifica sia l'azione fisica sia chimica, creando delle microfratture nella loro struttura e accelerando la velocit\u00e0 di degradazione rispetto alla roccia non ricoperta da licheni. Su larga scala il germogliare dei semi e la crescita nelle microfratture di piccole radici esercitano una pressione fisica e creano una via di scorrimento per successive infiltrazioni di soluzioni chimiche e di acqua.\nI buchi scavati dagli animali (soprattutto invertebrati) disturbano lo strato di terra adiacente alla superficie della roccia, incrementando l'azione dell'acqua e degli acidi, ed esponendola a un processo di ossidazione.\nUn altro esempio ben conosciuto di disgregazione causata all'azione degli animali \u00e8 dovuto alle \"foladi\", una specie di molluschi bivalvi. Questi animali sono in grado di 'perforare' le rocce carbonatiche, come avviene nelle scogliere calcaree di Capo Flamborough, nello Yorkshire; questi fori rappresentano un'ulteriore minaccia all'integrit\u00e0 delle scogliere.\nAlterazione chimica.\nLe rocce ignee e metamorfiche sono costituite da minerali formatisi da reazioni chimicamente stabili entro determinati campi di valori di temperatura, pressione e di composizione chimica dei fluidi associati; le stesse considerazioni sono applicabili ai minerali che precipitando formano il cemento delle rocce sedimentarie solidificate. L'affioramento di queste rocce sulla superficie terrestre di conseguenza le sottopone a una condizione di disequilibrio chimico-fisico, nella quale i minerali presenti reagiscono con trasformazioni comunemente definite come \"alterazioni\" della roccia.\nDissoluzione.\nLa dissoluzione \u00e8 il passaggio in soluzione dei minerali di una roccia o di un suolo. L'acqua da sola \u00e8 in grado di sciogliere pochissimi minerali molto solubili, come quelli costituenti le evaporiti (gessi, anidriti, salgemma, ecc.). Vi sono tre gas presenti nell'atmosfera che possono contribuire al processo di dissoluzione. Il biossido di zolfo, SO2, prodotto dalle eruzioni vulcaniche o proveniente dai combustibili fossili, \u00e8 in grado di trasformarsi in acido solforico e, cadendo al suolo sciolto nella pioggia, causare la dissoluzione delle rocce. Attacca, ad esempio, il carbonato di calcio dei calcari, insolubili, trasformandolo in solfato di calcio biidrato, cio\u00e8 gesso, che \u00e8 solubile e viene lisciviato. Anche l'azoto atmosferico, trasformandosi in acido nitrico pu\u00f2 disciogliere delle rocce. Tuttavia uno dei processi principali di dissoluzione riguarda le rocce carbonatiche. Il diossido di carbonio, contenuto nell'aria o proveniente dai processi di decomposizione delle sostanze organiche, si scioglie facilmente nell'acqua formando acido carbonico (come quello contenuto nelle bevande gassate), che rende l'acqua chimicamente \u00abaggressiva\u00bb e ne accresce il potere solvente. L'acido carbonico pu\u00f2 reagire con i carbonati di calcari e dolomie, insolubili, trasformandoli in bicarbonati, solubili in acqua e da questa trasportati sotto forma di ioni oppure contribuire all'idrolisi dei silicati (vedi oltre). \nL'acido carbonico \u00e8 un acido debole che reagisce con il carbonato di calcio per formare uno ione e due ioni in soluzione. Essi non si legano in modo stabile per precipitare il bicarbonato di calcio, a meno che non si abbia un'evaporazione del solvente. \nLa reazione \u00e8 la seguente: \nIdratazione.\nAlcune rocce sedimentarie, come le argille e le anidriti, sono formate da minerali che hanno la capacit\u00e0 di trattenere l'acqua nel loro reticolo cristallino gonfiandosi. L\u2019aumento di volume e lo stress nella roccia che ne deriva, come nel caso dello sgravio di pressione, facilita la disgregazione della roccia. Nel caso dell'anidrite, questa, acquistando due molecole d'acqua per ogni unit\u00e0 di formula, si trasforma in gesso (CaSO4 + 2H2O \u21cc CaSO4 \u2022 2H2O). L'idratazione \u00e8 un processo reversibile: l'acqua pu\u00f2 evaporare e il minerale ritorna cos\u00ec nelle condizioni iniziali. \u00c8 quanto avviene continuamente nelle argille: nella stagione delle piogge esse si gonfiano fino a diventare plastiche e in grado di fluire lungo un pendio come una colata di fango. Nei periodi siccitosi, invece, perdono l'acqua intrappolata nel reticolo dei minerali e si contraggono, crepandosi in superficie e indurendosi notevolmente.\nIdrolisi.\nL'azione pi\u00f9 importante l'acqua la svolge sui silicati, che sono i principali costituenti delle rocce, attraverso l'idrolisi. \u00c8 questo un processo chimico complesso e non ancora del tutto chiarito. L\u2019attacco chimico \u00e8 svolto dagli ioni idrogeno (H+) e ossidrile (OH\u2013), presenti nell'acqua in piccolissime quantit\u00e0. I primi si legano ai tetraedri di silicio, sostituendosi ai metalli alcalini (che hanno la stessa carica) a cui questi sono legati e formando cos\u00ec l'acido ortosilicico (H4SiO4), solubile nell'acqua dove facilmente polimerizza in silice colloidale, e altre molecole pi\u00f9 complesse; i metalli si legano agli ioni OH\u2013 , formando degli idrossidi solubili e insolubili (KOH, NaOH, Ca(OH)2, ecc.). Successivamente una parte dei metalli si ricombina con tutta o parte della silice colloidale per formare i minerali delle argille, mentre la restante parte, reagendo con il diossido di carbonio CO2 o con sostanze organiche o con altri sali presenti nell'acqua, resta in soluzione sotto forma di ioni o colloidi insieme all'eventuale silice colloidale residua. Il processo pi\u00f9 conosciuto \u00e8 quello dell\u2019idrolisi del feldspato potassico, che avviene in due fasi:\ndove sericite e illite sono due minerali delle argille intermedi nel processo di trasformazione del feldspato in caolino, un minerale delle argille di colore bianco.\nL'idrolisi \u00e8 un processo particolarmente efficace dove vi sono abbondanza d\u2019acqua ed elevata temperatura, cio\u00e8 nelle zone con climi caldo-umidi, mentre si pu\u00f2 bloccare completamente o quasi nelle zone aride o a clima freddo. Il processo viene accelerato dalla presenza di vegetazione, di sostanze organiche in decomposizione e di batteri. Specialmente la prima ha una grande importanza, perch\u00e9, attraverso il processo della respirazione cellulare, le radici delle piante liberano notevoli quantit\u00e0 di biossido di carbonio nell'acqua che circola nel suolo. Nelle regioni equatoriali la ricca vegetazione e il clima caldo-umido spingono il processo fino alla decomposizione dei minerali delle argille, che sono allumosilicati: si liberano acido silicico, che viene asportato dall'acqua, e allumina (Al2O3) che, essendo insolubile, si concentra in superficie formando una crosta spessa e indurita (laterite) assieme a ossidi e idrossidi di ferro e manganese. \nLa resistenza dei silicati agli attacchi chimici \u00e8 inversa al loro ordine di cristallizzazione nelle rocce ignee: infatti i minerali che si idrolizzano pi\u00f9 facilmente sono quelli nella parte alta della serie di reazioni di Bowen, vale a dire olivina, pirosseni, anfiboli e plagioclasi calcici, mentre il quarzo, l\u2019ultimo della serie a cristallizzare, \u00e8 chimicamente quasi inattaccabile.\nOssidazione.\nL'ossigeno, contenuto nell'aria o disciolto nell'acqua, provoca l'ossidazione nelle rocce, soprattutto dei silicati ricchi di ferro, alluminio e manganese. L\u2019ossigeno si lega a questi metalli formando ossidi (ad es. l'ematite Fe2O3 e la pirolusite MnO2) o, assieme al vapore acqueo, miscele pi\u00f9 o meno complesse di ossidi e idrossidi (ad es. la limonite e la goethite per il ferro e la bauxite per l\u2019alluminio). I prodotti dell'ossidazione formano sul suolo e sulle rocce delle patine o croste di alterazione dai forti colori (rosso, giallo, bruno, nero). L\u2019ossigeno sottrae elettroni ai metalli e l'eccesso di cariche positive che si viene a creare viene controbilanciato con l'espulsione dalla roccia di cationi. Per questo motivo l'ossidazione favorisce il processo di lisciviazione (rimozione dei soluti per opera dell'acqua circolante nella roccia).\nBiologica.\nAlcune piante e animali sono in grado di generare una disgregazione chimica attraverso la produzione di composti acidi.&lt;br&gt;La forma pi\u00f9 conosciuta di tale processo avviene mediante la produzione da parte delle piante di composti chelanti e altre molecole acidificanti in grado di separare chimicamente nel suolo sottostante i composti contenenti l'alluminio, il ferro e altri metalli, rendendo pi\u00f9 facile il loro dilavamento in occasione di piogge. Anche i prodotti della decomposizione batterica sui resti delle piante morte pu\u00f2 portare alla formazione di acidi organici che, sciogliendosi nell'acqua, favoriscono poi il processo dissolutivo. Produzioni elevate di elementi chelanti possono facilmente intaccare le rocce e il suolo e portare a una podsolizzazione dei terreni.\nAnche l'associazione simbiotica dei funghi con il sistema radicale degli alberi (micorriza) rilascia nutrienti inorganici estratti da minerali come l'apatite o la biotite e li trasferisce alle piante, contribuendo alla loro nutrizione.\nAnche le comunit\u00e0 batteriche hanno un impatto sulla stabilit\u00e0 dei minerali portando al rilascio di nutrienti inorganici. Molte specie di batteri di diversi generi sono in grado di colonizzare superfici minerali e per alcuni di essi \u00e8 stato dimostrato un effetto di promozione della crescita delle piante. I meccanismi che si ipotizza vengano utilizzati da questi batteri includono reazioni di ossidoriduzione e di dissoluzione, accanto alla produzione di agenti meteorizzanti come acidi organici, inorganici e molecole chelanti."}
{"id": "543670", "revid": "1610933", "url": "https://it.wikipedia.org/wiki?curid=543670", "title": "Porcellino d'India", "text": ""}
{"id": "543681", "revid": "1833487", "url": "https://it.wikipedia.org/wiki?curid=543681", "title": "Pasta frolla", "text": "Ingredienti e preparazione.\nLa pasta frolla \u00e8 un impasto di farina, generalmente con un fattore di panificabilit\u00e0 piuttosto basso, e altri ingredienti quali il sale, lo zucchero, il burro e le uova. A questi vengono aggiunti aromi come vaniglia, vanillina o la buccia di un agrume ed eventualmente un pizzico di polvere lievitante. L'impasto \u00e8 lavorato fino ad assumere una consistenza piuttosto compatta che pu\u00f2 variare a seconda della ricetta e della quantit\u00e0 degli ingredienti che saranno aggiunti e dell'uso che se ne far\u00e0.\nL'impasto dolce \u00e8 utilizzato per produrre torte, dolci, biscotti e molte variet\u00e0 di pasticcini da cuocere in forno. Dopo la cottura assume un aspetto piuttosto friabile perch\u00e9 nell'impasto non figurano gli albumi d'uovo.\nL'ingrediente pi\u00f9 importante \u00e8 il burro, ma questo pu\u00f2 essere sostituito con altri grassi come la margarina o l'olio. La stessa funzione pu\u00f2 svolgere la ricotta. Il burro deve essere a temperatura ambiente in modo tale da essere facilmente lavorabile. Importante \u00e8 evitare il surriscaldamento del burro poich\u00e9 l'impasto risulterebbe elastico come nel caso di grassi liquidi. La percentuale di burro \u00e8 variabile, in genere circa la met\u00e0 del peso della farina, ragion per cui la pasta frolla \u00e8 molto calorica (400\u00a0kcal circa per 100\u00a0g).\nDi paste frolle ne esistono di diversi tipi e per diversi utilizzi: pasta frolla per biscotti, per crostate e frolla montata usata per realizzare biscotti e prodotti di piccola pasticceria che risulteranno estremamente friabili e di consistenza tendente al cremoso, data la quantit\u00e0 di burro impiegata. Un tipo particolare \u00e8 la frolla \"ovis mollis\", ovvero frolla in cui si utilizzano tuorli d'uovo sodi e setacciati; con questa frolla si ottengono biscotti e pasticcini friabilissimi, quasi farinosi, un risultato da fine pasticceria."}
{"id": "543683", "revid": "1652635", "url": "https://it.wikipedia.org/wiki?curid=543683", "title": "Dead Letter Office", "text": "Dead Letter Office \u00e8 una raccolta pubblicata dalla I.R.S. Records del gruppo musicale R.E.M. pubblicato nel 1987, nella quale vengono inserite le 20 canzoni meno famose del gruppo.\nIl disco.\nIl disco raccoglie contemporaneamente 17 b-side di singoli (tranne \"Windout\", facente parte della colonna sonora del film \"Bachelor Party - Addio al celibato\"), dalla traccia 16 alla traccia 20 le canzoni dell'EP \"Chronic Town\", mentre le tracce 21-22 sono bonus track inserite nella ristampa del 1993 pubblicata dalla EMI.\nAll'interno del libretto si hanno tre copertine: due di \"Dead Letter Office\" e la copertina di \"Chronic Town\". I colori che prevalgono nella copertina e nel retro sono il verde, il grigio e il marrone.\nTra le particolarit\u00e0 dell'album, si segnala la canzone \"Voice of Harold\". Sulla base di \"7 Chinese Bros.\", dall'album \"Reckoning\", Stipe legge le informazioni presenti su un disco in vinile di musica sacra trovato nella sala di registrazione (\"The Joy of Knowing Jesus\", del gruppo The Revelaires).\nNon tutte le canzoni dell'album sono dei R.E.M.. Alcune tracce, infatti, sono delle \"cover\" di canzoni di altri artisti. In particolare, \"There She Goes Again\", \"Pale Blue Eyes\" e \"Femme Fatale\" sono dei Velvet Underground, \"Crazy\" \u00e8 dei Pylon, \"Toys in the Attic\" \u00e8 degli Aerosmith e \"King of the Road\" \u00e8 di Roger Miller."}
{"id": "543685", "revid": "1442080", "url": "https://it.wikipedia.org/wiki?curid=543685", "title": "Ember to Inferno", "text": "Ember to Inferno \u00e8 il primo album in studio del gruppo musicale statunitense Trivium, pubblicato il 14 ottobre 2003 dalla Lifeforce Records.\nNel 2016 l'album \u00e8 stato ripubblicato in due versioni differenti: la versione standard dell'album, ormai considerata quasi introvabile, e una versione intitolata \"Ember to Inferno: Ab Initio\", contenente 13 tracce bonus, tutti brani estratti dai primi tre demo del gruppo pubblicati tra il 2001 e il 2004.\nTracce.\nTesti e musiche di Matt Heafy, arrangiamenti musicali di Matt Heafy e Travis Smith, eccetto dove indicato."}
{"id": "543688", "revid": "78273", "url": "https://it.wikipedia.org/wiki?curid=543688", "title": "GiovanBattista Lazagna", "text": ""}
{"id": "543691", "revid": "287204", "url": "https://it.wikipedia.org/wiki?curid=543691", "title": "Schwarzach", "text": ""}
{"id": "543693", "revid": "1718925", "url": "https://it.wikipedia.org/wiki?curid=543693", "title": "Nocera Inferiore", "text": "Nocera Inferiore (\"Nucera\" in napoletano, : , localmente ) \u00e8 un comune italiano di abitanti della provincia di Salerno in Campania.\nLa sua storia, fino al 1851, \u00e8 intrecciata con quella della confinante Nocera Superiore: le due citt\u00e0 hanno infatti una comune origine ed hanno sempre fatto parte di un'unica comunit\u00e0.\nAntichissima citt\u00e0 di origine etrusca, al suo nome \u00e8 legato un alfabeto e batt\u00e9 moneta durante la fase sannitica. Cicerone la defin\u00ec una delle citt\u00e0 principali della Campania. \u00c8 sede di una diocesi dal III secolo. \u00c8 stata teatro di due storiche battaglie, la battaglia dei Monti Lattari e la Battaglia di Nocera. Nel 1806 lo scioglimento di Nocera dei Pagani diede origine a cinque comuni: Nocera San Matteo, Nocera Corpo, Pagani, Sant'Egidio del Monte Albino e Corbara.\nNocera Inferiore ospita un tribunale, un ospedale e numerosi istituti superiori e licei. Possiede due uscite autostradali su due diverse direttrici (l'A3 e l'A30). \u00c8 capolinea della ferrovia Codola-Nocera Inferiore, e della circumsalernitana.\nGrazie alle aree di particolare pregio naturalistico, fa parte dell'area tutelata del Parco regionale dei Monti Lattari e del Parco regionale Bacino Idrografico del fiume Sarno.\nGeografia fisica.\nTerritorio.\nConsiderata tradizionalmente \u00abla capitale dell'Agro nocerino-sarnese\u00bb, valle a est del Vesuvio, la citt\u00e0 sorge lungo la dorsale settentrionale dei monti Lattari. \u00c8 posta a 43 metri sul livello del mare. L'altitudine minore \u00e8 di 18\u00a0m s.l.m., quella maggiore raggiunge i 1.075\u00a0m s.l.m. (sommit\u00e0 del Monte Albino), per una escursione altimetrica di 1057\u00a0m.\nIl grado di sismicit\u00e0 \u00e8 medio (pericolosit\u00e0 sismica 2). La citt\u00e0 risente delle scosse provocate dall'attivit\u00e0 del Vesuvio, da cui dista circa 20\u00a0km. La citt\u00e0 \u00e8 fuori dalla \"zona rossa\", ma rientra nella \"zona gialla\" siccome i venti dominanti che lambiscono la cima del vulcano hanno sempre trasportato in citt\u00e0 lapilli e detriti.\nIn passato \u00e8 stata interessata pi\u00f9 volte da eventi sismici che hanno avuto il loro epicentro in diverse zone del sud Italia. Il pi\u00f9 violento \u00e8 stato il Terremoto dell'Irpinia del 23 novembre 1980.\nAssetto idrogeologico.\nL'assetto idrogeologico dell'area \u00e8 fortemente instabile. Oltre ai fenomeni di alluvioni occasionali e ciclici (la storia ne ricorda diverse, anche funeste), il territorio \u00e8 soggetto a frane. Precipitazioni di carattere eccezionale possono portare a colate di fango dalle conseguenze spesso mortali.\nL'ultimo fenomeno si verific\u00f2 il 4 marzo 2005, quando una frana in localit\u00e0 Santa Croce (verso il confine con Nocera Superiore) caus\u00f2 la morte di tre persone. In passato una frana di dimensioni minori interess\u00f2 un tratto dell'A3, travolgendo alcune auto in transito causando un morto; eventi storici hanno coinvolto nel XIII secolo il convento di Santa Chiara e nel XVIII secolo il Santuario di Santa Maria dei Miracoli di Mont'Albino.\nOrografia.\nLa citt\u00e0 sorge in una valle, chiusa a sud dal Monte Albino, versante settentrionale dei Monti Lattari, e a nord da una serie di rilievi collinari dei Monti Picentini; a est il territorio \u00e8 aperto verso Nocera Superiore e Cava de' Tirreni, mentre ad ovest la valle \u00e8 chiusa parzialmente dalla collina di San Pantaleone, per poi aprirsi verso la piana del Sarno, il golfo di Napoli ed il Vesuvio.\nLe ultime propaggini dei Monti Picentini, sono rappresentate dai rilievi collinari di Torricchio, Chivoli e della collina di Sant'Andrea (nota in passato come monte di San Francesco o collina del Parco).\nIdrografia.\nLa citt\u00e0 \u00e8 attraversata dai torrenti Cavaiola e Solofrana, che si uniscono in pieno centro formando l'Alveo comune nocerino, che sfocia nel fiume Sarno, il quale corre per un piccolo tratto periferico del territorio cittadino.\nSono presenti, inoltre, piccoli torrenti come la \"Matrognana\", che scende da Mont'Albino (montagna che fa parte dei Monti Lattari), alcuni rivi che scorrono nelle zone delle \"starze\", che sono soggetti a straripamenti frequenti nelle giornate di forti piogge, e il rio Santa Marina nella zona di Fiano (ai confini con Lavorate di Sarno).\nPresente anche un laghetto detto \"San Mauro\" (nella omonima zona della citt\u00e0), la cui portata \u00e8 notevolmente ridotta rispetto al passato.\nCorsi d'acqua principali\nClima.\nIl clima della citt\u00e0 \u00e8 mediterraneo, inserita nella zona climatica C. Un detto popolare dice che per capire che tempo far\u00e0 bisogna \"guardare verso Castellammare\", cio\u00e8 ad ovest: a causa dell'influenza che il Vesuvio esercita a livello di correnti, si crea intorno ad esso un vortice che convoglia i sistemi nuvolosi provenienti dal mare verso la valle del Sarno.\nLe temperature medie rilevate dalle due stazioni meteorologiche presenti in citt\u00e0 non sono mai troppo basse in inverno ed estremamente elevate in estate, tuttavia le temperature percepite sono pi\u00f9 estreme in quanto risentono dell'elevata umidit\u00e0 che la conformazione orografica del luogo fa stazionare in citt\u00e0.\nI venti raramente sono molto forti. Le precipitazioni sono frequenti dall'autunno sino alla primavera, e scarse in estate.\nOrigini del nome.\nLe vicendevoli leggende narrano di una principessa etrusca che sarebbe scappata dalla citt\u00e0 natia per amore, e sarebbe venuta a morire in queste zone. In suo ricordo il padre avrebbe eretto una citt\u00e0 che avrebbe perpetuato il suo ricordo, dandole il suo nome: \"Nuceria\".\nPriva di fondamento \u00e8 anche la leggenda della grande alluvione che spazz\u00f2 via un intero bosco lasciando in piedi un solo albero di noce (dal latino \"nux, nucis\" - Nuceria), che tuttavia conserva la memoria delle alluvioni che certamente dovevano essere frequenti in una pianura fluviale.\nLa verit\u00e0 circa l'origine del nome (e quella bellicosit\u00e0 delle popolazioni confinanti di cui sopra) \u00e8 venuta dallo studio delle iscrizioni sulle monete della citt\u00e0 (Nuceria aveva una propria zecca), vi si legge il primo nome della stessa: \"Nuvkrinum Alafaternum\". Analizzando queste due parole i linguisti hanno scisso i termini in questo modo:\n\"nuv + krin -um alafartern -um\": letteralmente: Nuova (= nuv) Rocca (= krin) degli Alfaterni.\nIl nome odierno, Nocera Inferiore, deriva dall'italianizzazione del toponimo \"Nuceria\" (anche se la /u/ \u00e8 rimasta nell'accezione popolare e dialettale) e dalla posizione geografica della citt\u00e0 che, nel 1806, nacque dalla frantumazione di Nocera dei Pagani, sancendo la nascita di cinque comuni, tra cui le due Nocera, differenziate a seconda dell'altezza sul livello del mare.\nTale nome, tuttavia, ricorre in una pluralit\u00e0 di toponimi (Nocera Tirinese, Nocera Umbra) attinenti a zone geografiche dalle influenze linguistiche primigenie differenti. Pertanto, ignorando la fonte primaria di epoca sannitica, c'\u00e8 chi opterebbe per un'origine latina da \"nucerium\" (\u2018noceto\u2019).\nStoria.\nEt\u00e0 antica.\nLe prime testimonianze relative ad una frequentazione della citt\u00e0 risalgono al periodo noto come Bronzo Antico (2000-1800 a.C. circa).\nLa nascita di Nuvkrinum Alafaternum, la \"nuova citt\u00e0\", (che rappresenta il nucleo della futura Nuceria Alfaterna), \u00e8 datata intorno al VI secolo a.C.\nL'alfabeto nucerino.\nDurante gli scavi del teatro ellenistico-romano di Pareti, nel comune di Nocera Superiore, \u00e8 emersa un'estesa necropoli. Il reperto pi\u00f9 interessante \u00e8 rappresentato da un'oinochoe (una brocca) in bucchero che presenta un'iscrizione, che, da destra verso sinistra, reca la scritta, traslitterata, \"Bruties esum\" (letteralmente: \"Sono di Bruto\").\nL'iscrizione di Nocera potrebbe perdersi tra le centinaia di altre iscrizioni etrusche se non fosse per una particolare lettera, a forma di alberello, che non si \u00e8 ancora riscontrata altrove.\nCi\u00f2 \u00e8 bastato ai linguisti per farli parlare di un alfabeto nucerino.\nLe tufare.\nLa ricchezza della citt\u00e0, oltre che dalla fertilit\u00e0 dei suoli, proviene dalla peculiarit\u00e0 del suo sottosuolo, da cui si estrae il tufo grigio (che ha nei suoi inclusi un microcristallo, inizialmente, chiamato: nocerite). Ottimo materiale da costruzione (a Pompei si parla di una \"et\u00e0 del tufo\" dal 200 all'80 a.C.).\nUn'ulteriore testimonianza del gran lavoro che doveva esserci nelle tufare della citt\u00e0 (alcune delle quali si trovano nell'odierna zona di Fiano, le altre esistenti nella zona Pietraccetta-Piedimonte furono usate anche come ricoveri nel corso della seconda guerra mondiale), ci viene dalla testimonianza di Senofonte Efesio (scrittore greco vissuto, stando al lessico Suda, tra il II e il III secolo d.C.), il quale nel suo romanzo \"Racconti Efesi intorno ad Abrac\u00f3me e Anzia\", dopo varie peripezie, fa giungere il suo protagonista a Nuceria, in Campania, a lavorare nelle cave di pietra.\nNuceria Alfaterna.\nAgricoltura e commercio resero, cos\u00ec, molto ricca la citt\u00e0, che durante il V-VI secolo fu a capo della Confederazione Sannitica Meridionale, comandando su citt\u00e0 quali Pompei (che rimase suo porto fino praticamente al disastro del 79 d.C.), Stabiae e Sorrento.\nDurante le guerre sannitiche la citt\u00e0 fu ostile ai romani, ma, sebbene sconfitta, non fu rasa al suolo.\nI nucerini rimasero d'ora in poi, sempre fedeli a Roma.\nDopo la rovina annibalica la citt\u00e0 batt\u00e9 moneta.\nNon cedettero neanche alle lusinghe e all'esercito di Annibale, che rase al suolo la citt\u00e0.\nAlla fine della seconda guerra punica i romani, mentre i superstiti dei nucerini erano ospitati nella vicina Avella, ricostruirono la citt\u00e0 pi\u00f9 grande e pi\u00f9 bella di prima.\nLa fase romana: Nuceria Costantia.\nDivenuta \"municipium\" Nuceria Alfaterna fu iscritta alla trib\u00f9 \"Menenia\". In epoca triumvirale (42 a.C.) l'appellativo \"Alfaterna\" fu sostituito da Costantia, dando, cos\u00ec, alla citt\u00e0 il nome di Nuceria Costantia.\nCittadini illustri furono Publio Sittio, esule nucerino in Africa, che dopo le guerre civili tra Cesare e Pompeo, si vide assegnato met\u00e0 del regno di Mauretania, dove fond\u00f2 alcune colonie ispirandosi alla sua patria.\nAltro nucerino illustre fu Marco Nonius Balbus. Originario di Nuceria, trasfer\u00ec la sua residenza ad Ercolano, citt\u00e0 di cui divenne benefattore. Fece carriera anche a livelli molto alti: ricopr\u00ec, infatti, le cariche di pretore prima e proconsole della provincia di Creta e di Cirene. Nel 32 a.C. fu poi tribuno della plebe e partigiano di Ottaviano.\nDi origini nucerine, se non proprio nato nella citt\u00e0, \u00e8 l'Imperatore Aulo Vitellio Germanico. Aulo Vitellio Germanico cresciuto a Capri, sotto Tiberio, fu il secondo a salire sul trono durante l'anno detto \"dei quattro imperatori\".\nLa deduzione della colonia.\nNuceria nel 57 d.C. fu dedotta colonia romana da Nerone.\nSi tratt\u00f2 di un duro colpo per la vicina Pompei, la quale dovette probabilmente perdere parte del suo territorio agricolo in favore della nuova colonia.\nLa circostanza dovette essere uno dei motivi scatenanti della famosa rissa avvenuta all'anfiteatro di Pompei del 59 d.C. ricordata da Tacito.\nL'eruzione del 79.\nNuceria fu interessata certamente dal catastrofico terremoto verificatosi a Pompei nel 62 d.C.\nTuttavia l'eruzione del 79 dovette provocare in citt\u00e0 pi\u00f9 che altro panico, e non furono i suoi effetti immediati a dare dei problemi, ma i suoi effetti a lungo termine, come l'impoverimento della fertilit\u00e0 proverbiale dei suoi suoli e la scomparsa del vicino porto.\nLa pi\u00f9 antica diocesi della Campania inferiore.\nLa religione cristiana dovette attecchire presto in citt\u00e0, che conta anche due martiri: i santi Felice e Costanza.\nSecondo alcuni la prima comunit\u00e0 cristiana nucerina risalirebbe allo sbarco di Paolo a Pozzuoli, quando Prisco, venerato poi come Santo, si sarebbe diretto verso sud per diffondere \"l'evangelo\", la \"buona novella\".\nSecondo alcuni nella sua casa si sarebbe tenuta la famosa ultima cena di Cristo.\nTra i miracoli attribuiti al santo, quello di aver trasportato a Nocera, da Roma una fontana donatagli dal papa (fontana che si conserva ancora nel piazzale della Cattedrale).\nChe Prisco sia stato il primo vescovo della citt\u00e0 \u00e8 certo, ma \u00e8 pi\u00f9 probabile che si sia trattato di un pastore del III secolo (ricordato da San Paolino da Nola), epoca alla quale \u00e8 pi\u00f9 plausibile che risalga la diocesi.\nLe reliquie del Santo sono conservate nella Basilica Cattedrale a lui dedicata, nel quartiere Vescovado di Nocera Inferiore.\nLa comunit\u00e0 cristiana nucerina dovette essere subito forte come testimonia una curiosa scoperta del Bonucci a Portaromana: degli idoli pagani cautamente nascosti sotto il pavimento di un edificio di et\u00e0 imperiale. Erano gli adepti dell'antica religione ad aver paura dei cristiani.\nNel 498 viene esiliato a Nocera l'antipapa Laurenzio. Eletto papa insieme a Simmaco, perde la carica dopo un clima da guerra civile. A Nocera ricopre, quindi, la carica di Vescovo.\nFino al 1260 la sede vescovile fu presso il Battistero paleocristiano di Santa Maria Maggiore (ora nel territorio di Nocera Superiore). La sede vescovile fu poi soppressa e ripristinata dopo oltre un secolo, nel 1386, da papa Urbano VI. Da quella data la sede vescovile \u00e8 l'attuale Vescovado.\nSebbene il Martirologio Romano proponga come data il 16 settembre, la celebrazione di San Prisco, Santo Patrono di Nocera Inferiore, avviene il 9 maggio.\nMedioevo.\nDopo la caduta dell'impero romano d'occidente, la citt\u00e0 fin\u00ec in mano bizantina. Dovette trattarsi di un periodo di lenta ripresa per la citt\u00e0, come testimonia la costruzione, nel VI secolo d.C., dello splendido battistero paleocristiano di Nocera Superiore.\nNella campagna nocerina fu sconfitto l'esercito gotico e mor\u00ec il loro re Teia nella Battaglia dei Monti Lattari durante la Guerra gotica.\nDopo l'arrivo dei longobardi (603) il sempre ambito territorio continuava ad esercitare il suo fascino e i duchi longobardi se lo dovettero contendere molto. Numerosi \"folii\" testimoniano le transazioni commerciali che avvenivano sotto il patronato dei notai, nella divisione delle fertili terre.\nLe mura perdono la loro funzione difensiva (nella frazione Pareti le crepe della fortificazione vengono sfruttate dai fornai). Il sito della citt\u00e0 comincia a spopolarsi. Le popolazioni dell'epoca cercano luoghi pi\u00f9 sicuri. Alcuni scappano verso la Costiera Amalfitana (rimpinguando i nuclei abitati di Amalfi, Maiori e Positano), altri si rifugiano in un posto ben difeso attorno alla Collina del Parco, dando vita al primo nucleo della futura Nocera Inferiore.\nDurante l'VIII secolo la citt\u00e0, seppur frammentata, conserva parte del territorio da lei governato in epoca romana. La \"Contea di Nocera\" si estende per quasi tutta l'area dell'attuale Agro nocerino-sarnese, da Angri fino a Siano, passando per Roccapiemonte e Castel San Giorgio.\nLa citt\u00e0 propriamente detta comprendeva, in quest'epoca, vari casali, tra cui i pi\u00f9 popolosi e importanti erano il Borgo, posto alle pendici della collina del Parco, San Matteo (con la chiesa del X secolo, pi\u00f9 volte restaurata), lungo la direttrice viaria antica Nocera-Stabia (l'attuale corso Vittorio Emanuele, principale strada cittadina nell'Ottocento, dove sono stati rinvenuti resti della via e di un tempio di et\u00e0 romana) e il Vescovado, sede della cattedra vescovile, ai piedi del Monte Albino.\nNel corso del XIII secolo la citt\u00e0 \u00e8 nota nei codici dell'Abbazia di Cava col nome di \"Nuceria Christianorum\" o \"Kristianorum\".\nTale appellativo serv\u00ec per distinguerla dalla Nuceria, \"civitas Saracenorum de Apulia\" citata da Salimbene de Adam nella sua \"Chronica\", l'attuale citt\u00e0 di Lucera, presso la quale Federico II instaur\u00f2 una colonia saracena.\nIl nucleo abitativo si \u00e8 allargato e comprende le attuali Pagani, Sant'Egidio del Monte Albino e Corbara.\nLa citt\u00e0 fu attaccata e presa nel 1096 dalle truppe di Ruggero II di Sicilia.\nFurono, cos\u00ec, i Normanni a prendere possesso del borgo. Venne da loro ingrandito il castello sulla collina del parco, con la realizzazione della torre normanna, e molti conventi sorsero alle pendici della collina: il complesso delle monache di clausura di Sant'Anna ed il convento francescano di Sant'Antonio.\nAll'incirca all'anno 1000 risale anche uno splendido esempio di insediamento rupestre di et\u00e0 medievale: la chiesetta di Sant'Angelo in Grotta.\nFu, poi, feudo dei Filangieri, dei Latro, dei Zurolo (o Zurlo).\nIl Castello del Parco.\nNel castello del Parco si registrarono alcune presenze importanti. Furono, infatti, ospiti del maniero nocerino Dante e Boccaccio e vi nacque San Ludovico d'Angi\u00f2. Vi fu imprigionata la regina Giovanna d'Angi\u00f2. Nel 1385 vi fu assediato, dalle truppe di Carlo III di Napoli, papa Urbano VI (il quale dal castello scomunicava, ogni d\u00ec, e per quattro volte al giorno, tutto l'esercito di Carlo). Per ringraziare il popolo che l'aveva difeso, papa Urbano VI riconfer\u00ec alla citt\u00e0 il ruolo di diocesi, perso alcuni anni prima, quando i nocerini avevano ucciso il vescovo durante una rivolta.\nNocera dei Pagani.\nA partire dal XIV secolo la citt\u00e0 cambia nuovamente nome e acquista la dicitura \"Nuceria Paganorum\" o \"Nocera dei Pagani\". Il termine forse si riferisce alla famiglia Pagano, che era in quel tempo la pi\u00f9 importante della zona. L'esistenza nel Regno di Napoli di un'altra Nocera, in Calabria (Nocera Terinese, CZ), aveva, verosimilmente, reso necessaria una differenziazione dei due comuni.\nIl ducato di Nocera.\nNel Cinquecento, col titolo di Duchi la tennero i Carafa, cui seguirono i de Moura, marchesi di Castel Rodrigo eppoi i Pio di Savoia ed i Valcarcel, per \"maritali nomine\", fino l'abolizione del regime feudale, legge del 2 agosto 1806.\nTiberio Carafa acquist\u00f2 la citt\u00e0 nel 1521 per 50.000 ducati.\nLa dinastia da lui fondata tenne la citt\u00e0 sino al 1647. In quell'anno la citt\u00e0 torn\u00f2 per breve tempo nel Regio Demanio e la Corona.\nNel 1660 pass\u00f2 a nuovi signori, i de Moura, marchesi di Castel Rodrigo, che la terranno fino al 1707, ai quali seguiranno, fino al 1806, i Pio di Savoia e i Valcarcel.\nFurono secoli, soprattutto al tempo del Vicereame spagnolo, assai difficili e funestati da guerre, pestilenze, eruzioni vesuviane, terremoti, alluvioni, a cui per\u00f2 gli abitanti seppero sempre reagire con grande vitalit\u00e0.\nL'elezione dei \"sindaci particolari\" e del \"sindaco universale\".\nIl territorio cittadino della \"nobilissima et illustrissima\" citt\u00e0 di Nocera denominata de' Pagani era ben pi\u00f9 ampio di quello attuale, comprendendo i comuni di: Corbara, Sant'Egidio del Monte Albino, Pagani, Nocera Inferiore e Superiore. L'estensione della citt\u00e0 ne rendeva difficile il governo. La situazione port\u00f2 alla nascita di un sistema amministrativo comunale senza pari nel Regno delle Due Sicilie: ogni casale eleggeva i suoi \"sindaci particolari\", che avevano il dovere di eleggere il \"sindaco universale\" della citt\u00e0. L'elezione rappresentava una festa per il popolo.\nEt\u00e0 moderna.\nAlla met\u00e0 del XVI secolo il generale Giovan Battista Castaldo, dopo aver partecipato al Sacco di Roma, porta in citt\u00e0 un quadro di Raffaello: la Madonna d'Alba, che rester\u00e0 a Nocera per alcuni anni, custodita presso la chiesa di Santa Maria dei Miracoli in Montalbino.\nCresce in questi anni a Nocera il poeta napoletano Jacopo Sannazaro.\nLa citt\u00e0 vive un momento di splendore con i Carrafa, che all'inizio del Cinquecento, cominciarono a costruirsi in citt\u00e0 un grandioso palazzo ducale, decorato da splendidi giardini all'italiana. Accanto al palazzo fu realizzata la chiesa rinascimentale del Corpo di Cristo e il convento francescano di Sant'Andrea, con i frati cappuccini. Nel 1647, sull'onda lunga della rivolta di Masaniello a Napoli, l'insediamento ducale fu distrutto. Persa la connotazione originaria, il palazzo, per volere del re di Napoli Carlo di Borbone divenne, alla met\u00e0 del Settecento, sede di uno dei pi\u00f9 imponenti contingenti militari del regno, \"il Gran Quartiere\" (la \"caserma rossa\").\nVescovi illustri: i Giovio.\nIn concomitanza con il ripristino della perduta diocesi cominciarono i lavori per la costruzione della nuova sede vescovile: la cattedrale di San Marco (meglio conosciuta come San Prisco) al Vescovado (che si vant\u00f2 di possedere le reliquie del profeta biblico Giona trasportate in citt\u00e0, secondo una leggenda, da Ugo de' Pagani nel 1105 al ritorno dalla prima crociata).\nAlla cattedra che fu di San Prisco si alternarono i fratelli comensi Benedetto Giovio e Paolo Giovio.\nIl secolo dei Solimena.\nLa citt\u00e0 conserva un numero straordinario di opere della rinomata (soprattutto all'estero) famiglia di pittori del XVII-XVIII secolo. Angelo Solimena, Francesco Solimena e Orazio Solimena hanno vissuto ed operato in citt\u00e0, in Italia ed all'estero. Questa straordinaria famiglia di artisti si \u00e8 distinta non solo nel campo della pittura, ma anche in quello dell'architettura. \u00c8 di Francesco Solimena il disegno dello splendido campanile del Vescovado, che fa anche da arco d'ingresso al sagrato della cattedrale.\nImportanti loro opere si trovano nelle chiese di Sant'Anna, San Matteo e nella Cattedrale (dove, nella volta di una delle cupole, \u00e8 raffigurato il Paradiso).\nIn questo secolo tutto il quartiere del Vescovado subisce un'intensa opera di riqualificazione urbana, con la realizzazione del palazzo vescovile, del palazzo De Francesco e del Seminario Vescovile.\nIl XIX secolo.\nDa una citt\u00e0 cinque comuni.\nNel 1806, la riforma amministrativa di Giuseppe Bonaparte spezz\u00f2 per sempre l'unit\u00e0 del territorio, e da Nocera dei Pagani nacquero i Comuni di Nocera San Matteo, Nocera Corpo, Pagani, Sant'Egidio del Monte Albino e Corbara. Le due Nocera si riunirono nel 1834, poi nel 1851 si scissero definitivamente nei comuni di Nocera Inferiore e di Nocera Superiore. Nocera fu divisa per le pressioni di alcuni latifondisti napoletani, che poterono, grazie alle nuovi entit\u00e0 comunali, sottrarre delle terre al demanio. Pi\u00f9 volte il consiglio comunale di Nocera Superiore tent\u00f2 di riunirsi a Nocera, ma senza fortuna.\nAttualmente la citt\u00e0 \u00e8 composta da sei Quartieri: Piedimonte - Pietraccetta, Merichi - Cicalesi, quartiere Storico, quartiere Capocasale, quartiere Metropolitano e Casolla - Grotti.\nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nLa stazione ferroviaria.\nIl 18 maggio 1844 fu inaugurata la stazione ferroviaria. Quello che era stato il primo tratto italiano (il percorso Napoli-Portici) fu ampliato fino alla citt\u00e0 di Nocera, la quale ebbe il \"privilegio\" di possedere una delle prime stazioni italiane, oltre che un collegamento veloce e sicuro con la capitale partenopea.\nNocera dispone oggi anche di una seconda stazione ferroviaria, Nocera Mercato, molto piccola e scarsamente utilizzata.\nIl XX secolo.\nGli inizi del nuovo secolo furono ferventi per la citt\u00e0 di Nocera Inferiore: l'importante caserma, la stazione ferroviaria, il liceo classico (il \"Gian Battista Vico\" che, fondato nel 1865, rappresenta uno dei pi\u00f9 antichi istituti del mezzogiorno), rappresentarono elementi fondamentali per il suo sviluppo.\nDal 1861 al 1927 Nocera fu capoluogo di mandamento, nel Circondario di Salerno.\nGli istituti di cura mentale fecero di Nocera un campo privilegiato per le scoperte in campo psichiatrico di Marco Levi Bianchini. L'istituto (oggi sede dell'ASL SA 1) dispone di una ricca biblioteca storica sull'argomento. A Nocera Levi Bianchini tradusse per la prima volta in Italia le opere di Sigmund Freud.\nL'ospedale psichiatrico \"Vittorio Emanuele II\" fu istituito nel 1883 sfruttando i locali dell'ex convento degli olivetani, ed ospit\u00f2 malati provenienti dalle provincie di: Salerno, Avellino, Foggia, Bari, Campobasso, Cosenza.\nErano presenti, inoltre, un ospedale civile (il \"Santa Elisabetta\", in via Libroia) e un \"Ospedale militare\" (adiacente alla \"piazza d'armi\", in viale San Francesco).\nNel 1910 la voglia di sport diede modo a Carlo Cattapani di fondare, il 1\u00ba febbraio, l'Associazione Giovanile .\nLo sfruttamento delle risorse delle sue fertili terre fecero fiorire l'industria conserviera. La citt\u00e0, gi\u00e0 attiva industrialmente per via della famiglia Wenner, fondatrice delle MCM (Manifatture Cotoniere Meridionali), s'arricch\u00ec di \"cento ciminiere\" dovute alle fabbriche dedite alla trasformazione dei prodotti conservieri (su tutti il celeberrimo pomodoro San Marzano). Il benessere che ne consegu\u00ec fu notevole, ma tuttavia poco duraturo: la classe imprenditoriale si dimostr\u00f2 immatura a reggere la sopraggiunta ricchezza.\nSono gli anni in cui comincia lo scempio edilizio della citt\u00e0, oggi sotto gli occhi di tutti.\nLa citt\u00e0 disponeva al tempo di cinque cinema (di cui due teatro) che ospitavano le pi\u00f9 importanti riviste nazionali (famosa l'esibizione di Tot\u00f2).\nIn epoca fascista viene costruita una nuova sede per il Liceo Classico. L'imponente edificio viene realizzato a forma di \"M\" per compiacere Mussolini.\nViene realizzata una nuova caserma (che prender\u00e0 il posto della \"Caserma rossa\"): la Libroia, attualmente sede del 45\u00ba Battaglione trasmissioni \"Vulture\".\nMartoriata dalla criminalit\u00e0 negli anni settanta, e dal sacco edilizio degli anni sessanta-settanta, oggi la citt\u00e0 sta lentamente riprendendo il fervore culturale che l'ha caratterizzata nei decenni scorsi.\nXXI secolo.\nLa citt\u00e0 \u00e8 sede di numerosi uffici e banche. Di un \"Reparto territoriale\" dei Carabinieri, un Commissariato della Polizia di Stato e Guardia di Finanza (questi ultimi due ospitati negli edifici della Cittadella Giudiziaria), inoltre un Tribunale e una Procura della Repubblica.\n\u00c8 allocata a Nocera anche l'ex ASL Salerno 1, erede della vecchia USL 50 della Regione Campania, con il moderno ed efficiente Ospedale Umberto I.\nIn citt\u00e0 si svolgono importanti manifestazioni di carattere regionale (Tesori e sapori dell'antica Nuceria) e nazionale (Jazz in Parco). \u00c8 saltata agli onori della cronaca per il costruendo teatro all'aperto, firmato dall'architetto portoghese Eduardo Souto de Moura.\nSimboli.\nIn araldica il noce \u00e8 simbolo di innocenza e virt\u00f9 perseguitata. Presso alcuni simboleggia anche nozze felici in quanto anticamente nei conviti nuziali erano sempre offerte le noci.\nIl gonfalone \u00e8 formato da un drappo rettangolare in damasco di colore verde spiegato verticalmente e terminante sul lato inferiore con frangia d'oro. Al centro \u00e8 presente lo stemma del noce nocerino; ai lati vi \u00e8 la scritta \u2013\"URBS NUCERIA\"\u2013 in caratteri romani maiuscoli con la scritta \u2013\"Citt\u00e0 di Nocera Inferiore\"\u2013 convessa verso l'alto. Il gonfalone \u00e8 completato da parti metalliche in oro, cravatta tricolore con cordone e fiocco d'oro, ricami in oro, frangia d'oro e bullette d'oro.\nStemma e gonfalone sono stati concessi con decreto del Presidente della Repubblica del 20 dicembre 2013.\nMonumenti e luoghi d'interesse.\nArchitetture religiose.\nAltre chiese e cappelle.\nParrocchie\nChiese non parrocchiali\nCappelle principali\nStrutture scomparse\nAree naturali.\nIl territorio cittadino fa parte di due parchi regionali della Campania:\nA Nocera sono presenti, inoltre, diverse aree verdi. Si tratta per lo pi\u00f9 di piccoli parchi attrezzati di carattere rionale e dalle estensioni modeste. Tra queste la principale (anche per motivi storici) \u00e8 la villa De Sauget.\nDi dimensioni decisamente rilevanti e veri e propri \"polmoni verdi\" nel territorio cittadino, sono le alture che circondano il centro urbano.\nSociet\u00e0.\nEtnie e minoranze straniere.\nAl 31 dicembre 2017 a Nocera Inferiore risultano residenti cittadini stranieri. Le nazionalit\u00e0 pi\u00f9 numerose sono:\nLingue e dialetti.\nIl dialetto nocerino corrisponde alla lingua napoletana con piccole variazione diatopiche rispetto al napoletano standard. Caratteristica peculiare della pronuncia nocerina \u00e8 la \"e\" sempre aperta: \"Nuc\u00e6ra\", \"caf\u00e6\", \"sacch\u00e6tta\" (Nocera, caff\u00e8, sacchetta).\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; il comune appartiene alla diocesi di Nocera Inferiore-Sarno.\nLa particolare conformazione urbanistica che la citt\u00e0 di Nocera ha avuto in passato, divisa in villaggi separati da ampi spazi coltivati e ampi giardini di ville e palazzi, ha fatto s\u00ec che in citt\u00e0 le varie feste popolari non siano sentite in egual modo da tutta la popolazione.\nLo stesso discorso vale anche per la festa principale della citt\u00e0, San Prisco, patrono della citt\u00e0 e della diocesi, festeggiato principalmente nella zona del Vescovado pur con il coinvolgimento dell'intera popolazione cittadina.\nDurante la settimana \"in albis\" particolare devozione \u00e8 riversata nei confronti statua della Madonna dei Miracoli, conservata nell'omonimo santuario di Montalbino. Qui sono conservate le statue dei santi Eligio (protettore degli animali) ed Emiddio (protettore contro i terremoti) che vengono portate in processione per le vie del centro cittadino.\nL'altra confessione cristiana presente \u00e8 quella Evangelica con una comunit\u00e0:\nFra le altre religioni sono presenti una Sala del Regno dei testimoni di Geova e una piccola moschea islamica, ubicata in via Gramsci (Capo Casale).\nTradizioni e folclore.\nIn citt\u00e0, i festeggiamenti sono sentiti nei vari rioni. I Santi pi\u00f9 venerati sono San Prisco, patrono della citt\u00e0, al Vescovado; Santa Lucia e Sant'Agnello per la zona dei tre casali; Santa Rita a Casolla; San Giovanni Battista a Cicalesi; Santa Maria dei Miracoli a Montalbino. Dal luglio 2015 dopo ben 30 anni dall'ultima volta, sono ritornati i festeggiamenti di ordine civile in onore di S. Anna.\nData la capillare presenza francescana in citt\u00e0, con tre conventi (i cappuccini del convento di Sant'Andrea, i minori conventuali del convento di Sant'Antonio e le clarisse del monastero di Santa Chiara) la popolazione sente molto la festa di Sant'Antonio da Padova.\nSentita dalla popolazione \u00e8 anche la festa dedicata all'Assunzione di Maria, che si tiene nella frazione di Materdomini di Nocera Superiore. Tale ricorrenza vede ancora oggi la preparazione di altari dedicati alla Madonna Assunta nei cortili del centro storico.\nIl 16 agosto nel Casale del Pozzo si festeggia San Rocco.\nI riti della quaresima e della settimana santa.\nSono sentiti, infine, i riti della quaresima e della settimana santa.\nDurante la quaresima nei cortili, soprattutto in passato, si innalzavano dei fantocci raffiguranti la \"quaresima\".\nDurante il gioved\u00ec santo, dopo la messa \"in coena domini\" \u00e8 tradizione per le chiese addobbarsi per ricordare l'ultima cena, mentre i cittadini effettuano il cosiddetto \"struscio\", una passeggiata che deve culminare nella visita ad almeno tre chiese (o comunque un numero dispari di templi).\nLa processione del venerd\u00ec santo.\nLa processione del venerd\u00ec santo parte dalla parrocchia di San Matteo (la chiesa madre della citt\u00e0). \u00c8 composta dalle statue dell'Addolorata e di Ges\u00f9 morto che sono seguite da un corteo di donne velate e vestite di nero, le \"vedove\", che seguono il Cristo intonando canti di lutto.\nSi snoda soprattutto per i cosiddetti \"tre casali\" (Capo Casale, Casale del Pozzo e Casale Nuovo), dove la manifestazione \u00e8 pi\u00f9 sentita.\nIn serata arriva davanti alla chiesa del Corpo di Cristo dove si uniscono al corteo il vescovo e le autorit\u00e0 cittadine.\nFa cos\u00ec ritorno verso la chiesa di San Matteo dalla quale il vescovo impartisce la benedizione alla folla.\nLa processione del luned\u00ec e del marted\u00ec in albis.\nLa processione che si svolge luned\u00ec e marted\u00ec in albis, vede tanti animali accompagnare le statue della Madonna, di Sant'Eligio e di Sant'Emiddio per le strade del centro antico e della citt\u00e0 e poi per i tornanti di Montalbino, fino a raggiungere il Santuario di Santa Maria dei Miracoli.\nIl marted\u00ec di Pasqua, la \"pasquetta nocerina\".\nUna caratteristica specifica della citt\u00e0 \u00e8 festeggiare la pasquetta il marted\u00ec \"in albis\" e non il luned\u00ec.\nTale avvenimento risale alla fine del XVI secolo, quando nocerini e paganesi avevano l'usanza di arrampicarsi il luned\u00ec verso il Santuario di Santa Maria dei Miracoli di Mont'Albino.\nNel 1597 monsignor Carlo Baldini, dopo numerosi incidenti tra cittadini nocerini e paganesi durante la pasquetta, stabil\u00ec che i residenti di Pagani festeggiassero la pasquetta il luned\u00ec \"in albis\" mentre i nocerini si potessero recare al santuario il giorno successivo, ed il resto della settimana (a seconda della classe sociale).\nTale usanza si mantiene ancora oggi.\nLa tammorriata.\nAnche se non rappresenta un \"culto\" come nelle citt\u00e0 limitrofe, anche a Nocera si balla la tammorriata, per la quale esiste uno stile detto \"nocerino\" (termine inteso come \"dell'agro nocerino-sarnese\") che prevede una maggior partecipazione della pantomimica con avvicinamento frequente dei corpi, movimenti oscillatori del bacino, piegamenti sulle gambe, intenso e variato muovere delle braccia.\nSanit\u00e0.\nASL.\nA Nocera ha operato la ASL SALERNO 1 che comprendeva i comuni dell'agro nocerino-sarnese, Cava de' Tirreni e la costiera amalfitana per un totale di circa 370.000 abitanti, per un totale di sei plessi ospedalieri: l'Umberto I di Nocera Inferiore, l'Andrea Tortora di Pagani, il Santa Maria Incoronata dell'Olmo di Cava de' Tirreni, il presidio di Castiglione di Ravello, il Mauro Scarlato di Scafati e il Martiri del Villa Malta di Sarno. Il territorio \u00e8 diviso in cinque distretti sanitari di base.\nOggi la provincia di Salerno fa riferimento ad un'unica ASL, con sede nel capoluogo.\nOspedale Umberto I.\nOspedale riunito delle tre Valli, o Umberto I, viale San Francesco, 2. La struttura che, insieme all'Andrea Tortora di Pagani, forma un ospedale di III livello (come previsto dal Piano Ospedaliero Regionale) ospita le seguenti unit\u00e0 di base: pronto soccorso, nefrologia-emodialisi, chirurgia d'urgenza, gastroenterologia, anestesia e rianimazione, neurologia, otorinolaringoiatria, pneumologia, cardiologia e U.T.I.C., laboratorio di patologia clinica, centro immuno trasfusionale, odontostomatologia e chirurgia maxillofacciale, ortopedia e traumatologia, radiologia, neurochirurgia, urologia, neuroradiologia, pediatria - T.I.N., ostetricia e ginecologia, oculistica, malattie infettive, medicina interna e onco-ematologia, psichiatria.\nCultura.\nLa citt\u00e0 ha una popolazione scolastica di circa 12.000 unit\u00e0. Dato il gran numero di istituti di grado superiore presenti sul territorio accoglie studenti provenienti anche da comuni limitrofi. Per anni, ha rappresentato il centro propulsore culturale per tutto l'agro nocerino.\nSono presenti istituti sia statali che privati.\nSono presenti sei biblioteche di particolare spessore culturale, infatti sono da citare anche raccolte librarie minori come quella del Liceo Classico, e la biblioteca dell'ex ospedale psichiatrico \"Vittorio Emanuele\", dove Marco Levi Bianchini tradusse, primo in Italia, le opere di Sigmund Freud.\nLe strutture museali maggiori riguardano l'archeologia, la storia dell'arte e la fotografia (il cui museo ha annesso il \"Centro provinciale per il restauro fotografico\").\nEsiste una piccola sala espositiva interna anche nel Convento di Santa Chiara.\nIstruzione.\nScuole.\nSono presenti 18 plessi statali divisi in 4 circoli didattici.\nIn citt\u00e0 sono presenti 4 scuole medie.\nScuola Secondaria di Primo Grado Francesco Solimena (primo istituto comprensivo Nocera Inferiore);\nScuola Secondaria di Primo Grado Giuseppe De Lorenzo;\nScuola Secondaria di Primo Grado Ilaria Alpi (Ex Dante Alighieri);\nScuola Secondaria di Primo Grado A. Genovesi.\nLa Francesco Solimena e la Giuseppe De Lorenzo si fonderanno agli inizi degli anni 2000 e prendendo il nome appunto di Solimena - De Lorenzo\nGli istituti superiori presenti in citt\u00e0 sono:\nil Liceo Classico \"Giambattista Vico\";\nil Liceo Scientifico \"Nicola Sensale\";\nil Liceo Psicosociopedagogico (ex Magistrale) \"Galizia\";\nl'Istituto Tecnico Industriale \"Guglielmo Marconi\";\nl'Istituto Professionale per i Servizi Alberghieri e la Ristorazione \"Domenico Rea\";\nl'Istituto Tecnico Commerciale \"Pucci\";\nl'Istituto Professionale per l'Industria e l'Artigianato \"Trani\".\nMedia.\nStampa.\nLa testata storica, in edicola sin dal 1908, \u00e8 il \"Risorgimento Nocerino\", un fenomeno in citt\u00e0, legato anche all'attivit\u00e0 satirica sui vari aspetti della vita cittadina che ha caratterizzato il giornale fin dalle prime uscite. Da alcuni anni ha sospeso le pubblicazioni per poi essere pubblicato nuovamente, in edizione telematica quotidiana, con una nuova registrazione ed una nuova propriet\u00e0, sotto la direzione di Gigi Di Mauro, a partire dal 2012.\nIl \"Monitore\" \u00e8 l'unico periodico in distribuzione gratuita.\n\"Informa Nocera\" \u00e8 un mensile edito e distribuito in forma gratuita dal Comune per informare i cittadini sulla vita e le iniziative della citt\u00e0.\nLa Diocesi stampa un mensile che si chiama \"Insieme\".\nAltre storiche testate locali sono state \"L'Espresso del sud\" di Goffredo Locatelli, \"Cittanova\" di Antonio Pecoraro e \"Dossier Sud\" di Geppino \"Joe\" Marrazzo.\nA livello sportivo, le due maggiori testate, dedicate maggiormente al calcio e dunque legate alle sorti della Nocerina, sono: \"Forza Nocerina\" e \"Nocerina Live\", quest'ultima svolge anche attivit\u00e0 di web radio.\nRadio.\nNel 1974 nacque in citt\u00e0 una delle prime radio libere dell'Italia meridionale. Il suo nome era \"R.D.A.\" (Radio diffusioni dell'agro) e la sua frequenza era 101,300\u00a0MHz.\nFu fondata da un gruppo di giovani appassionati radioamatori ed da altri giovani idealisti, spinti dalla volont\u00e0 di cambiare il mondo. Tante furono le voci che si alternarono ai microfoni della \"R.D.A.\" Importanti furono, all'epoca, la trasmissione in diretta dei risultati delle elezioni politiche con le proiezioni statistiche e le interviste ai politici, le trasmissioni che sempre in diretta davano voce agli ascoltatori sui problemi dell'Agro, le trasmissioni sportive con le dirette dai campi che vedevano impegnate le squadre locali.\nUn'altra emittente R.N.A. (Radio Nocera Amica) divent\u00f2, poi \"E.R.T.A.\", e \"RTA\" (Radio Tele Agro) quando cominci\u00f2 anche le trasmissioni televisive (scomparsa per anni e tornata in vita nel 2012 come RTA Live). Finanziata dalla vecchia DC. L'editore era lo stesso proprietario della scomparsa polisportiva \"Libertas Alfaterna\".\nIn questa radio/televisione hanno mosso i primi passi giovani giornalisti, oggi professionisti, come Fabrizio Failla della RAI e Jolanda Granato.\nNegli anni settanta nacque anche \"Nocera Amica\", con sede in via Gabola, il cui motto era \"Qui la tua fortuna!\" e \"Nocera Radio Attiva\" una radio, nata dalla collaborazione di studenti, di operai, di docenti e intellettuali nocerini della sinistra.\nDalle sue ceneri nacque \"Radio Libera/mente\". Questa Radio organizz\u00f2 i primi concerti in teatro, nell'ampio cinema Modernissimo di via Matteotti: il primo concerto con il famoso gruppo \"Osanna\" di Lino Vairetti e Danilo Rustici, che present\u00f2 in anteprima nazionale il disco \"Suddance\" ed un concerto con il cantautore romano Stefano Rosso.\nOltre alle citate, le emittenti radiofoniche principali sono state: \"Nocera Centro\" con sede a Montalbino, \"Antenna Libera Nocera\", con sede a Capocasale, \"S.O.S.\", con sede a Cicalesi, e \"Radio Studio 56\", con la classica sede in Via Eugenio Siciliano, che negli anni ottanta ha spopolato, con una serie di attivit\u00e0.\nDi carattere non solo religioso \u00e8 \"Radio Kolbe\", 93.700\u00a0MHz, la radio dei frati minori del convento di Sant'Antonio riaperta nel 2010, dopo sei anni. L'emittente fa parte del circuito INBLU.\nDal 1994 \u00e8 presente in citt\u00e0 una Sezione dell'Associazione Radioamatori Italiani, gi\u00e0 Associazione Radiotecnica Italiana, fondata da Ernesto Mont\u00f9 nel 1927 ed eretta ad Ente Morale con DPR 368 del 1950. La Sezione fu costituita da un gruppo di radioamatori e appassionati di radiofonia a valvole. L'Associazione si occupa di divulgazione scientifica e culturale sul mondo delle radiocomunicazioni, nonch\u00e9 di garantire le comunicazioni in caso di emergenza sul territorio della citt\u00e0.\nTeatro.\nNel 2010 \u00e8 stato riaperto lo storico Teatro Diana.\nLa struttura, di propriet\u00e0 comunale, \u00e8 tornata in vita dopo gli ingenti danni che ne costrinsero la chiusura all'indomani del terremoto del 1980.\nCinema.\nFino agli anni cinquanta in citt\u00e0 erano presenti due sale cinematografiche (Modernissimo e Impero) e tre cine-teatri (Diana, Sala Roma e Astoria). Oggi come sala cinematografica \u00e8 funzionante solo la \"Sala Roma\".\nNocera nella cultura popolare.\nLa serie di citazioni di Nocera nella letteratura comincia con Senofonte Efesio (scrittore greco vissuto, stando al lessico Suda, tra il II e il III secolo d.C.), il quale nel suo romanzo \"Racconti Efesini, intorno ad Abrac\u00f3me e Anzia\", dopo varie peripezie, fa giungere il suo protagonista a Nuceria, in Campania, a lavorare nelle cave di pietra.\nLa citt\u00e0 \u00e8 citata anche nel\" Novellino \"di Masuccio Salernitano e nella\" Gerusalemme liberata\" di Torquato Tasso (libri I e XX). Il Tasso fu amico del duca Ferdinando II Carafa al quale dedic\u00f2 anche una delle \"Rime d'occasione e d'encomio\" (la 1411).\nNocera \u00e8 anche la citt\u00e0 che Domenico Rea chiama Nofi. Tra i romanzi pi\u00f9 noti dello scrittore napoletano spicca \"Ninfa plebea\", premio Strega nel 1993, e dal quale Lina Wertm\u00fcller trasse l'omonimo film nel 1996 (non ambientato, per\u00f2, nei luoghi descritti dallo scrittore).\nNocera \u00e8 lo sfondo di tutta l'attivit\u00e0 letteraria legata alla figura dello scrittore Corrado Ruggiero, che vi ha ambientato tutte e cinque le sue opere: \"Rossa Malupina\", \"Ballata Nucerinese\", \"Nuova Nocera York\", \"Gennarina\" e \"Verso sera\".\nValeria Alinovi, giornalista e scrittrice napoletana, ambienta il suo primo romanzo (\"Nevespina\", 2004) nell'ospedale psichiatrico della citt\u00e0 chiamata appunto Nevespina. Si tratta delle vicende (penose) che hanno riguardato la vita e la chiusura del \"Vittorio Emanuele\", ex ospedale psichiatrico della citt\u00e0 di Nocera, oggi rinato come struttura molto efficiente.\nLa citt\u00e0 \u00e8 citata anche, in un contesto ironico, nel \"Terzesimo libro di Sani Gesualdi\" di Nino Frassica, ne \"La vita agra\" di Luciano Bianciardi, in \"Gli spaghetti alla bolognese non esistono\" di Filippo Venturi, e varie altre opere.\n\u00c8 ambientata a Nocera la commedia di Titina De Filippo \"Virata di bordo\".\nNocera nel cinema e nelle serie tv.\nEttore Scola nel suo film \"C'eravamo tanto amati\" ha reso famoso il liceo Classico G.B. Vico, in quanto un suo personaggio (Nicola, interpretato da Stefano Satta Flores) ne \u00e8 un docente. Celebre \u00e8 soprattutto la battuta \"Nocera \u00e8 Inferiore perch\u00e9 ha dato i natali a individui ignoranti e reazionari come voi tre!\" pronunciata da Nicola in risposta alle critiche espresse dai suoi concittadini nei confronti del film \"Ladri di biciclette\" di Vittorio De Sica.\nMa la citt\u00e0 \u00e8 citata anche in altri film, come \"Cos\u00ec parl\u00f2 Bellavista\" di Luciano De Crescenzo e \"Il commissario Lo Gatto\" con Lino Banfi.\nIl film di Lucio Gaudino \"Il camionista\" (2016) \u00e8 stato quasi interamente girato nelle zone periferiche della citt\u00e0 (Casolla e Fosso Imperatore su tutte).\nNegli ultimi anni diverse location della citt\u00e0 sono entrate nel mondo delle serie tv. L'ex Caserma Tofano \u00e8 stata la location dell'ospedale della fiction Rai \"Il commissario Ricciardi\". Nel 2019 lo stadio San Francesco ha ospitato alcune riprese della serie Amazon Prime \"Maradona: sogno benedetto\", la struttura \u00e8 stata usata per girare alcune scene ambientate allo stadio San Paolo, negli anni di Maradona al . Alcune location della citt\u00e0 sono state scelte per la serie \"Witch Legacy\".\nEventi.\nOrganizzato dall'associazione \"Noceracconta\", Jazz in Parco, si svolge, dal 1998 nel cortile di Palazzo Fienga nei mesi di giugno o luglio.\nGeografia antropica.\nUrbanistica.\nLa citt\u00e0 si divide in 6 quartieri (composti da 32 rioni e da 10 localit\u00e0). Nelle zone rurali insistono le cosiddette \"starze\" (\"Starza dei Corvi\", \"Starza San Pietro\", \"Starza Sorrento\"...), le masserie dette \"case\" (\"Casarzano\"...) e le \"contrade\" (\"Zeccagnuolo\"). Il quartiere pi\u00f9 popoloso \u00e8 quello detto \"metropolitano\", che racchiude i rioni del centro cittadino.\nSuddivisioni storiche.\nLa citt\u00e0 di Nocera dei Pagani era divisa in due \"ripartimenti\": Nocera Soprana e Nocera Sottana. Ciascun Ripartimento risultava a sua volta composto da un numero variabile di \"Universit\u00e0\".\nNei primi decenni del Seicento le Universit\u00e0 erano sette, quattro per Nocera Soprana (\"Nocera Corpo\", \"Nocera Sperandei\", \"Nocera San Matteo\" e \"Nocera Tre Casali\") e tre per Nocera Sottana ( \"Pagani e Barbazzano\", \"Nocera Sant'Egidio\" e \"Corbara\"). Ogni Universit\u00e0 era poi costituita da \"Casali\" e nella sola Nocera soprana essi erano 36.\nOgni Universit\u00e0, inoltre, aveva il suo \"Parlamento particolare\" e il \"Sindaco Particolare\".\nNel mese di agosto di ogni anno questi parlamenti eleggevano i \"Sindaci Universali\", in numero di tre, due per Nocera Soprana ed uno per Nocera Sottana. Il \"Parlamento Universale\", poi, decideva su tutte le questioni di interesse generale, quando ci\u00f2 non fosse di competenza dei Sindaci. Questa struttura fu decisa nel 1597 con l'adozione del cosiddetto \"Laudo Baldino\".\nIl regime delle Universit\u00e0 venne abolito dal Governo francese a decorrere dal 15 settembre 1807 e l'antica citt\u00e0 di Nocera d\u00e8 Pagani venne suddivisa in 5 nuovi Comuni: Nocera Corpo, Nocera San Matteo (comprese l'Universit\u00e0 di Nocera Sperandei e l'Universit\u00e0 di Nocera Tre Casali), Pagani (compresa l'Universit\u00e0 di Barbazzano), Sant'Egidio e Corbara.\nNel 1834 Nocera Corpo e Nocera San Matteo si fusero formando l'unico Comune di Nocera.\nNel 1850, infine, i casali orientali formarono il Comune di Nocera Superiore e quelli a ponente dell'alveo Santa Croce formarono il Comune di Nocera Inferiore.\nEconomia.\nAttualmente la citt\u00e0 di Nocera Inferiore \u00e8 essenzialmente un centro commerciale e di servizi.\nIn passato, fino alla rivoluzione industriale di fine ottocento, si \u00e8 caratterizzata per la produzione agricola favorita dalla fertilit\u00e0 dei suoli dell'Agro nocerino-sarnese.\nAgricoltura.\nLe produzioni maggiori hanno riguardato ortofrutta, specie agrumi, pesche, ciliegie. Rinomato in tutto il mondo \u00e8 il pomodoro pelato San Marzano (ma \u00e8 presente anche il tipo \"Roma\"). Prodotti peculiari sono anche il cipollotto nocerino e il peperone giallo, detto anche \"corno di bue\". Note sono anche le coltivazioni di carote, insalata e carciofi.\nLa produzione agricola \u00e8 condizionata dalla variegata orografia e idrografia della citt\u00e0. Le sommit\u00e0 di Montalbino sono coltivate a castagni, mentre i terrazzamenti localizzati lungo i declivi delle aree pi\u00f9 basse sono sfruttati per lo pi\u00f9 per le piante da frutto.\nNell'area pianeggiante si \u00e8 sviluppato il sistema della coltivazione a rotazione concatenata, nel quale le nuove colture sono piantate a fianco alle piante che stanno per essere raccolte. La particolare fertilit\u00e0 del suolo permette di ottenere fino a quattro raccolti all'anno. L'ulivo \u00e8 coltivato lungo i declivi della collina di Sant'Andrea.\nIl mercato ortofrutticolo Pagani-Nocera.\nSecondo in Italia per volume di affari e qualit\u00e0 della merce, nacque nel 1968 per volere dell'onorevole Bernardo D'Arezzo, che unific\u00f2 le strutture presenti nelle citt\u00e0 di Nocera e Pagani.\nOggi il volume di affari della struttura supera i duecento milioni di euro all'anno. Il mercato provvede alla distribuzione di quasi tutta la produzione ortofruttico dell'agro nocerino-sarnese, ma, non limitandosi ai prodotti locali, provvede allo smercio di molti prodotti provenienti da tutto il mediterraneo, nord Africa compreso.\nIndustria.\nLa prima grande attivit\u00e0 industriale insediata nel territorio \u00e8 stata quella relativa alla lavorazione del cotone. Gi\u00e0 durante il regno di Gioacchino Murat (1808-1815) alcune famiglie svizzere avviarono l'industria tessile nell'Agro nocerino-sarnese. Nel 1878 imprenditori svizzeri diedero vita agli insediamenti delle Manifatture Cotoniere Meridionali. In citt\u00e0 tale industria arriv\u00f2 a dare lavoro a 1400 operai (di cui 1170 donne).\nNegli anni quaranta, cinquanta e sessanta la citt\u00e0 era nota come \"la citt\u00e0 delle cento ciminiere\", a testimonianza dello straordinario grado di sviluppo industriale raggiunto.\nPomodori e ortofrutta, ma anche fibre tessili (cotone, lino, canapa) hanno permesso lo sviluppo di industrie di grande rilievo, come quella delle conserve alimentari e di quella tessile. Assai massiccia era anche la presenza di industrie molitorie e delle paste alimentari (molini e pastifici) e di industrie meccaniche (macchine industriali) e scatolifici (latta e cartone). Il polo delle MCM (Manifatture Cotoniere Meridionali), ora scomparso, ha rappresentato un punto di eccellenza nella lavorazione del cotone.\nLe officine meccaniche della ditta Buscetto ha realizzato diversi fari portuali in tutta Italia, tra cui la celebre lanterna di Genova.\nOggi la citt\u00e0 \u00e8 sede di un Distretto industriale (numero 7, Nocera-Gragnano). Parte delle imprese \u00e8 collocata nell'area industriale di \"Fosso Imperatore\". Un'altra area di insediamenti PIP era in progettazione nell'area di Casarzano. Si \u00e8 poi preferito di ampliare l'area di Fosso Imperatore.\nInfrastrutture e trasporti.\nStrade.\nLa citt\u00e0 di Nocera \u00e8 attraversata dall'autostrada A3 Napoli-Salerno, facente parte della Strada Europea E45, nel cui territorio \u00e8 inserita la barriera di Nocera. L'area settentrionale della citt\u00e0 \u00e8 collegata, invece, tramite lo svincolo Nocera-Pagani, all'A30 Caserta-Salerno.\nLe altre strade principali sono:\nLe strade provinciali sono:\nFerrovie.\nLa citt\u00e0 \u00e8 servita dalla stazione di Nocera Inferiore, ubicata lungo la linea Napoli-Salerno, e dalla fermata di Nocera Inferiore Mercato, posta lungo la ferrovia Nocera Inferiore-Mercato San Severino.\nEntrambi gli impianti sono serviti da treni regionali svolti da Trenitalia nell'ambito del contratto di servizio stipulato con la Regione Campania.\nMobilit\u00e0 urbana.\nIl trasporto pubblico urbano \u00e8 gestito mediante autoservizi dal Consorzio Salernitano Trasporti Pubblici.\nAltre linee su gomma, che collegano Nocera ai comuni limitrofi, sono garantite dalla SITA, dalla Leonetti &amp; Gallucci, dalla Universal e dalo stesso CSTP.\nFra il 1911 e il 1952 Nocera Inferiore era servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nAmministrazione.\nElenco dei sindaci del XXI secolo\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano.\nLa Provincia dell'Agro.\nMai approvato, il disegno di legge numero 3032/XIII, prevede l'istituzione di una Provincia dell'Agro nocerino-sarnese, con capoluogo Nocera Inferiore, della quale avrebbero fatto parte 14 comuni dell'area a nord della provincia di Salerno, per un totale di oltre 280.000 abitanti.\nSport.\nCalcio.\nLa principale squadra calcistica di Nocera Inferiore \u00e8 la . Fanno parte del suo palmar\u00e8s tre promozioni in Serie B, uno Scudetto Dilettanti, gli ottavi di finale della Coppa Italia 1996-1997 (eliminata dalla ), una finale di Coppa Italia di serie C e una Supercoppa di Lega di Prima Divisione. \u00c8 la squadra di calcio pi\u00f9 anziana della Provincia di Salerno (\u00e8 stata fondata il 1\u00ba febbraio 1910) e disputa le sue gare in casa nello stadio San Francesco d'Assisi di Nocera Inferiore. Attualmente milita in serie D.\nNocera ha, inoltre, dato i natali a diversi giocatori che hanno militato o militano in squadre professioniste. Tra questi il pi\u00f9 famoso \u00e8 il centrocampista Campione del Mondo nel 2006 con la Nazionale italiana di calcio Simone Barone. Nella Nocerina hanno militato diversi calciatori che hanno poi raggiunto altissimi livelli, come gli ex portieri Daniele Balli e Gennaro Iezzo, gli ex difensori Simone Loria e Sebastiano Siviglia, gli ex centrocampisti Angelo Di Livio e Fabio Liverani. Tra gli allenatori che si sono seduti sulla panchina della Nocerina si ricordano Luigi Delneri ed Ernest Erbstein, poi tecnico del Grande Torino che mor\u00ec nella Tragedia di Superga.\nAltre realt\u00e0 minori sono:\nL\"'Alfaterna\", storica continuazione della Libertas Alfaterna, polisportiva fondata nel 1974 e che milita nel campionato di Eccellenza. Disputa le sue partite interne allo Stadio Comunale \"Karol Wojtyla\" nella localit\u00e0 Pecorari di Nocera Superiore.\nC'era poi la \"Pro Casolla\", squadra che rappresenta anche l'omonimo quartiere la quale in passato ha militato per vari anni nei campionati di Eccellenza e Promozione, che ha militato fino alla stagione 2015/2016 in Seconda Categoria ma attualmente in stato di inattivit\u00e0.\nFino al 2011, \u00e8 esistita anche una terza realt\u00e0 calcistica, l\"Atletico Nocera\", fondato nel 1997, che ha militato nel campionato di Eccellenza Campania nella stagione 2010-2011, nel 2014, ha ripreso le sue attivit\u00e0 nell'ambito del calcio a 5 dove attualmente milita in Serie C2 e gioca le sue gare interne al PalaCoscioni, dal 2015 ha ripreso anche le attivit\u00e0 agonistiche riguardanti il calcio, occupandosi per\u00f2 del settore giovanile.\nDue realt\u00e0 storiche, attualmente dismesse sono: l\"Alba Nocerina\", squadra che a cavallo tra gli anni '40 ed anni '50 milit\u00f2 nei campionati di Prima Divisione e Promozione, rifondata poi negli anni 2000 milit\u00f2 brevemente ancora in Promozione e la \"Liportese\" (squadra dell'omonimo rione), che giocava le sue gare al \"Campo Forino\" stadio usato per qualche tempo anche da Nocerina e .\nMilitano inoltre: in Seconda Categoria la \"Fidelis Agro\", mentre in Terza Categoria militano la \"Luca D'Ambrosio\" e l\"'Olimpia Sport Village\".\nIn citt\u00e0 \u00e8 presente anche una squadra di calcio femminile la \"Fortitudo Nocerina Femminile\", che sportivamente rappresenta anch'essa il comune di Nocera Superiore e milita attualmente in Serie C1, dal 2017 \u00e8 stata istituita anche la sezione maschile, militante nel campionato di Terza Categoria, l'anno seguente cambia denominazione in \"F\u00f9tbol Nocera\" disputando le proprie gare interne divisa tra il campo sportivo della localit\u00e0 Pucciano di Nocera Superiore e lo stadio di San Valentino Torio, cessando poi ogni attivit\u00e0.\nIn citt\u00e0 sono presenti diverse ed efficienti scuole calcio.\nOltre al gi\u00e0 citato \"San Francesco\", in citt\u00e0 \u00e8 presente un secondo campo di calcio nel quartiere di Piedimonte, il piccolo impianto \u00e8 dotato di una tribunetta con una capienza di circa 150 posti a sedere, \u00e8 spesso utilizzato da squadre minori o dalle giovanili della Nocerina.\nBasket.\nIn citt\u00e0 ha sede anche una squadra di basket, la Folgore, stella d'oro al merito sportivo, che in passato ha raggiunto traguardi notevoli e che adesso milita nel girone b del campionato di Serie D; Nocerino \u00e8 il cestista Luca Infante recentemente convocato anche in nazionale.\nLe squadre giovanili della Folgore e squadre minori partecipano a diversi altri campionati.\nTennistavolo.\nNocera pu\u00f2 vantare i cinque scudetti conquistati nella disciplina del tennistavolo dalla Libertas Alfaterna (1993, 1995, 1996, 1997, 1998) e due titoli di vicecampione d'Europa (1997, 1998) perdendo entrambe le finali contro il Borussia D\u00fcsseldorf. Nel 1999 la societ\u00e0 dell'Alfaterna si ritir\u00f2 da tutti i campionati per problemi economici. Nel 2000, sulle ceneri della Libertas Alfaterna, \u00e8 nato il\"Tennis Tavolo Nocera\", le cui squadre giocano attualmente nel campionato nazionale di Serie C1 girone N e quelli regionali di Serie D1 e Serie D2 girone C."}
{"id": "543694", "revid": "768068", "url": "https://it.wikipedia.org/wiki?curid=543694", "title": "Archicembalo", "text": "L'archicembalo \u00e8 uno strumento musicale a tastiera progettato e costruito da Nicola Vicentino intorno al 1555.\nSi tratta di un clavicembalo la cui tastiera \u00e8 dotata di 33 tasti per ottava (o due tastiere accordate diversamente), in modo da riprodurre tutti i possibili suoni secondo i tre generi della musica greca antica: diatonico, cromatico, enarmonico.\nL'unico esemplare originale sopravvissuto si trova nel Museo internazionale e biblioteca della musica di Bologna. La ricostruzione curata da Marco Tiella (1974) si basa sulle descrizioni e sui disegni di Nicola Vicentino, pubblicati nel trattato \"L'antica Musica ridotta alla Moderna Pratica\" (1555)."}
{"id": "543695", "revid": "125833902", "url": "https://it.wikipedia.org/wiki?curid=543695", "title": "Football Club Crotone", "text": "Il Football Club Crotone, meglio noto come Crotone, \u00e8 una societ\u00e0 calcistica italiana con sede nella citt\u00e0 di Crotone. Milita in Serie B, la seconda divisione del campionato italiano.\nFu costituita nel 1910 con la denominazione di \u201cS.S. Crotona\u201d, ma fu affiliata alla FIGC e partecip\u00f2 ai primi tornei del calcio italiano nel 1921. Il club fu rifondato nel 1945, dopo la guerra, assumendo il nome di \"US Crotone\". Il sodalizio fall\u00ec nel 1979, quando venne rifondato con il nome di \"AS Crotone\", che cambier\u00e0 pi\u00f9 volte denominazione fino all'esclusione dai ranghi della FIGC, nel 1991. Per dare continuit\u00e0 al calcio crotonese un'altra societ\u00e0 cittadina chiamata \"A.P. Nuova Crotone M.J.\" divenne la naturale continuazione del vecchio sodalizio. L'attuale denominazione fu assunta al termine della stagione 2000-2001, nel campionato di debutto in Serie B.\nI colori sociali sono il rosso e il blu. Disputa le partite casalinghe allo stadio Ezio Scida.\nNel 2016 ha partecipato per la prima volta al campionato di Serie A occupandone il 54\u00ba posto della classifica perpetua dal 1929 ed il 68\u00b0 della tradizione sportiva in Italia.\nStoria.\nDalle origini agli anni settanta.\nLa prima societ\u00e0 calcistica crotonese nasce nel 1910, con il nome di \"Societ\u00e0 Sportiva Crotona\". Il primo consiglio di presidenza \u00e8 costituito da F. Turano, A. Lucifero, Francesco Torromino e M. Morace. Partecipa ai tornei minori, con qualche apparizione in Prima Divisione Calabra. Le partite vengono disputate al Campo Sportivo della Marinella, in terra battuta e ubicato in prossimit\u00e0 del lungomare cittadino, e i giocatori sono per la maggior parte gente del luogo che gioca a calcio per passione.\nLa societ\u00e0 cambia denominazione durante gli anni venti e trenta: il nome di \"Societ\u00e0 Sportiva Milone\" \u00e8 chiaramente un riferimento al grande atleta crotoniate che dominava nei primi giochi olimpici ai tempi della Magna Graecia. Durante il ventennio fascista la societ\u00e0 viene ribattezzata \"Societ\u00e0 Sportiva Fascista Crotone\".\nAl termine del periodo di inattivit\u00e0 per motivi bellici, nel 1945 ha inizio l'era ventennale del presidente Silvio Messinetti.\nLa squadra crotonese si iscrive al campionato di Serie C con la nuova denominazione di \"Unione Sportiva Crotone\". A Crotone arriva l'allenatore ungherese Lajos Politzer e nel campionato 1946-1947 i rossobl\u00f9 sfiorano la Serie B, venendo sconfitti negli spareggi da Messina e Reggina. La stagione 1950-1951 termina con una salvezza. Il giocatore dell'anno \u00e8 senz'altro Luciano Comaschi, esterno di ruolo, che mette a segno ben 7 gol in 23 partite, attirando su di s\u00e9 le attenzioni del che a giugno lo ingaggia facendolo esordire in Serie A.\nNel 1951-1952 la squadra retrocede in quarta serie, nonostante un discreto decimo posto in campionato, a seguito del riordinamento strutturale dei campionati nazionali. La stagione 1952-1953 passa agli annali per aver proposto il primo vero testa a testa in campionato tra Crotone e Catanzaro, che si contendono la promozione. La stagione del \"derby della provincia di Catanzaro\" \u00e8 amara per i rossobl\u00f9: \u00e8 la compagine catanzarese a trionfare per soli tre punti in classifica. Seguono altri sei anni consecutivi nella quarta serie, ma il 1959 \u00e8 l'anno del ritorno in Serie C: l'attacco rossobl\u00f9 \u00e8 il migliore del campionato, con 66 gol in 34 partite, e al termine della stagione la squadra riesce a vincere in volata su Akragas e Avellino, assicurandosi il primo posto grazie a un solo punto di vantaggio sulla squadra agrigentina.\nDopo alcuni campionati con alti e bassi, nel 1962-1963 il Crotone retrocede per soli 2 punti in quarta serie. L'anno successivo disputa un campionato molto positivo riuscendo a riottenere immediatamente la Serie C dopo un lungo testa a testa con il . Seguono cos\u00ec quattordici campionati consecutivi in terza serie, durante i quali la squadra crotonese lancia nel grande calcio diversi giovani di valore come Giorgio Fanti, Gaetano Montenegro, Bruno Petroni, Oscar Righetti e Michelangelo Sulfaro.\nNella stagione 1976-1977 il Crotone del presidente Merigliano, allenato da Gianni Corelli, disputa un campionato al termine del quale finisce terza alle spalle di e Paganese, sfiorando la promozione in Serie B. Nonostante alcune vittorie di rilievo, ad esempio il successo nel derby contro la Reggina per 2-1 grazie alla doppietta di Natale, a condannare i crotonesi sono anche le sconfitte negli scontri diretti contro il Bari, vittorioso per 3-2 sia all'andata che al ritorno.\nL'annata 1977-1978 inizia negativamente. Malgrado la squadra allestita dal presidente Merigliano annoveri anche giocatori che hanno militato in Serie A, come Abbondanza, le cose si complicano dall'inizio. Il nuovo allenatore Pirazzini esclude dalla squadra la stella Piras; i risultati non arrivano, e a gennaio la squadra viene affidata all'allenatore delle giovanili Luigi Maifredi, alla sua prima esperienza su una panchina. Le cose non vanno meglio e dopo poche partite arriva Oronzo Pugliese, ma non c'\u00e8 pi\u00f9 niente da fare e il Crotone conclude il campionato al penultimo posto. A seguito della modifica del campionato di Serie C, suddiviso in Serie C1 e Serie C2, il Crotone viene retrocesso in Serie C2 per poi essere dichiarato fallito al termine della stagione 1978-1979 che lo vede, per la prima volta nella storia, terminare un campionato all'ultimo posto.\nGli anni ottanta.\nNel 1979 la societ\u00e0 riparte dalla settima serie, la Prima Categoria, con una nuova denominazione: \"Associazione Sportiva Crotone\". La compagine vince sia il campionato di prima categoria che quello di promozione dell'anno successivo, e nella stagione 1981-1982 disputa cos\u00ec il Campionato Nazionale Dilettanti. I rossobl\u00f9, seppur neopromossi, collezionano subito diverse vittorie, tra cui un 6-2 in casa alla Rosarnese. La diretta antagonista per la promozione \u00e8 la Gioiese, guidata da Franco Scoglio, e le due formazioni in pratica si giocano il campionato negli scontri diretti. Nel primo confronto, in casa, il Crotone non va oltre lo 0-0, con relativi incidenti per un gol annullato e campo squalificato per una giornata. La successiva gara interna, Crotone-Juve Stabia, viene giocata sul neutro di Cosenza, imbiancato da una grande nevicata, e vinta 2-0. Tuttavia i risultati non sono continui, malgrado l'esonero di Pulvirenti e l'arrivo di Mimmo Comito, e la squadra arriva a giocarsi il campionato in casa della Gioiese: il match viene per\u00f2 perso per 1-0 a causa di un autogol. Anche l'Ischia va a precedere in classifica la formazione crotonese.\nNella stagione seguente la squadra rimane competitiva, ed \u00e8 ancora in lotta per la promozione tra i professionisti: giocatore chiave \u00e8 il giovane mediano crotonese Luciano De Paola, mentre il nuovo acquisto Pepe risulter\u00e0 il capocannoniere dei suoi con 12 gol. Guidato dal nuovo allenatore Mario Santececca il Crotone si trova cos\u00ec a rivaleggiare per la promozione con l'Afragolese, appena retrocessa dalla Serie C per irregolarit\u00e0. All'undicesima giornata c'\u00e8 il confronto diretto tra le prime della classe: all'Ezio Scida la formazione ospite ottiene la vittoria. Ciononostante i rossobl\u00f9 riguadagnano presto il primato in classifica, per poi perderlo nuovamente dopo la partita con la Juve Stabia giocata a Gragnano. La trasferta di Nola pu\u00f2 riportare il Crotone a riagganciare l'Afragolese, ma in terra campana finisce 1-1: il campionato si decide quindi nello scontro diretto. La partita vede la vittoria per 2-0 dei campani sui calabresi, che per il secondo anno di fila falliscono di poco la promozione.\nAlla fine della stagione Santececca viene esonerato insieme al direttore sportivo Pulvirenti. Partono anche tanti elementi della formazione titolare: Giovanni Lucente \u00e8 il nuovo presidente e il calciomercato porta gli innesti di Crisafulli, Berlingheri, Storace e Scarfone. La stagione 1983-1984 prende avvio con diversi risultati negativi - la rosa \u00e8 praticamente priva dei titolari - e dopo lo 0-0 interno con la Vibonese il pubblico comincia a contestare la squadra. A novembre, per\u00f2, vengono acquistati Fantozzi e Bertuzzo, e piano piano Pelle e Bonanni ritornano in condizione: insieme ai rientri arrivano le vittorie, 1-0 sul Cassino e 2-0 sul Corigliano. E malgrado la successiva sconfitta sul campo della capolista , il Crotone vince a Siderno avvicinandosi alla compagine leccese. Si arriva alla sfida di vertice, disputata all'Ezio Scida e vinta 1-0 con rigore di Pelle; dopo il successo contro il Castrovillari alla penultima, nell'ultima giornata contro il Siderno arriva la promozione in Serie C2: le reti decisive nell'occasione sono di Pelle su rigore e Chiappetta. Tuttavia \u00e8 un ritorno in Serie C2 negativo: la squadra \u00e8 costretta a lottare per la salvezza, non regge il salto di categoria e al termine della stagione retrocede per tre punti. Dopo la stagione di transizione 1985-1986, in cui la societ\u00e0 cambia denominazione in \"Kroton\", il campionato 1986-1987 segna il ritorno in C2: i crotonesi risultano i pi\u00f9 forte grazie al miglior attacco e alla miglior difesa del torneo, concludendo la stagione al primo posto con una sola sconfitta al passivo. Questa volta il Crotone del neo-presidente Capogreco si fa trovare pronto e disputa un bel campionato di Serie C2, concludendo la stagione al quarto posto.\nGli anni novanta.\nAl termine del campionato di Serie C2 1990-1991 arriva la retrocessione per un solo punto e successivamente il secondo fallimento. Dal 1991 al 1993 la Nuova Crotone, altra societ\u00e0 cittadina fondata nel 1956, disputa campionati di prima categoria regionale indossando una divisa a strisce verticali gialle e nere.\nNel 1992-1993 la Nuova Crotone assume la denominazione \"Football Club Crotone Calcio\", alla cui guida va il giovane presidente Raffaele Vrenna.\nLa societ\u00e0 inizia dunque a inanellare una serie di promozioni, che nel giro di pochi anni la portano alle soglie delle massime divisioni: in due anni il Crotone passa dalla Promozione calabrese al Campionato Nazionale Dilettanti (C.N.D.). Alla prima stagione nel C.N.D. (1995-1996) il Crotone non va oltre l'undicesimo posto in classifica. Nella stagione successiva, quella 1996-1997, dopo un testa a testa con il Locri, riesce, invece, a centrare la promozione in Serie C2.\nNella stagione 1997-1998, dopo un buon campionato, la squadra crotonese si trova di fronte il Benevento nella finale dei play-off di Serie C2. La partita si tiene sul campo neutro del Via del mare di Lecce, alla presenza di migliaia di tifosi. Al 44' minuto del primo tempo Petitto porta in vantaggio il Benevento; nel secondo tempo i rossobl\u00f9 rimontano, raggiungendo il pareggio al 53' con un gol di Moschella su calcio di rigore e siglando il sorpasso diciannove minuti pi\u00f9 tardi con Balestrieri (entrambi i gol calabresi sono propiziati da Pino Tortora). La stagione 1998-1999, giocata in C1, si chiude con il Crotone salvo al nono posto, con Alessandro Ambrosi capocannoniere del campionato (19 reti).\nIn vista della stagione 1999-2000 la societ\u00e0 crotonese prova a conseguire la prima promozione in Serie B. Arrivano il giovane portiere Generoso Rossi, Salvatore Aronica, Andrea Fabbrini, Firmino Elia, Alfredo Cardinale, Marco Pecorari e Andrea Deflorio; lo zoccolo duro \u00e8 invece costituito da Domenico Giamp\u00e0, Jimmy Fialdini, Rubens Pasino e il capitano Vito Grieco. Alla guida della squadra arriva l'ex giocatore della , Antonello Cuccureddu. Nell'estate 1999 viene ultimata la costruzione della curva nord ed \u00e8 l\u00ec che si sposta il cuore pulsante della tifoseria rossobl\u00f9. Alla prima giornata il Crotone pareggia 2-2 sul campo del Castel di Sangro. Arriva l'atteso debutto casalingo in campionato, in un impianto ingrandito con l'aggiunta della curva nord: \u00e8 ospite la , allenata da Carolina Morace, e il Crotone si impone 5-2 grazie alle doppiette di Pasino e Deflorio e alla rete di Grieco. A seguire giungono le vittorie su , e Marsala, e un pareggio con l'. All'ottava giornata il Crotone gioca in posticipo serale con l'Atletico Catania: in quella gara, conclusa 1-1, sbagliano tre rigori, con Pasino, Fabbrini e ancora Pasino. Dopo due pareggi consecutivi con e Catania, il 21 novembre la squadra si impone per 1-0 al La Favorita contro il Palermo; a seguire ecco le vittorie su Benevento, Nocerina e Gualdo; il 23 dicembre la trasferta di Ancona, diretta antagonista per la vetta, ai conclude sull'1-1. Alla 19\u00aa giornata il Crotone patisce la prima sconfitta stagionale sul campo della Viterbese, ma a seguire mette a referto cinque vittorie consecutive con Lodigiani, Marsala, Avellino, Atletico Catania e Arezzo. La seconda sconfitta arriva sul campo del Catania, mentre il 2 aprile contro il Palermo \u00e8 un gol di Fabbrini a regalare la vittoria ai calabresi. Il 30 aprile 2000 \u00e8 il giorno dell'aritmetica promozione in Serie B. Si gioca allo Scida, ospite \u00e8 la Juve Stabia. Dopo neanche un minuto segna Parisi di testa, al quarto d'ora raddoppia Deflorio su calcio di rigore. In contemporanea l'Ancona gioca in casa della Lodigiani, e se non vince, il Crotone \u00e8 matematicamente in B. A 20 minuti dalla fine arriva la notizia del vantaggio dei romani, la Juve Stabia ne approfitta per pareggiare (2-2 sar\u00e0 il finale) ma la sconfitta dell'Ancona premia il Crotone, e i tifosi possono festeggiare la promozione con la consueta invasione di campo. L'ultima di campionato \u00e8 proprio Crotone-Ancona, e si chiude sul 4-2; con la tripletta nel match finale Andrea Deflorio che porta a 28 le sue realizzazioni, nuovo record assoluto per tutti i campionati di Serie C.\nGli anni duemila.\nNella prima stagione fra i cadetti, il Crotone alterna risultati altalenanti che costeranno l'esonero al tecnico Cuccureddu, sostituito da Giuseppe Papadopulo, il quale riuscir\u00e0 a condurre la squadra alla salvezza e quindi al mantenimento della seconda categoria nazionale.\nLa stagione 2001-2002 si apre con un rinnovamento tecnico che porter\u00e0 sulla panchina dei rossubl\u00f9 Antonio Cabrini. Il tecnico cremonese fa bella figura in un triangolare in cui tiene testa alla Fiorentina (sconfitta dopo 45' 0-1) sfidata per la prima volta in amichevole, verr\u00e0 sollevato dall'incarico dopo due sconfitte consecutive. A guidare la squadra viene chiamato quindi Stefano Cuoghi, che tuttavia non riesce a far meglio del suo predecessore. Verr\u00e0 chiamato quindi in sostituzione Giuseppe Materazzi, che verr\u00e0 anch'esso esonerato dopo aver racimolato una vittoria, diversi pareggi e altrettante sconfitte. Per le ultime sette partite arriva Franco Selvaggi, che non riuscir\u00e0 comunque a evitare la retrocessione in Serie C1. La stagione successiva inizia con un nuovo stravolgimento tecnico. Della rosa della precedente annata rimangono in pochi, e la squadra verr\u00e0 affidata a Gaetano Auteri. La punta di diamante \u00e8 l'ex Torino Ciccio Artistico, ma nonostante una buona rosa il Crotone conclude il girone di andata al secondo posto, tuttavia al girone di boa collezioner\u00e0 una serie di sconfitte che coster\u00e0 il posto al tecnico siciliano, sostituito da Luigi De Rosa. La sua esperienza sar\u00e0 breve. Viene richiamato Auteri, che concluder\u00e0 il campionato al sesto posto.\nPer il campionato 2003-2004, la direzione viene affidata al tecnico torinese Gian Piero Gasperini, ex allenatore delle giovanili bianconere. La prima sconfitta del torneo arriva nel derby contro il , con il quale condurranno un lungo testa a testa per il primo posto in classifica. A prevalere saranno i giallorossi, condannando quindi i rivali alla disputa dei play-off. Dopo aver eliminato Benevento e Viterbese, i rossobl\u00f9 conquisteranno la promozione in Serie B. Il neopromosso Crotone condurr\u00e0 un campionato di Serie B altalenante, culminato con la salvezza a un solo punto dalla zona play-out, nonostante una penalizzazione nel corso della stagione di 3 punti, dopo aver alternato alla propria guida tecnica Andrea Agostinelli e il riconfermato Gasperini. La salvezza si decide all'ultima giornata nella partita casalinga serale contro la Salernitana vinta per 3 a 0, mandando la tifoseria in festa. La stagione successiva sar\u00e0 positiva e, dopo vittorie importanti, tra cui nel derby col Catanzaro, la squadra si classificher\u00e0 al nono posto, non agguantando i play-off nella penultima giornata nella sfida in casa dell'Albinoleffe persa in rimonta 3-2.\nNell'estate 2006, in seguito a cessioni importanti durante la sessione estiva di calciomercato, l'obiettivo dichiarato sar\u00e0 la salvezza, in questa stagione otterr\u00e0 una vittoria importante contro il Napoli e sfider\u00e0 per la prima volta la Juventus. Partito Gasperni, direzione Genoa, verr\u00e0 chiamato in panchina Elio Gustinetti. Il campionato \u00e8 un continuo susseguirsi di risultati negativi, e con l'arrivo del nuovo anno, Gustinetti rassegna le proprie dimissioni. Verr\u00e0 sostituito da Guido Carboni, che dopo una serie di risultati mediocri, non riuscir\u00e0 a evitare la retrocessione.\nAgli albori del campionato di Serie C1 2007-2008, la societ\u00e0 ingaggia la guida tecnica di Paolo Indiani e investe nel settore giovanile, affidando la formazione Berretti all'ex tecnico rossobl\u00f9 Luigi De Rosa. La rosa \u00e8 competitiva e alterna risultati positivi in casa e altalenanti in trasferta. Al Crotone, dove milita un giovane Angelo Ogbonna, le 20 reti siglate dall'algerino Abdelkader Ghezzal, consentono di raggiungere una posizione play-off a fine campionato. Quivi i calabresi verranno eliminati nella doppia sfida dal Taranto. A fine stagione, Ghezzal verr\u00e0 acquistato dal Genoa in cambio di tre milioni di euro, cifra record per la societ\u00e0 crotonese.\nDopo quindici anni alla guida della squadra, nel 2008 il presidente Raffaele Vrenna lascia il timone della societ\u00e0, e al suo posto viene nominato presidente Salvatore Gualtieri, mentre Gianni Vrenna assume la carica di Amministratore delegato. La panchina \u00e8 affidata all'allenatore Francesco Moriero. Nel girone di andata della Lega Pro Prima Divisione 2008-2009, il Crotone totalizza trenta punti in classifica, dopo essere stato anche in testa al campionato. Le sconfitte negli scontri diretti col risulteranno decisive ai fini del campionato. I pugliesi conquisteranno la promozione diretta in Serie B, e il Crotone dovr\u00e0 passare attraverso i play-off. Dopo aver eliminato nelle rispettive doppie sfide e Benevento, la squadra conquister\u00e0 il salto di categoria.\nLa stagione 2009-2010 inizia con un avvicendamento in panchina: Moriero si accasa Frosinone e al suo posto arriva Franco Lerda. La squadra mette a segno un solo gol nelle prime sei gare. Nel frattempo arrivano due punti di penalizzazione in classifica per irregolarit\u00e0 amministrative che porta la squadra al penultimo posto. Tuttavia, grazie a una rimonta in classifica, nel finale di campionato, il Crotone risale fino in zona play-off, vincendo 3-2 a Lecce contro il Gallipoli. Nonostante tutto, i risultati altalenanti di fine campionato estrometteranno i rossobl\u00f9 dalla corsa agli spareggi, fuori dalla corsa play-off alla penultima giornata nella sfida in casa del Cittadella, vinta dai veneti 3-0, il Crotone chiude ottavo.\nGli anni duemiladieci.\nIl campionato 2010-2011 \u00e8 sotto la guida del nuovo allenatore Leonardo Menichini. La prima uscita ufficiale, valida per il primo turno di Coppa Italia, vede il Crotone prevalere di misura sulla . Il campionato invece inizia con derby calabrese contro la che si conclude a reti inviolate. Dopo sei giornate il Crotone si ritrova imbattuto, tuttavia, nonostante la posizione in classifica a ridosso dei play-off, Menichini verr\u00e0 esonerato e la squadra affidata a Eugenio Corini. Dopo dieci partite verr\u00e0 per\u00f2 richiamato Menichini, che concluder\u00e0 la stagione all'undicesimo posto. Il campionato successivo inizia in sordina. Il 15 novembre 2011, in accordo con il consiglio di amministrazione ratifica la carica di presidente per Gianni Vrenna, con il fratello di Raffaele, che resta ancora fuori dalla societ\u00e0, Leonardo Menichini verr\u00e0 esonerato il 23 gennaio e la squadra verr\u00e0 affidata al viceallenatore, il crotonese Massimo Drago.\nIl 9 febbraio 2012 la famiglia Vrenna, con il presidente Gianni Vrenna, viene premiata per il traguardo raggiunto dei vent'anni alla guida del club. Per il secondo anno consecutivo, il Crotone terminer\u00e0 il campionato all'undicesimo posto in classifica.\nIl 5 giugno 2012, il CdA della societ\u00e0 vota all'unanimit\u00e0 la rielezione a presidente di Raffaele Vrenna gi\u00e0 in passato presidente della societ\u00e0 che succede al fratello Gianni Vrenna il quale diventa Consigliere di Amministrazione.\nLa stagione 2012-2013 vede un'altra partenza in sordina del Crotone, che chiuder\u00e0 il girone di andata con un risicato vantaggio sulla zona play-out. Il 2013 si apre con la festa del novantennale per il calcio crotonese. Per l'occasione, due gigantografie di oltre trenta metri verranno poste nel settore tribuna scoperta dello stadio: una la Societ\u00e0 Sportiva Crotona, fondata nel 1910, ma iscritta ai campionati a partire dal 1921, e un'altra raffigurante la squadra della stagione in corso. Nel girone di ritorno, il Crotone, collezioner\u00e0 importanti risultati positivi, nonostante il pareggio interno subito all'ultimo secondo nel derby contro la Reggina, che gli permetteranno di ottenere la salvezza.\nLa stagione 2013-2014 inizia con vari stravolgimenti nel mercato estivo. I rossobl\u00f9 si renderanno protagonisti del miglior campionato, fino a quel momento della storia della societ\u00e0; la squadra \u00e8 formata da giovani di cui alcuni verranno convocati nel corso della stagione nella nazionale maggiore dal Ct Prandelli. A cinque giornate dalla fine il Crotone raggiunge il terzo posto, a soli quattro punti dal secondo posto occupato dall'Empoli. L'ipotetica promozione diretta in massima serie verr\u00e0 vanificata proprio dalla sconfitta nello scontro diretto contro la formazione toscana. Il Crotone concluder\u00e0 il campionato al sesto posto, ottenendo una qualificazione ai play-off, dove verr\u00e0 eliminato al turno preliminare dal .\nAnche la stagione 2014-2015 \u00e8 caratterizzata da importanti cessioni, smantellando di fatto la rosa che era riuscita a conquistare i play-off nel campionato precedente. La societ\u00e0 attua un mercato molto intenso, con 18 giocatori ceduti e 20 giocatori ingaggiati in estate, tra cui spiccano i ritorni, ufficializzati l'ultimo giorno disponibile, di Raffaele Maiello e di Camillo Ciano, con quest'ultimo che al termine della stagione totalizzer\u00e0 17 reti, risultando decisivo per le sorti della compagine calabrese. Il Crotone soffrir\u00e0 oltremodo durante tutta la stagione, toccando addirittura l'ultimo posto in classifica. Nella seconda parte di stagione la squadra recuperer\u00e0 molti punti, soprattutto nelle partite giocate all'Ezio Scida, conquistando la salvezza matematica solo all'ultima giornata, sopravanzando di un solo punto le squadre obbligate a disputare i play-out per non retrocedere in Lega Pro.\nNel 2015-2016, sotto la guida del nuovo tecnico Ivan Juri\u0107, parte bene in Coppa Italia, battendo la FeralpiSal\u00f2 e la entrambe con il risultato di 1-0, qualificandosi al 4\u00ba turno dove incontra per la prima volta nella sua storia il Milan: nel match disputato a San Siro, con 5.000 tifosi rossobl\u00f9 al seguito, la partita finisce 1-1 nei tempi regolamentari, e 3-1 al termine dei supplementari. In campionato all'ottava giornata il Crotone raggiunge la vetta in solitaria della classifica - per la prima volta nella sua storia - che sar\u00e0 riconquistata al termine della sedicesima giornata e conservata per tre giornate. Chiude il girone d'andata comunque al secondo posto a quota 45 punti, a un solo punto dalla capolista Cagliari e con un considerevole vantaggio sulla zona play-off. Complessivamente il Crotone \u00e8 la squadra che ha totalizzato pi\u00f9 punti di tutte nell'arco del solo 2015 (72) stabilendo un record per quanto riguarda il campionato cadetto. Nel 2016, il girone di ritorno si aprir\u00e0 con la vittoria per 3 a 1 proprio contro il Cagliari, regalando nuovamente la vetta solitaria della classifica ai pitagorici. Il 30 gennaio arriva la prima sconfitta in casa contro il Perugia, termina la striscia di imbattibilit\u00e0 all'Ezio Scida che durava da un anno. Nel mese di febbraio la DDA di Catanzaro apre un'inchiesta sulla presunta vicinanza del patron Raffaele Vrenna e di suo fratello Gianni Vrenna all'omonimo clan del crotonese, chiedendo la confisca di tutte le societ\u00e0 del Gruppo Vrenna compreso il Crotone Calcio.\nIl 28 novembre del 2016 la Corte d'Appello di Catanzaro respinge la richiesta di sequestro della DDA che non proporr\u00e0 appello, per cui la sentenza di assoluzione diverr\u00e0 definitiva. Sul fronte sportivo il Crotone riguadagna la vetta della classifica nel mese di marzo 2016. Il 29 aprile seguente, dopo la partita pareggiata per 1-1 in trasferta contro il , il club si assicura l'aritmetica promozione in Serie A, la prima della propria storia, a tre giornate dalla fine del campionato. La squadra chiuder\u00e0 la stagione al secondo posto con 82 punti, un punto dietro il Cagliari capolista, inoltre in questa stagione la formazione primavera esordisce nel Torneo di Viareggio.\nNella sua prima stagione in Serie A il Crotone, allenato da Davide Nicola, guadagna il primo punto in campionato alla quarta giornata, contro il , mentre il primo punto fuori casa lo ottiene contro la Fiorentina (1-1) al Franchi. La prima vittoria in Serie A risale al 30 ottobre 2016, in casa contro il , grazie alle reti di Trotta su rigore e di Falcinelli. Il 2 aprile 2017, contro lo stesso Chievo, il Crotone ottiene la prima vittoria esterna in Serie A (2-1), grazie ai gol di Ferrari e Falcinelli. Una settimana dopo il Crotone ottiene una storica vittoria contro l', battuta per 2-1 allo Scida grazie a una doppietta di Falcinelli, mentre il 30 aprile ottiene un punto in casa contro il Milan (1-1). Il 28 maggio la compagine calabrese, a suggello di una grande rimonta, sconfigge la (3-1) e ottiene la salvezza nella stagione di esordio in Serie A, beneficiando della sconfitta dell'Empoli in casa del gi\u00e0 retrocesso Palermo, sconfitta che condanna i toscani alla retrocessione. La salvezza del Crotone ha del clamoroso, dato che mai una squadra era riuscita a salvarsi in Serie A dopo aver raccolto cos\u00ec pochi punti nel girone di andata.\nPer la sua seconda stagione in massima serie, nel 2017-2018, il Crotone conferma alla guida della squadra l'allenatore Nicola, mentre l'assetto societario cambia, con l'insediamento a nuovo presidente di Gianni Vrenna, in carica dal 23 marzo 2017, che rileva tutta la societ\u00e0, la promozione a direttore generale di Raffaele Vrenna jr. e la conferma del direttore sportivo Beppe Ursino, in carica da oltre 25 anni. Nel dicembre del 2017 l'allenatore Davide Nicola rassegna le proprie dimissioni. Gli subentra Walter Zenga, che ottiene la sua prima vittoria contro il Chievo Verona. A causa di alcuni risultati negativi nelle ultime giornate e anche di un calendario complicato, il Crotone, pur rimanendo in corsa sino all'ultima giornata, non riesce nella salvezza: il 20 maggio 2018, dopo la sconfitta per 2-1 al San Paolo contro il , retrocede in Serie B.\nLa stagione seguente, malgrado i favori dei pronostici, vede il Crotone in difficolt\u00e0 nel campionato di Serie B. Il nuovo allenatore Giovanni Stroppa \u00e8 esonerato nell'ottobre 2018 dopo 9 giornate e rimpiazzato da Massimo Oddo, che ottiene solo 2 punti in 7 giornate e si dimette negli ultimi giorni di dicembre. Al suo posto viene richiamato Stroppa, che porter\u00e0 il Crotone alla salvezza all'ultima giornata di campionato, dopo un redditizio girone di ritorno, con ben 30 punti ottenuti.\nGli anni duemilaventi.\nNella Serie B 2019-2020 il club ottiene la seconda promozione in Serie A della propria storia, piazzandosi al secondo posto in classifica e tornando nel massimo campionato nazionale dopo due anni d'assenza. L'attaccante rossobl\u00f9 Simy, autore di 20 gol, si laurea capocannoniere tra i cadetti. La stagione in Serie A si rivela molto complicata: la retrocessione arriva con quattro giornate d'anticipo rispetto alla fine del campionato, nonostante il cambio in panchina da Stroppa a Serse Cosmi.\nColori e simboli.\nColori.\nFin dalla fondazione, il club adotta i colori sociali rosso e blu, mutuati dallo stemma araldico di Crotone. Il tradizionale completo da gioco \u00e8 costituito da maglietta palata rossobl\u00f9, calzoncini blu con dettagli rossi e calzettoni rossobl\u00f9. Il completo da trasferta \u00e8 solitamente bianco con dettagli rossobl\u00f9, mentre la terza divisa \u00e8 sovente caratterizzata da colori estranei alla suddetta gamma cromatica, quali giallo o verde (talora declinati in una gradazione fluorescente).\nDal 2010, anno d'inizio della partnership con il fornitore tecnico Zeus Sport, sulle divise da gioco del Crotone sono stati sovente inseriti richiami alla simbologia della squadra e anche alla storia della citt\u00e0, fiorente colonia magno-greca: ne sono un esempio le tre lettere \"KRO\", ricamate in caratteri greci arcaici sulla parte sommitale del dorso.\nUna significativa parentesi nell'ambito dei colori sociali si ebbe nel biennio 1991-1993, allorch\u00e9 il ruolo di prima squadra della citt\u00e0 fu ricoperto dalla \"Nuova Crotone\", adottante le tinte giallo e nero. Il template rossobl\u00f9 venne poi ripristinato con l'inizio della gestione del gruppo Vrenna.\nSimboli ufficiali.\nIl simbolo storico della societ\u00e0 \u00e8 lo squalo. Da ci\u00f2 ne consegue il soprannome assunto da calciatori e tifosi, ovvero \"squali\". Altro soprannome legato alla squadra e ai propri sostenitori \u00e8 \"pitagorici\", in onore di Pitagora, filosofo greco antico, che fond\u00f2 a Crotone una scuola.\nStemma.\nUno dei primi loghi conosciuti legati al club \u00e8 quello dell'U.S. Crotone, che semplicemente riprendeva il simbolo araldico della citt\u00e0.\nNel 1986, a seguito del fallimento del precedente sodalizio, il subentrante Kroton Calcio implement\u00f2 quale logo un gagliardetto a tre punte a strisce rossobl\u00f9, contenente lo stemma della citt\u00e0.\nNella stagione 1997-1998 lo stemma del F.C. Crotone, militante in Serie C2, era uno squalo stilizzato di colore blu. A partire dalla stagione 1999-2000 venne adottato un nuovo logo, composto da uno scudo spagnolo palato rosso e blu recante nella parte centrale il tripode d'argento (simbolo della citt\u00e0) attorniato da due squali. Nella parte superiore il logo recava una banda blu con la denominazione societaria in giallo.\nTale stemma venne sostituito nella stagione 2011-2012 da un ancile palato rossobl\u00f9, decorato centralmente dal medesimo stemma summenzionato (con tripode e squali). La denominazione societaria, inscritta in capo allo scudo, passa inoltre dal colore giallo al bianco.\nInno.\nL'inno ufficiale del Crotone, che accoglie le squadre in campo prima dell'inizio delle partite casalinghe, \u00e8 \"Ma il cielo \u00e8 sempre pi\u00f9 blu\", brano inciso nell'estate 1975 dal cantautore crotonese Rino Gaetano.\nMascotte.\nLa mascotte ufficiale della squadra calabrese \u00e8 \"PaSqualo\", uno squalo di colore blu, simbolo societario, indossante la classica divisa palata del Crotone. Fu introdotta nel 2006.\nStrutture.\nStadio.\nIl Crotone disputa le proprie partite interne allo stadio Ezio Scida. L'impianto \u00e8 intitolato all'omonimo calciatore crotonese, morto prematuramente durante una trasferta con la squadra.\nAvviati i lavori nel 1935 e inaugurato nel 1946, negli anni ha cambiato molte volte il suo aspetto; fino al 1999 lo stadio non conteneva pi\u00f9 di cinquemila persone, constando principalmente di un settore laterale, una tribuna e una curva.\nNel 1999 viene edificata la curva Nord, avente una capienza di 980 posti, e successivamente vengono ingrandite la tribuna scoperta, fino a posti, la tribuna coperta, posti, e il settore ospiti, collocato in curva nord, dotato di 834 posti.\nNel 2000, con la promozione in Serie B, viene riedificata la curva sud, che attualmente ha una capienza di posti ed \u00e8 il cuore del tifo organizzato rossobl\u00f9. L'anno successivo la stessa curva sud viene intitolata al tifoso Giorgio Manzulli.\nIl 28 novembre 2012 lo Scida ha ospitato una partita amichevole tra la B Italia e la PFN Russia (nazionale di seconda divisione), terminata 0-0.\nUltimo intervento di restyling riguardante l'impianto crotonese avviene nel febbraio 2014, allorch\u00e9 il Comune di Crotone ha provveduto alla riverniciatura della tribuna scoperta con i colori della societ\u00e0.\nIn seguito alla promozione in Serie A conquistata nel 2016, il Crotone si sposta allo stadio Adriatico-Giovanni Cornacchia di Pescara, disputandovi le prime otto partite del primo campionato di massima serie della sua storia, a causa dell'inadeguatezza strutturale dello stadio Scida. Il ritorno nell'impianto crotonese avviene alla nona giornata, contro il , in seguito ai lavori di ampliamento della tribuna per cui avviene l'omologazione provvisoria per posti.\nCentro di allenamento.\nIl campo di allenamento ufficiale del Crotone \u00e8 il centro sportivo \"Antico Borgo\" di Crotone.\nSociet\u00e0.\nOrganigramma societario.\nDal sito Internet ufficiale della societ\u00e0.\nSponsor.\nDi seguito la cronologia di fornitori tecnici del Crotone.\nImpegno nel sociale.\nIl Crotone \u00e8 molto attivo anche per quanto riguarda l'impegno nel sociale. Nella stagione 2013-2014, in occasione delle sfide contro il e il , la societ\u00e0 rossobl\u00f9 ha indossato una divisa speciale con lo stemma decorato da un albero natalizio dorato. Sempre in oro erano i dettagli della partita con la data e il main sponsor. Tutte le divise verranno battute all'asta su eBay con un importo iniziale di 50 euro e l'intero ricavato sar\u00e0 devoluto alla Mensa dei poveri Padre Pio di Crotone. La mensa, gestita da oltre 40 volontari, accoglie ogni giorno a pranzo centinaia di persone ed \u00e8 un punto di riferimento per le famiglie bisognose e gli extracomunitari.\nIl 20 gennaio 2016 i rossobl\u00f9 sono stati all'Istituto Nautico per parlare di integrazione sociale. Questa \u00e8 un'iniziativa della Lega Serie B chiamata \u201cUn giorno per la nostra citt\u00e0\u201d, realizzato in collaborazione con l'ANCI (Associazione Nazionale Comuni Italiani) e con il patrocinio di AIC (Associazione Italiana Calciatori) e AIAC (Associazione Italiana Allenatori Calcio) che prevede che ognuna delle 22 Societ\u00e0 dedichi un giorno al mese alla propria citt\u00e0, volta a rafforzare i legami tra le Societ\u00e0 di calcio e il tessuto sociale.\nSettore giovanile.\nIl settore giovanile del Crotone \u00e8 formato da tre squadre maschili partecipanti ai campionati nazionali (Primavera, Under 17 A/B, Under 15). Nel 2006 \u00e8 stata fondata da Gino Porchia (responsabile del settore giovanile del club) l'Academy, un progetto mirato a fornire ai suoi giovani atleti i mezzi migliori per esaltare il proprio talento, impegnando le energie dei componenti lo staff a dare a tutti l'opportunit\u00e0 di ricevere gli input necessari all'interno di questo progetto, nel 2016 la primavera esordisce nel torneo di Viareggio, nel 2019 l'under 15 vince la fase regionale del campionato nazionale femminile.\nSezione femminile.\nNell'estate del 2020, la societ\u00e0 costituisce la propria sezione femminile dopo aver rilevato il titolo sportivo dell\"'A.S.D. Calcio Femminile Catanzaro\", partendo dal campionato di Serie C 2020-2021. Milita nel medesimo campionato anche nella stagione 2021-2022. Dal 17 agosto 2021, l'allenatrice \u00e8 Barbara Nardi, che sostituisce Mim\u00ec De Miglio; dal 4 dicembre 2021 il nuovo allenatore \u00e8 Carlo Cimicata.\nDisputa le partite casalinghe allo Stadio Sant'Antonino di Isola di Capo Rizzuto (KR).\nAllenatori e presidenti.\nAllenatori.\nIl primo allenatore straniero nella storia del Crotone \u00e8 stato Lajos Politzer: dopo aver allenato nel biennio 1936-1938 le giovanili dei pitagorici, nel 1945 passa a guidare la prima squadra in Serie C sino alla stagione 1946-1947, annata in cui sfiorer\u00e0 la promozione in Serie B. Far\u00e0 ritorno in Calabria, dove trascorre l'intera stagione 1949-1950, conquistando un ulteriore sesto posto in terza serie. Torner\u00e0 un'altra volta in IV Serie nella stagione 1953-1954, nella stagione 1954-1955 mentre ritorner\u00e0 una quarta e ultima volta con cui nella stagione 1958-1959 vince il Campionato Interregionale, con conseguente promozione in Serie C.\nAllenatore indimenticato dall'ambiente crotonese \u00e8 Antonello Cuccureddu, che conquist\u00f2 la prima promozione in Serie B con quattro giornate di anticipo, dopo aver vinto la Serie C1 1999-2000. La separazione dai crotonesi avviene l'anno successivo, quando \u00e8 esonerato dopo alcune giornate venendo sostituito da Giuseppe Papadopulo. Il tecnico di Casale Marittimo, porta i calabresi alla salvezza conquistando il nono posto finale con 53 punti. Nella stagione 2001-2002 il Crotone retrocede all'ultimo posto con soli 25 punti, tornando dopo sole due stagioni in Serie C1, cambiando ben cinque allenatori in stagione: il primo \u00e8 Antonio Cabrini, poi Francesco Strangio, a partire dall'ottava giornata, Stefano Cuoghi dalla decima alla diciassettesima, Giuseppe Materazzi dalla diciottesima alla trentunesima e Franco Selvaggi fino al termine della stagione.\nNella stagione 2003-2004, \u00e8 Gian Piero Gasperini a riportare i rossobl\u00f9 in Serie B dopo due stagioni in terza serie. Verr\u00e0 esonerato e sostituito da Andrea Agostinelli nel dicembre 2004 per tornare in carica il 20 aprile dell'anno seguente. Dopo il periodo Gasperini, nella stagione 2006-2007 si alternarono Guido Carboni ed Elio Gustinetti, con conseguente retrocessione in Serie C1. Nel biennio in terza serie, nel 2007-2008 Paolo Indiani guida il Crotone ai play-off persi contro il mentre in Lega Pro Prima Divisione 2008-2009, Francesco Moriero porta i calabresi alla promozione due anni dopo l'ultima volta.\nNella Serie B 2009-2010, il Crotone raggiunge l'ottavo posto in campionato con Franco Lerda in panchina, piazzamento mai raggiunto prima. Il tecnico torinese, lascer\u00e0 dopo una sola stagione, con il merito di aver lanciato il centrocampista brasiliano Gabionetta. Dal 2012 al 2015 \u00e8 Massimo Drago, crotonese doc, a entrare nella storia del club stabilendo un nuovo record con la conquista del sesto posto nel campionato 2013-2014, raggiungendo dunque i play-off promozione persi poi contro il . Per la stagione 2015-2016 torna a Crotone da allenatore Ivan Juri\u0107, dopo avervi militato da calciatore dal 2001 al 2006, riuscendo a centrare la promozione in serie A, per la prima volta nella storia della societ\u00e0 calabrese. Nella stagione 2016-2017 viene nominato Davide Nicola come nuovo allenatore della prima squadra.\nPresidenti.\nComplessivamente, i presidenti noti del Crotone sono stati 14.\nIl primo presidente conosciuto ad aver assunto la guida della societ\u00e0 \u00e8 stato Adolfo Asturi, che rimase in carica per 17 anni: dal 1923 al 1940. Dal 1945, per 10 anni \u00e8 stato presidente Silvio Messinetti fino al 1965, anno in cui arriv\u00f2 Francesco Pizzuti.\nIl presidente pi\u00f9 longevo nella storia del Crotone \u00e8 stato Raffaele Vrenna: prende le redini della squadra nel 1992, conducendola alla prima promozione in Serie B nel 2001. Nella stagione 2008-2009, assume la carica di presidente Salvatore Gualtieri, con Giovanni Vrenna (fratello dell'ex presidente Raffaele) vicepresidente. Sotto la guida di Gualtieri il Crotone riconquister\u00e0 la Serie B nella stagione 2009-2010. Dopo il triennio con alla guida Salvatore Gualtieri, nella stagione 2011-2012 \u00e8 il fratello Giovanni Vrenna ad assumere il ruolo di presidente.\nDopo questa breve parentesi, ritorna alla guida nel 2012 Raffaele Vrenna.\nLa DDA di Catanzaro a fine 2015, a causa della presunta vicinanza del patron all'omonimo clan mafioso del crotonese, avanza una richiesta di sequestro preventivo dei beni del Presidente che coinvolgerebbe anche l'FC Crotone. La richiesta di sequestro viene rigettata e nelle motivazioni viene spiegato come il Presidente non solo sarebbe estraneo al suddetto clan, ma anzi per i continui rifiuti di collaborazione avrebbe addirittura subito minacce e vessazioni.\nCalciatori.\nContributo alle nazionali di calcio.\nIl primo calciatore del Crotone ad aver fatto parte della nazionale italiana di calcio \u00e8 stato il difensore Gian Marco Ferrari, convocato dal ct Gian Piero Ventura in occasione dell'amichevole con la selezione uruguaiana e per la partita contro il Liechtenstein (valida per le qualificazioni al ), che non ha giocato. Successivamente \u00e8 stato convocato dal CT Roberto Mancini, nel maggio 2018, il centrocampista Rolando Mandragora per le amichevoli contro Arabia Saudita, Francia e Paesi Bassi, giocando da titolare contro la Francia.\nPer quanto riguarda le selezioni italiane minori, nel 2021 nella nazionale Under-15 sono stati convocati D'Aprile e Lupinacci per il \"Torneo di Natale\", in quella nazionale Under-16 \u00e8 stato convocato il difensore Felice Natalino nel 2008; nella nazionale Under-17 Manuel Nicoletti nel 2014; nella nazionale Under-20 Generoso Rossi tra il 1999 e il 2000, l'attaccante Giuseppe Sculli nel 2001, il difensore Antonio Bocchetti nel 2000, il centrocampista Andrea Mazzarani tra il 2009 e 2010 il portiere Daniele Padelli nel 2006, Giovanni Crociata e Federico Valietti nel 2018, Alessandro Tripaldelli e Gabriele Bellodi nel 2019; Rolando Mandragora, Riccardo Marchizza, Niccol\u00f2 Zanellato, Giuseppe Cuomo, Gian Marco Crespi, Samuele Mulattieri e Simone Canestrelli hanno vestito la maglia della nazionale Under-21 tra il 2018 e il 2021. Vid Belec, Milan \u0110uri\u0107, Valentin Cojocaru, Moussa Diaby, Nicola Nanni, Pedro Pereira, Denis Dr\u0103gu\u0219 e Artemijus Tutyskinas sono stati, invece, convocati da nazionali giovanili estere.\nIl difensore macedone Stefan Ristovski, che ha militato nel Crotone nella stagione 2011-2012, ha esordito in nazionale macedone il 10 agosto 2011 nella partita amichevole contro l'Azerbaigian, durante la loro militanza nel Crotone, sono stati convocati anche Djamel Mesbah (Coppa d'Africa con l'Algeria), Aleksand\u0103r Tonev (qualificazione mondiali 2018 con la Bulgaria), Marcus Rohd\u00e9n (presente nel ritorno della disfatta dell'Italia che venne eliminata dalla Svezia ai play-off per qualificarsi ai Mondiali 2018 ai quali \u00e8 stato convocato), Nnamdi Oduamadi infine Arlind Ajeti (qualificazioni ai mondiali 2014 e 2018), Stefan Simi\u010d, Simy (convocato ai mondiali 2018), Adrian Stoian, Ahmad Benali, Sauli V\u00e4is\u00e4nen, Arist\u00f3teles Romero, Arkadiusz Reca, Milo\u0161 Vuli\u0107, Adam Ounas, Emmanuel Rivi\u00e8re, Ionu\u021b Nedelcearu e Augustus Kargbo. \nStatistiche e record.\nStatistiche di squadra.\nLa vittoria per 32-0 contro la Palmese del 20 novembre 1994 rappresenta un record per quanto riguarda la storia dei campionati italiani. Inoltre negli oltre vent'anni di gestione della societ\u00e0 calcistica crotonese da parte della famiglia Vrenna, solamente il G\u00f6teborg in Europa vanta altrettante vittorie di campionati professionistici e play-off.\nIl Crotone \u00e8 stata la quarta squadra calabrese a raggiungere la seconda serie (dopo il , il Cosenza e la Reggina) e, nel 2016, la terza squadra calabrese a raggiungere la Serie A (dopo il nel 1971 e la Reggina nel 1999).\nIl miglior piazzamento di sempre in Serie B \u00e8 il secondo posto raggiunto nel campionato 2015-2016 (eguagliato nella stagione 2019-2020) , che ha permesso ai \"pitagorici\" lo storico salto in Serie A. In tale campionato furono diverse le giornate in cui il Crotone era saldamente al comando della classifica; ma nell'ultima giornata perse il primato per una sola lunghezza a vantaggio del Cagliari.\nCon 14 stagioni in Serie B all'attivo, il Crotone ha disputato 570 partite nella serie cadetta, di cui 198 vinte, 161 pareggiate e 211 perse. Sono stati 696 i goal realizzati e 719 quelli subiti.\nIl Crotone ha inoltre preso parte a 20 edizioni della Coppa Italia, conquistando il miglior piazzamento nelle edizioni 2011-2012, 2015-2016, 2017-2018, 2018-2019, con il raggiungimento del quarto turno, a ridosso degli ottavi di finale. A partire dall'edizione 2004-2005, sono state disputate 33 partite, di cui 17 vinte, 2 pareggiate e 14 perse.\nStatistiche individuali.\nIl calciatore con pi\u00f9 presenze nella storia dei \"Pitagorici\" \u00e8 Antonio Galardo, per anni capitano del club, che vanta 401 gare ufficiali dal 1995 al 1998, e dal 2002 al 2015. L'ultima gara giocata da Galardo, \u00e8 stato l'incontro di Coppa Italia del 9 agosto 2015 contro la FeralpiSal\u00f2.\nI 28 gol in 31 partite segnati da Andrea Deflorio nella stagione 1999-2000 in Serie C1 rappresentano un record assoluto di marcature per la terza serie italiana. Lo stesso Deflorio \u00e8 anche il miglior marcatore in Serie C del Crotone ed \u00e8 stato il miglior marcatore nella storia del Crotone con 54 reti in 103 presenze con una media gol di 0,52, superato da Simy nel marzo 2021.\nSimy, segnando 20 reti nella stagione di Serie B 2019-2020 \u00e8 diventato il marcatore pi\u00f9 prolifico del Crotone e il primo calciatore africano a vincere il titolo di capocannoniere di un campionato professionistico italiano.\nDi seguito i recordmen di presenze e reti dei pitagorici in tutte le competizioni. In grassetto i giocatori ancora militanti in squadra.\n\"Dati aggiornati al 5 luglio 2021.\"\nTifoseria.\nStoria.\nLa tifoseria crotonese, conosciuta anche come \"Pitagorica\", ha come principale gruppo organizzato la \"Curva Sud Crotone\", nata in seguito alle varie leggi adottate per contrastare il fenomeno ultras in Italia, intorno al 2007. Essa nasce dalle ceneri di \"Nasty Boys\", \"Crotoniati\" e \"Vecchio Stampo\", con diverse sezioni sparse in tutta la provincia.\nIl tifo organizzato crotonese nasce negli anni 1970, quando nel settore distinti furono costituiti i due gruppi \"Commando Ultr\u00e0\" e \"Teddy Boys\" che poi si fonderanno in un unico gruppo nella stagione 1984-1985. Negli anni 1980, vi erano altri gruppi che riportavano al Commando come i \"Fighters\". Tra il 1988 e il 1992, il gruppo vede un periodo di crisi dovuto ai pessimi risultati sul campo con conseguente fallimento dell'U.S. Kroton. La svolta avviene agli inizi degli anni 1990 oltre al gi\u00e0 noto \"CUTB\" si affianca la \"Fossa Ionica\" che in seguito diventer\u00e0 il gruppo portante del tifo crotonese rinominandosi \"Nasty Boys\". In quel periodo sono molti i gruppi attivi che riportano ai Nasty Boys, ed \u00e8 a seguito di numerose modifiche all'impianto che i supporter rossobl\u00f9 sposteranno diverse volte la propria postazione passando dai Distinti alla Curva Sud soprannominata \"curva matta\", nella stagione 1999-2000 si sposter\u00e0 nella Curva Nord e nella stagione 2000-2001, terminati i lavori dell'impianto, si stabilir\u00e0 definitivamente nell'attuale Curva Sud. Nel 2007 viene stravolto il mondo ultras, i Nasty Boys rimarranno nella sud fino al loro 15\u00ba anno di permanenza nel 2011, dopo di che avviene un cambio generazionale.\nAltro gruppo organizzato attivo \u00e8 la \"Curva Nord\", nata dalle ceneri della \"Giovent\u00f9 Pitagorica\". La Giovent\u00f9 Pitagorica nasce nel 1997, nel 2004 viene rigenerato come \"Assenze Arbitrarie\" passando dalla Curva Sud ai Distinti, dal 2011 milita in Curva Nord, non ha un nome preciso, \u00e8 conosciuto semplicemente come \"gruppo della nord\".\nLa curva sud dello stadio Ezio Scida \u00e8 intitolata dal 2001 a Giorgio Manzulli, tifoso rossobl\u00f9 deceduto tragicamente.\nGemellaggi e rivalit\u00e0.\nI principali rapporti di amicizia sostenuti dai supporters crotonesi sono quelli con i tifosi di , (ex gemellaggio fra i gruppi \"Giovent\u00f9 Pitagorica\" e i toscani \"Desperados\"), , , , (col gruppo \"Forever ultras\") e con i greci del .\nAltre vecchie amicizie, alcune delle quali ancora in essere, con i tifosi di (nel 1984 nacque un gemellaggio grazie al \"Commando Ultras Teddy Boys\"), , , (tra \"Giovent\u00f9 Pitagorica\" e i marchigiani \"Onda d'urto\"), (negli anni 1980 vi fu un gemellaggio), e . Recentemente vi \u00e8 anche un'amicizia duratura con la , nata al seguito di un ritrovamento di un portafoglio di un tifoso chiavarese da parte di un ultr\u00e0 pitagorico.\nLe rivalit\u00e0 maggiori sono con i corregionali di Catanzaro, e i campani del . Nel dettaglio, contro i giallorossi calabresi si disputa il \"Derby dell'ex Provincia di Catanzaro\", cos\u00ec soprannominato poich\u00e9 la citt\u00e0 di Crotone fece parte fino al 1992 dell'omonima provincia. L'incontro \u00e8 stato caratterizzato spesso da duri scontri fra le frange pi\u00f9 calde di tifosi.\nContro la Reggina si gioca invece il cosiddetto \"Derby della Magna Grecia\". Si \u00e8 disputato in Serie B a partire dal 2001. La vittoria del Crotone in casa della Reggina, nel 2014, sanc\u00ec la retrocessione in Lega Pro dei rivali amaranto.\nAltri attriti importanti e degni di nota (alcuni ormai affievoliti) si registrano con i tifosi di Verona, , , , , e (fino a met\u00e0 degli anni 1980 la rivalit\u00e0 pi\u00f9 accesa).\nOrganico.\nRosa 2021-2022.\n\"Rosa e numerazione aggiornate al 31 gennaio 2022\"\nStaff tecnico.\nDal sito Internet ufficiale della societ\u00e0."}
{"id": "543697", "revid": "568643", "url": "https://it.wikipedia.org/wiki?curid=543697", "title": "Francis Gary Powers", "text": "Capitano USAF, nel 1960 fu abbattuto nei cieli dell'Unione Sovietica da un S-75 causando la crisi degli U-2. Prima del suo abbattimento, Powers aveva condotto ben 27 missioni a bordo dell'U-2, sia sui cieli dell'Unione Sovietica, sia su quelli della Cina.\nBiografia.\nNacque a Jenkins, Kentucky, e crebbe a Pound, Virginia. Dopo la laurea al Milligan College nel Tennessee, Gary fu arruolato nell'USAF nel 1950. Completato l'addestramento fu assegnato al 468\u00ba squadrone alla base aerea di Turner, Georgia, come pilota di F-84. Date le sue ottime doti di pilota (secondo il figlio), fu notato ed arruolato nella CIA. Lasci\u00f2 ufficialmente l'aeronautica nel 1956, per unirsi al programma U-2.\nI piloti degli aerei spia U-2 dovevano sorvolare ad alta quota paesi ostili agli USA per effettuare riprese fotografiche di obiettivi militari e strategici. Il 1\u00ba maggio 1960, durante un volo sull'Unione Sovietica, fu abbattuto con un missile terra-aria SAM presso Sverdlovsk; catturato e poi processato come spia, venendo condannato a tre anni di reclusione e sette di lavori forzati. Tuttavia, dopo solo ventuno mesi, fu scambiato, unitamente allo studente americano Frederic Pryor, per il colonnello del KGB Vilyam Fisher (meglio noto con lo pseudonimo di Rudo\u013ef Abe\u013e), arrestato dopo le indagini condotte sul caso del nichelino cavo. Lo scambio avvenne il 10 febbraio 1962 presso il ponte di Glienicke a Potsdam, in Germania.\nAl suo ritorno in patria fu aspramente criticato per non aver attivato l'autodistruzione della macchina fotografica, della pellicola e delle altre parti segrete del velivolo. Altri lo criticarono anche per il mancato utilizzo di una capsula di veleno nascosta in un dollaro d'argento, in dotazione agli agenti CIA per evitare di parlare e di confessare segreti militari in caso di tortura.\nDopo essere stato chiamato a rapporto dalla CIA, dalla Lockheed e dall'USAF, fu infine chiamato a rispondere alla commissione del Senato presieduta dal senatore Richard Russell: durante l'audizione fu appurato che Powers segu\u00ec gli ordini e che non aveva divulgato notizie \"sensibili\" al nemico e perci\u00f2 aveva avuto una condotta esemplare. In seguito continu\u00f2 a lavorare come pilota collaudatore per la Lockheed fino al 1970. Nello stesso anno partecip\u00f2 alla stesura di un libro che raccontava l'incidente, intitolato \"Operation Overflight: A Memoir of the U-2 Incident\".\nMor\u00ec il 1\u00ba agosto 1977, all'et\u00e0 di 47 anni, in un incidente di volo avvenuto mentre lavorava come giornalista su un elicottero della televisione americana KNBC. Si appur\u00f2 successivamente che il guasto era stato causato da un giunto del carburatore riparato male senza che Gary ne fosse a conoscenza. Lasci\u00f2 la moglie Sue e due figli, Dee e Francis Gary Jr., e fu seppellito nel cimitero nazionale di Arlington.\nQuando gli chiedevano quanto alto stava volando il 1\u00ba maggio 1960 egli soleva rispondere: \u00abnon abbastanza in alto\u00bb. Nel 2000, a quarant'anni dall'abbattimento, alla sua famiglia \u00e8 stata consegnata la Medaglia del Prigioniero di Guerra, la \"Distinguished Flying Cross\" e la \"National Defense Service Medal\"."}
{"id": "543710", "revid": "729019", "url": "https://it.wikipedia.org/wiki?curid=543710", "title": "I.R.S. Records", "text": "La I.R.S. Records fu una casa discografica che Miles Copeland III, Jay Boberg e Carl Grasso fecero nascere negli U.S.A. nel 1979. Miles fu inoltre il manager di Wishbone Ash, The Police, e successivamente di Sting e di molte altre band.\nStoria.\nI dischi I.R.S. furono distribuiti dalla A&amp;M Records fino al 1985, dalla MCA Records fino al 1990, e dalla EMI (che compr\u00f2 il nome nel 1994) fino a che la casa fall\u00ec nel 1996.\nIn collaborazione con la I.R.S. vi erano importanti band come i R.E.M., The Go-Go's, The Fleshtones, Black Sabbath, The Cramps, Oingo Boingo, Over the Rhine, The Buzzcocks, The Alarm, Wall of Voodoo, General Public, Belinda Carlisle, Camper Van Beethoven, Dread Zeppelin, Lords of the New Church e Fine Young Cannibals.\nLa casa pubblic\u00f2 una compilation esclusivamente strumentale, \"I.R.S. No Speak\", pubblicata da Stewart Copeland e William Orbit. I.R.S. produsse inoltre la serie di MTV \"The Cutting Edge\", che venne messa in onda di domenica notte per alcuni mesi (cominci\u00f2 nel 1986), e il film \"Shakes the Clown\", con regista Bobcat Goldthwait. I.R.S. cercarono di firmare un contratto con i Green Day nel 1990, ma la band fu costretta a rifiutare a causa di un precedente contratto con la Lookout! Records.\nOrigine del nome.\n\"I.R.S.\" sta per \"International Record Syndicate\" (o \"Independent Record Syndicate\" in alcune recenti pubblicazioni); non dev'essere confusa con la Internal Revenue Service, l'agenzia delle tasse degli Stati Uniti.\nI.R.S. Records - On the Chart.\nQuesta fu una compilation del 1994 che racconta la storia della I.R.S. Records dal 1979 al 1994.\n\"Camouflage\" di Stan Ridgway fu remixata da parte di William Orbit.\nLa registrazione fu distribuita tramite il nome di EMI e il numero di catalogo EIRSCD 1069 or \"7243 8 31835 2 4\"."}
{"id": "543713", "revid": "1149807", "url": "https://it.wikipedia.org/wiki?curid=543713", "title": "Episodi di Card Captor Sakura", "text": "Lista degli episodi di \"Card Captor Sakura\", anime di due stagioni tratto dall'omonimo manga delle CLAMP, trasmesso in Giappone su NHK dal 7 aprile 1998 al 21 marzo 2000. La prima stagione \u00e8 intitolata e segue la prima parte del manga, in cui Sakura ha il compito di catturare le carte di Clow; la seconda, invece, \u00e8 intitolata e segue la trasformazione delle carte ottenute in carte di Sakura, che corrisponde all'ultima parte del manga. Durante la messa in onda, sono stati trasmessi anche alcuni special che hanno la funzione di riassunto fino al punto in cui si \u00e8 arrivati nella storia; tre brevi OAV sono stati allegati alle edizioni limitate dei DVD delle stagioni. Una terza, intitolata , \u00e8 stata mandata in onda dal 7 gennaio al 10 giugno 2018 e segue il seguito del manga dall'omonimo titolo. L'OAV collegato a quest'ultima \u00e8 uscito precedentemente il 1\u00ba luglio 2017 e riassume il finale delle prime due stagioni in una nuova versione.\nIn Italia la prima stagione \u00e8 stata trasmessa, con il titolo \"Pesca la tua carta Sakura\", su Italia 1 dal 27 settembre 1999; la seconda, invece, intitolata \"Sakura - La partita non \u00e8 finita\", dal 1\u00ba febbraio 2001; la terza mantiene lo stesso titolo ed \u00e8 stata diffusa sottotitolata in simulcast col Giappone sulla piattaforma YouTube di Yamato Animation e su Man-ga di Yamato Video. La terza serie viene pubblicata dal 12 gennaio 2022 sul canale \"Anime Generation\" di Prime Video in versione doppiata.\nLe sigle originali di apertura sono \"Catch You Catch Me\" per gli ep. 1-35 interpretata da GUMI, per gli ep. 36-46 di ANZA e per gli ep. 47-70 di Maaya Sakamoto; in \"Clear Card-hen\" sono \"CLEAR\" per gli ep. 1-12 sempre della Sakamoto e per gli ep. 13-22 di Kiyono Yasuno. Quelle di chiusura sono \"Groovy!\" per gli ep. 1-35 di K\u014dmi Hirose, \"Honey\" per gli ep. 36-46 di CHIHIRO, \"FRUITS CANDY\" per gli ep. 47-69 di Megumi Kojima e per l'ep. 70 di Maaya Sakamoto; in \"Clear Card-hen\" sono \"Jewelry\" per gli ep. 1-12 di Saori Hayami e per gli ep. 13-22 di Minori Suzuki. Le sigle italiane della prima e seconda stagione, invece, sono cantate da Cristina D'Avena."}
{"id": "543719", "revid": "695564", "url": "https://it.wikipedia.org/wiki?curid=543719", "title": "Ascendancy (album)", "text": "Ascendancy \u00e8 il secondo album in studio del gruppo musicale statunitense Trivium, pubblicato il 15 marzo 2005 dalla Roadrunner Records. L'album ha raggiunto la posizione numero 151 della classifica \"Billboard 200\" e la numero 4 della \"Top Heatseekers\".\nL'album \u00e8 stato ripubblicato il 9 maggio 2006 dalla Roadrunner Records con quattro tracce bonus e un DVD."}
{"id": "543726", "revid": "154893", "url": "https://it.wikipedia.org/wiki?curid=543726", "title": "Celebr\u00ecan", "text": ""}
{"id": "543727", "revid": "2166030", "url": "https://it.wikipedia.org/wiki?curid=543727", "title": "Eleonora Plantageneto", "text": "Il primo matrimonio.\nEleonora Plantageneto nacque nel 1215 da Giovanni Senza Terra e Isabella d'Angoul\u00eame, al momento della sua nascita l'Inghilterra versava nel caos, \nsuo padre era stato forzato a firmare Magna Charta ed i francesi erano alle porte del regno. Questo turbolento periodo port\u00f2 con s\u00e9 anche la morte di re Giovanni Senza Terra che spir\u00f2 nel 1216 presso il castello di Newark, quando Eleonora aveva appena un anno. I francesi guidati da Filippo II di Francia marciavano nel sud est dell'Inghilterra, tanto pi\u00f9 che le sole terre rimaste leali a suo fratello Enrico si trovavano nelle Midlands e nella parte sudoccidentale. La situazione venne salvata da Guglielmo il Maresciallo che unendo tutti i baroni riusc\u00ec a proteggere i rampolli reali, Enrico aveva appena nove anni, e a scacciare gli invasori. Il Maresciallo mor\u00ec nel 1219, ma prima di spirare ottenne che Eleonora si fidanzasse con il maggiore dei suoi figli Guglielmo. Quando comp\u00ec dieci anni, il 23 aprile 1224, Eleonora si spos\u00f2 con Guglielmo che aveva invece trentacinque anni, il matrimonio dur\u00f2 circa sette anni poich\u00e9 lo sposo spir\u00f2 il 6 aprile 1231 e la meno che ventenne Eleonora si trov\u00f2 vedova, poco dopo pronunci\u00f2 un voto di castit\u00e0 dinnanzi all'Arcivescovo di Canterbury, Edmondo di Canterbury.\nIl secondo prolifico matrimonio e la morte.\nSette anni pi\u00f9 tardi, nel 1238 incontr\u00f2 e spos\u00f2 segretamente Simone V di Montfort, sesto conte di Leicester, pi\u00f9 tardi suo fratello Enrico III d'Inghilterra ebbe a dire che aveva autorizzato il matrimonio solo perch\u00e9 Simone l'aveva sedotta. Tuttavia il suo precedente voto di castit\u00e0 poteva inficiare le nozze cos\u00ec suo marito fece un pellegrinaggio a Roma per chiedere la dispensa papale. Con il secondo marito Eleonora ebbe sette figli, molti dei quali furono di per s\u00e9 persone influenti\nSimone fu un nobile molto potente tanto da tentare di mettere le mani sul trono dando il via alla Seconda guerra dei baroni che termin\u00f2 con la loro sconfitta alla Battaglia di Evesham il 4 agosto 1265 occasione in cui egli stesso per\u00ec. Eleonora, rimasta di nuovo vedova, scapp\u00f2 in Francia dove entr\u00f2 in un convento di cui poi divenne badessa. In quello stesso convento Eleonora spir\u00f2 il 13 aprile 1275.\nTre anni dopo la sua morte la sua ultimogenita, ed omonima, and\u00f2 in sposa a Llywelyn Ein Llyw Olaf ap Gruffydd; essi ebbero un solo figlio Gwenllian ferch Llywelyn che venne presa prigioniera dal cugino Edoardo I d'Inghilterra che visse praticamente sempre prigioniero fino alla morte sopravvenuta nel 1337.\nNei libri.\nEleonora \u00e8 uno dei personaggi principali del romanzo \" Falls the Shadow\" di Sharon Kay Pennman. \u00c8 anche uno dei personaggi del romanzo di Virginia Henley \"The Dragon and the Jewel\" che parte dal suo matrimonio con Guglielmo e si ferma alla Battaglia di Lewes, il libro si discosta dalla realt\u00e0 perch\u00e9 Simone mor\u00ec un anno dopo a Evesham e i figli sono ridotti da sette a due. Eleonora compare anche nell'opera, sempre della Henley \"The Marriage Prize\" dove ella gioca il ruolo di tutrice di Rosamund Marshal, una giovane nipote del Maresciallo che, lasciata orfana, va a vivere con Eleonora e Simone fino al suo matrimonio con il nobile cavaliere Rodger de Leyburn."}
{"id": "543729", "revid": "486946", "url": "https://it.wikipedia.org/wiki?curid=543729", "title": "Celebrian", "text": ""}
{"id": "543730", "revid": "82265037", "url": "https://it.wikipedia.org/wiki?curid=543730", "title": "Musica Antiqua K\u00f6ln", "text": "Musica Antiqua K\u00f6ln (Musica Antiqua K\u00f6ln o MAK) \u00e8 stata un'orchestra specializzata nell'interpretazione della musica barocca dal 1640 al 1760 su strumenti d'epoca.\nStoria.\n\u00c8 stata fondata nel 1973 dal violinista e musicologo Reinhard G\u00f6bel con alcuni studenti del Conservatorio di Colonia. Il MAK come formazione orchestrale si esib\u00ec in pubblico per la prima volta nel 1978. Il grande pubblico scopr\u00ec l'orchestra nel 1979, in occasione dei concerti al \"Queen Elizabeth Hall\" e al \"Festival d'Olanda\". \nDal 1978 l'orchestra ha avuto un contratto in esclusiva con la Archiv Produktion.\nLe registrazioni sono state numerose, cos\u00ec come le attestazioni ricevute. Il gruppo ha ricevuto i premi \"Grands Prix du Disque\", \"Grammophone Award\", \"Preis der Deutschen Schallplattenkritik\", \"Echo Klassik\", \"Prix Caecilia\" e \"Record Academy Award\" in Giappone. L'orchestra suona su magnifici strumenti d'epoca, come i violini barocchi di Jacobus Stainer e della famiglia Rogeri.\nNel 2007, dopo quasi trentacinque anni di successi in diverse nazioni del mondo, Reinhard G\u00f6bel, suo fondatore e direttore storico, ha deciso di sciogliere l'ensemble."}
{"id": "543736", "revid": "2048534", "url": "https://it.wikipedia.org/wiki?curid=543736", "title": "Catalasi", "text": "La catalasi \u00e8 un enzima, appartenente alla classe delle ossidoreduttasi, coinvolto nella detossificazione della cellula da specie reattive dell'ossigeno. Catalizza la seguente reazione:\nSi tratta di una emoproteina molto conservata nel corso dell'evoluzione degli organismi viventi.\nStruttura.\nLa catalasi \u00e8 un tetramero di 4 catene polipeptidiche di lunghezza minima di 500 amminoacidi. All'interno del tetramero vi sono 4 gruppi ferrosi che permettono all'enzima di reagire con il perossido di idrogeno. Dovendo operare con molecole particolarmente reattive, la \"catalasi\" \u00e8 anche un enzima insolitamente stabile. Le quattro catene sono intrecciate e bloccano cos\u00ec l'intero complesso nella forma corretta.\nIl suo pH ideale \u00e8 7.\nMeccanismo molecolare.\nIl completo meccanismo molecolare della catalasi non \u00e8 ancora ben conosciuto. Si sa tuttavia che la reazione avviene in due stadi:\ndove Fe-E rappresenta il centro ferroso del gruppo eme attaccato all'enzima.\nNon appena il perossido di idrogeno entra nel sito attivo \u00e8 costretto a reagire con gli amminoacidi His74 e Asn174. Questo provoca il trasferimento di un protone (ione idrogeno) dal primo al secondo ossigeno, polarizzando e allungando il legame O-O che si spezza. L'atomo libero di ossigeno si lega al centro ferroso del sito attivo scalzando la molecola d'acqua appena formata e formando Fe(IV)=O.\nNel secondo stadio, il Fe(IV)=O reagisce con un altro perossido di idrogeno riformando Fe(III)-E pi\u00f9 acqua e ossigeno.\nLa catalasi pu\u00f2 anche ossidare diverse tossine, come la formaldeide, l'acido formico, e l'alcol. Per fare questo utilizza il perossido di idrogeno secondo la seguente reazione\nH2O2 + H2R \u2192 2H2O + R\nUn qualunque ione di metallo pesante (come il catione di rame nel solfato di rame(II)) agisce come un inibitore non competitivo sulla catalasi. Anche i veleni cianidi sono inibitori competitivi della catalasi, legandosi stabilmente al sito attivo della catalasi e bloccando l'azione dell'enzima.\nQuesto enzima \u00e8 comunemente usato nei laboratori come uno strumento per comprendere gli effetti degli enzimi sulla velocit\u00e0 di reazione.\nParametri cinetici.\nCome gi\u00e0 riferito, la catalasi ha il pi\u00f9 elevato numero di turnover, kcat, conosciuto tra gli enzimi, 4\u00d7107 s\u22121. La maggioranza degli enzimi ha un kcat compreso tra 1 s\u22121 e 1000 s\u22121. La sua costante di Michaelis-Menten, KM, \u00e8 relativamente alta: 1,1 M. Ci\u00f2 significa che si tratta di un enzima relativamente difficile da saturare, ossia raggiunge la velocit\u00e0 massima di reazione solo ad elevate concentrazioni di perossido. La costante di specificit\u00e0 kcat/KM, \u00e8 quindi pari a circa 4\u00d7107 M\u22121s\u22121, un valore vicino ai limiti di diffusione delle molecole nei solventi (tra 108 e 109 M\u22121s\u22121), essendo la catalasi dunque un enzima quasi cataliticamente perfetto. L'applicazione di questo tipo di parametri alla catalasi non \u00e8 molto diretta, poich\u00e9 questo ha un comportamento cinetico descrivibile con l'equazione di Michaelis-Menten solo quando il perossido si trova in basse concentrazioni. Ciononostante, si sa che la catalasi \u00e8 pi\u00f9 efficiente nella captazione e disintossicazione cellulare dell'H2O2 rispetto ad altri tipi di perossidasi.\nRuolo nella cellula.\nLa catalasi \u00e8 collocata in un organello cellulare denominato perossisoma. I perossisomi sono coinvolti nelle cellule vegetali nella fotorespirazione (l'utilizzo di ossigeno con produzione di anidride carbonica) e nella fissazione simbiotica dell'azoto (la rottura del legame biatomico dell'azoto (N2) in atomi di azoto reattivi).\nPi\u00f9 in generale, l'enzima catalizza la conversione del perossido di idrogeno in acqua e ossigeno:\nIl perossido di idrogeno \u00e8 un prodotto di scarto del metabolismo di molti organismi viventi. \u00c8 tossico perch\u00e9 in grado di generare danni a carico dei lipidi di membrana, delle proteine e degli acidi nucleici della cellula. Un singolo polipeptide di catalasi \u00e8 in grado di convertire fino a 5 milioni di molecole di perossido di idrogeno al minuto.\nL'enzima pu\u00f2 anche agire, in alcune specie, come perossidasi (), catalizzando reazioni come la seguente:\nL'attivit\u00e0 di perossidasi \u00e8 molto frequente soprattutto in presenza di molecole donatrici come l'etanolo. Le forme di catalasi presenti in alcuni microorganismi come \"Penicillium simplicissimum\", che mostrano sia attivit\u00e0 di catalasi che di perossidasi, vengono a volte identificate come \"catalasi-perossidasi\".\nIl perossido di idrogeno \u00e8 anche usato come potente agente antimicrobico quando le cellule sono infettate da un agente patogeno. Gli agenti patogeni che sono positivi alla catalasi, come il \"Mycobacterium tuberculosis\", la \"Legionella pneumophila\", ed il \"Campylobacter jejuni\", producono catalasi per disattivare i radicali perossidi, permettendogli cos\u00ec di sopravvivere indisturbati nella cellula ospite.\nDistribuzione tra gli organismi.\nTutti gli animali conosciuti utilizzano la catalasi in tutti gli organi, con concentrazioni particolarmente elevate nel fegato. L'enzima \u00e8 anche universale tra i vegetali. Sono conosciuti pochi microorganismi aerobici che non utilizzano la catalasi. Un uso unico della catalasi avviene nel coleottero bombardiere. Questi coleotteri permettono a gruppi di sostanze chimiche incluso il perossido di idrogeno di concentrarsi in una cavit\u00e0 nel loro addome. Quando ritengono necessario espellere queste sostanze a scopi difensivi, rilasciano catalasi e perossidasi nella cavit\u00e0. Questi enzimi reagiscono rapidamente con il perossido di idrogeno generando calore e un surplus di ossigeno. Sotto la pressione dell'ossigeno, le sostanze scaldate sono espulse in modo esplosivo attraverso un'apertura nella cavit\u00e0.\nLa catalasi non \u00e8 universale tra i funghi, nonostante alcune specie producano l'enzima quando crescono in un ambiente con un pH basso e a temperature abbastanza elevate. La catalasi \u00e8 stata anche osservata in alcuni microorganismi anaerobici, come la Methanosarcina barkeri.\nPatologie associate.\nLa carenza o l'assenza completa di catalasi (legata a difetti genetici in eterozigosi o in omozigosi) pu\u00f2 indurre svariate patologie, come avviene anche con le deficienze di altri enzimi coinvolti nella detossificazione da ROS (come la superossido dismutasi). Il quadro patologico associato alla deficienza di catalasi \u00e8 definito \"acatalasia\" o \"acatalasemia\".\nDifetti a carico della catalasi potrebbero avere un ruolo anche nella sclerosi laterale amiotrofica (SLA), il cui principale difetto genetico \u00e8 comunque a carico del gene della superossido dismutasi.\nApplicazioni.\nLa catalasi \u00e8 usata nell'industria casearia per eliminare il perossido di idrogeno dal latte finalizzato alla produzione del formaggio. Un'altra sua applicazione si riscontra negli imballaggi per alimenti, in cui previene l'ossidazione.\nLa catalasi \u00e8 anche usata nell'industria tessile, rimuovere il perossido di idrogeno dai tessuti assicura che il materiale non ne contenga.\nUn uso minore \u00e8 nella pulizia delle lenti a contatto - alcuni sistemi di pulizia delle lenti disinfetta le stesse immergendole in una soluzione a base di perossido di idrogeno. e la catalasi \u00e8 utilizzata per decomporre il perossido prima di reinserire le lenti nell'occhio.\nUltimamente la catalasi ha iniziato ad essere usata anche nell'industria cosmetica in trattamenti per il viso che la combinano al perossido di idrogeno per aumentare l'ossigenazione delle cellule negli strati superiori dell'epidermide.\nUtilizzo in microbiologia.\nQuesto enzima \u00e8 utilizzato anche in batteriologia sistematica per l'identificazione dei batteri. Si tratta di porre la colonia batterica da studiare a contatto con l'acqua ossigenata (a 10 volumi). Un'effervescenza segnala la presenza di una catalasi.\nLa maggior parte dei batteri gram negativi possiede la catalasi (catalasi +).\nLa ricerca della catalasi nei gram positivi permette di differenziare gli stafilococchi ed i micrococchi (catalasi+) dagli enterococchi (catalasi -)\nEsempi:\nBatteri Gram + catalasi + :\nBatteri Gram + catalasi - :\nTecnica.\nNota bene : Non utilizzare anse in platino perch\u00e9 reagisce con l'H2O2 dando un falso positivo."}
{"id": "543747", "revid": "121652964", "url": "https://it.wikipedia.org/wiki?curid=543747", "title": "Post Orgasmic Chill", "text": "Post Orgasmic Chill \u00e8 il terzo album in studio del gruppo musicale britannico Skunk Anansie, pubblicato il 22 marzo 1999 dalla Virgin Records."}
{"id": "543750", "revid": "1543377", "url": "https://it.wikipedia.org/wiki?curid=543750", "title": "Lingua romanza d'Africa", "text": "La lingua romanza d'Africa \u00e8 una lingua romanza estinta, che si ipotizza fosse parlata dai Romani d'Africa nell'odierno Maghreb nell'Alto Medioevo e probabilmente in alcune isole linguistiche fino al XVII secolo. Il periodo in cui si suppone fosse maggiormente diffusa va dalla caduta dell'Impero romano d'Occidente fino alla conquista omayyade del Nord Africa, nel 698, passando per le dominazioni vandala e bizantina. \u00c8 probabile l'uso di questa lingua fino al tardo medioevo. Si conosce molto poco di questo idioma, anche considerando che tutte le iscrizioni e i testi di quel periodo in Nordafrica sono in lingua latina.\nStoria.\nIl latino fu introdotto in Nordafrica a partire dalle guerre puniche e dalla distruzione di Cartagine del 146 a.C., imponendosi nei secoli successivi come la lingua principale della regione, complice anche la ricostruzione di Cartagine come colonia romana per opera di Giulio Cesare, finch\u00e9 essa divenne la seconda citt\u00e0 per numero di parlanti latino dell'Impero dopo Roma.\nDopo la caduta dell'Impero Romano il latino continu\u00f2 ad essere parlato per diversi secoli sotto i vandali e i bizantini e anche dopo l'invasione araba del VII secolo giungendo quindi ad evolversi, come nel resto della Rom\u00e0nia, in una vera e propria lingua neolatina (o, com'\u00e8 pi\u00f9 probabile, in diverse lingue neolatine a seconda dei luoghi). Oggigiorno questa lingua non \u00e8 pi\u00f9 parlata, essendo stata soppiantata dal berbero e dall'arabo.\nNumerosi sono gli elementi che fanno ritenere che il Nordafrica abbia continuato ad ospitare comunit\u00e0 di religione cristiana e di lingua, verosimilmente, romanza, almeno fino all'XI-XII secolo. La testimonianza pi\u00f9 importante \u00e8 quella del geografo nordafricano Muhammad al-Idrisi (XII secolo) il quale, stabilitosi a Palermo alla corte normanna di Ruggero II, scrisse che gli abitanti di Gafsa (nel sud della Tunisia) si servivano di una lingua particolare, da lui detta \"al-latini al-afriqi\", ovvero \"il [neo] latino d'Africa\" (a quel tempo il termine arabo \"latini\" si riferiva sia al latino sia, spesso, alle lingue romanze).\nSebbene diversi storici contemporanei considerino che queste comunit\u00e0 potrebbero essere sopravvissute fino all'inizio del Settecento, secondo Virginie Prevost, ricercatrice belga presso la facolt\u00e0 di Storia e Filosofia Medievale dell'Universit\u00e0 di Bruxelles, l'analisi delle fonti arabe indica che pi\u00f9 probabilmente i cristiani scomparvero verso la met\u00e0 del XIII secolo.\nLingue correlate.\nLingua sarda.\nLe varianti latine parlate in Africa, nell'opinione dell'umanista Paolo Pompilio, erano percepite come assai simili alla lingua sarda, corroborando le ipotesi di uno sviluppo parallelo del latino in Africa e in Sardegna.\nJ. N. Adams teorizza che il latino africano e il moderno sardo presentassero una qual certa affinit\u00e0 in termini di vocabolario, condividendo lemmi quali \"spanus\" e \"spanu\" (\"rossiccio\") rispettivamente nell'una e nell'altra lingua. Un'altra teoria ritiene che la parola sarda \"chenapura\" o \"cenapura\" (\"venerd\u00ec\") sia stata introdotta nell'isola da comunit\u00e0 ebree originariamente residenti in Nordafrica.\nIl geografo Muhammad al-Idrisi, trattando fra le altre cose dell'isola di Sardegna nella sua opera \"Il libro di piacevoli viaggi in terre lontane\" altres\u00ec nota come \"Il libro di Ruggero\" (\"Kit\u0101b Ruj\u0101r\"), ne descrive gli autoctoni: \"I sardi sono etnicamente \"R\u016bm Af\u0101riqa\" (ovvero \"Romani d'Africa\"), conducono la propria vita come i berberi e rimangono appartati da ogni altra nazione di \"R\u00fbm\" (letteralmente, \"Roma\"); sono gente coraggiosa e valorosa, che non si separa mai dalle proprie armi\".\nAgostino d'Ippona dice: \"Le orecchie africane non discernono le vocali [latine] brevi da quelle lunghe\". Ci\u00f2 descrive la medesima evoluzione delle vocali nel sardo, che ne presenta cinque senza alcun dittongo: a differenza delle altre lingue romanze, le cinque vocali brevi e lunghe del latino classico (a/\u0101, e/\u0113, i/\u012b, o/\u014d, u/\u016b) si fusero nelle cinque singole vocali pronunciate dai Sardi (a, e, i, o, u) senza alcuna distinzione di lunghezza.\nAltre lingue.\nAltre lingue romanze parlate nell'Africa nordoccidentale prima della colonizzazione europea sono la lingua franca mediterranea, un idioma creolo con influenze arabe e romanze, e il giudeo-spagnolo, un dialetto castigliano trasferito in Africa dai Sefarditi.\nCaratteristiche.\nIl linguista italiano Vermondo Brugnatelli reputa che alcuni vocaboli berberi, relativi a temi religiosi, derivino dal latino: per esempio, nella lingua ghadam\u00e8s (\"\u0194dames\", \u063a\u062f\u0627\u0645\u0633) parlata in Libia, la parola \" \u00e4ng'alus \" (\u2d30\u2d4f\u2d56\u2d30\u2d4d\u2d53\u2d59, \u0623\u0646\u063a\u0644\u0633), mutuata da \"angelus\", indica un'entit\u00e0 spirituale.\nSulla base di questa e molte altre considerazioni, l'arabista polacco Tadeusz Lewicki (1958) ha cercato di ricostruire qualche tratto di questa lingua sulla base di 85 lemmi ricavati perlopi\u00f9 da toponimi e antroponimi nordafricani rilevati in fonti medievali. Dopo di lui, diversi altri autori si sono cimentati nell'impresa di ricercare almeno qualche tratto di questa lingua estinta.\nVa detto che la presenza in Nordafrica di latino, lingue neolatine e anche della cosiddetta lingua franca (con lessico a base romanza) rende molto difficile discernere l'origine precisa di questo o quel prestito in berbero o arabo.\nIn genere, si considerano termini di origine romanza d'Africa:\nGli studi sulla lingua romanza d'Africa sono difficili e, spesso, altamente congetturali. Un'ulteriore difficolt\u00e0 deriva dal fatto che, data la vastit\u00e0 del territorio nordafricano, \u00e8 assai probabile che non si sia sviluppata una sola variet\u00e0 di questa lingua ma che vi fossero diverse lingue romanze d'Africa, cos\u00ec come sono molteplici le lingue romanze in Europa.\nL'esistenza di \"doppioni\" tra i prestiti romanzi in Nordafrica permette in molti casi di supporre che essi provengano o da lingue romanze diverse o che risalgano ad epoche diverse. Si vedano ad esempio:"}
{"id": "543755", "revid": "466539", "url": "https://it.wikipedia.org/wiki?curid=543755", "title": "Giambattista Lazagna", "text": "Amico di Giangiacomo Feltrinelli, negli anni di piombo fu coinvolto nel processo sulle attivit\u00e0 e la morte dell'editore e, per reati minori, in un processo alle Brigate Rosse, ma fu scagionato, prosciolto e assolto dalle imputazioni. Fece parte, con Dario Fo, Franca Rame ed altri, del gruppo di Soccorso Rosso Militante.\nBiografia.\nFormazione e militanza nella Legione straniera.\nNato nel 1923, si iscrisse al partito comunista clandestino a soli 19 anni nel 1942. Compiuti i primi studi in un Liceo della Curia di Nizza nel 1938, si arruol\u00f2 nella Legione straniera francese. Ritornato a Genova nel 1942 si iscrisse alla facolt\u00e0 di ingegneria.\nLa Resistenza.\nNell'aprile 1944 si un\u00ed alla lotta partigiana nei casoni di Cichero nei pressi di Chiavari. Oper\u00f2 tra Pannesi e il monte Fasce, organizzando le SAP di Pannesi e di Uscio; nell'azione di Cavassolo, Lazagna e i suoi uomini disarmarono circa settanta uomini della X\u00aa Flottiglia MAS. Durante uno scontro con i tedeschi a Terrarossa di Gattorna, \"Carlo\" rimase gravemente ferito il 16 luglio 1944. Meno di due mesi dopo, si spost\u00f2 con il suo distaccamento in val Borbera, dove affront\u00f2 i nazifascisti nella battaglia di Pertuso (agosto 1944).\nNel frattempo era divenuto uno stimato commissario politico nelle Brigate Garibaldi e vicecomandante della Divisione Cichero, prendendo parte a tutte le battaglie sostenute contro i nemici, in val Borbera e in val Trebbia. Il 25 aprile 1945 ricevette la resa del presidio tedesco di Tortona, controfirmandola. Venne poi insignito della Medaglia d'argento al Valor Militare.\nAttivit\u00e0 politica nel PCI.\nAlla fine della seconda guerra mondiale intraprese la carriera di avvocato specializzato in diritto del lavoro e della previdenza sociale, difendendo anche molti partigiani accusati aver compiuto vendette ai danni di ex fascisti. Nel 1956 si schier\u00f2 contro l'intervento sovietico in Ungheria. Nel 1958 cooper\u00f2 e collabor\u00f2 alla fondazione alla \"Federazione Italiana Lavoratori del Mare\"; inoltre riform\u00f2 il Codice della Navigazione per la tutela del lavoro marittimo. In occasione delle proteste a Genova contro il governo Tambroni (1960) e il Congresso del Movimento Sociale Italiano che si svolgeva nella citt\u00e0 ligure, costitu\u00ec un comitato di avvocati per difendere i manifestanti arrestati per gli scontri con la polizia.\nDal 1960 al 1964 fu consigliere provinciale di Genova per due cicli amministrativi. Dal 1965 al 1970 fu consigliere comunale a Novi Ligure per il PCI. Dal 1967 al 1972 fu presidente dell'ANPI di Novi Ligure.\nGli anni di piombo.\nIl primo arresto e l'attivismo con Soccorso Rosso.\nLazagna, sostenitore della tesi della \"resistenza tradita\" (come molti militanti di estrema sinistra) si avvicin\u00f2 alla sinistra extraparlamentare e strinse dal 1967 un'amicizia profonda con l'editore Giangiacomo Feltrinelli, fondatore dei Gruppi di Azione Partigiana. Nel 1972, su ordine del magistrato Mario Sossi (poi sequestrato dalle Brigate Rosse) fu arrestato e tradotto al Carcere di San Vittore, in quanto considerato coinvolto nel caso della morte di Feltrinelli (deceduto mentre preparava un attentato dimostrativo contro un traliccio a Segrate), avvenuta il 14 marzo precedente; venne rilasciato dopo cinque mesi di detenzione.\nNel 1974, in seguito all'omicidio del giovane militante del FUAN Carlo Falvella, partecip\u00f2 alla campagna innocentista di Soccorso Rosso Militante e alla stesura del pamphlet intitolato \"Il caso Marini\" nel quale si cercava di illustrare una posizione di difesa nei confronti dell'anarchico Giovanni Marini.. Nel 1974 Marini fu condannato a dodici anni per omicidio preterintenzionale, con pena poi ridotta.\nSecondo il capitano Antonio Labruna il SID, in particolare il colonnello Mannucci Benincasa e il capitano D'Ovidio, su richiesta del generale Gianadelio Maletti, intendevano far bruciare nel 1973, nella zona di Bobbio vicino a dove risiedeva, l'autovettura Fiat 500 dell'avvocato Lazagna, ponendo poi all'interno dell'autovettura documenti compromettenti che avrebbero dovuto essere ritrovati dalle forze dell'ordine. Un episodio analogo venne reso noto in un articolo comparso il 20 giugno 1976 sul settimanale \"il Tempo\", che aveva riportato le affermazioni di un anonimo ufficiale del SID secondo cui, all'epoca del sequestro di Mario Sossi, e cio\u00e8 nell'aprile-maggio del 1974, il direttore del Servizio e membro della loggia P2, generale Vito Miceli, aveva sostenuto la necessit\u00e0 di rapire Lazagna per costringerlo a rivelare l'ubicazione del covo ove era tenuto prigioniero il giudice Sossi, ubicazione secondo il SID nota a Lazagna, il quale invece non ne era al corrente. Queste azioni non furono realizzate. Miceli progett\u00f2 anche una liberazione armata di Sossi, in cui sarebbero dovuti morire i brigatisti, Lazagna (inscenando un conflitto a fuoco) e Sossi stesso, ma anche questo progetto non fu realizzato perch\u00e9 le BR liberarono nel frattempo il giudice.\nIl secondo arresto e l'assoluzione.\nNell'ottobre dello stesso anno Lazagna fu nuovamente arrestato e tradotto nel carcere di Fossano nell'ambito dell'inchiesta sulle Brigate Rosse: l'allora giudice istruttore Giancarlo Caselli lo accus\u00f2 di essere il capo dell'organizzazione sovversiva, accusa poi caduta nel corso della verifica dibattimentale, per aver fatto da tramite per organizzare un incontro tra Silvano Girotto detto \"Frate Mitra\", guerrigliero e infiltrato di Carlo Alberto dalla Chiesa nel gruppo terroristico, e i leader brigatisti Renato Curcio e Alberto Franceschini a Pinerolo (dove i due capi delle BR saranno arrestati). Per la sua liberazione Soccorso Rosso di Franca Rame e Dario Fo (che gi\u00e0 lo aveva difeso nel 1972 e di cui lui stesso faceva parte), insieme alla sinistra extraparlamentare organizzarono un comitato di sostegno. Si accert\u00f2 che Girotto aveva contattato come informatore un giovane medico di Borgomanero (si trattava di Enrico Levati, un fiancheggiatore), e che questo si era rivolto a Lazagna presentando il frate come un guerrigliero che voleva conoscere Curcio. Lazagna rispose \"\u00abse proprio insiste mettilo in contatto\u00bb\". L'ex partigiano non neg\u00f2 questa cosa, ma non partecip\u00f2 a questi incontri segreti con Curcio n\u00e9 conosceva i dettagli delle attivit\u00e0 brigatiste, pur conoscendo Curcio di persona. Tuttavia, nel clima degli anni di piombo, questo gli cost\u00f2 l'accusa di partecipazione a banda armata, promozione di associazione sovversiva e detenzione illegale di armi (la vecchia accusa di Sossi era difatti di aver rubato armi ed esplosivi) e una nuova carcerazione. Lazagna era sempre presente agli incontri di Magistratura Democratica, e molti giudici e avvocati firmarono una petizione contro Caselli e il collega Caccia. Bench\u00e9 il procuratore Caselli nel suo libro \"Nient'altro che la verit\u00e0\" difenda le sue scelte affermando che Lazagna venne condannato, l'avvocato antifascista usc\u00ec in realt\u00e0 prosciolto dalla vicenda.\nRinviato a giudizio per banda armata e detenzione di armi, Lazagna fu poi processato a Torino (fu difeso da Gaetano Pecorella), a piede libero dal 1975, assieme agli incarcerati Renato Curcio, Alberto Franceschini e ad altri membri del gruppo dirigente storico delle BR e dei GAP di Feltrinelli, venendo condannato in primo grado nel 1979 a 4 anni e 6 mesi (anzich\u00e9 8 come chiesto dal procuratore) per il possesso di armi e il reato di assistenza a partecipanti di banda armata (il processo dur\u00f2 4 anni poich\u00e9 Curcio, Franceschini e Gallinari revocarono i mandati agli avvocati e le BR misero in atto numerose ritorsioni, non riconoscendo il tribunale come legittimo), scontando due anni di soggiorno obbligato prima a Urbino e poi nella sua casa di Rocchetta, dove per vivere, non potendo esercitare la professione legale nel paese n\u00e9 recarsi all'universit\u00e0 di Urbino, divenne brevemente boscaiolo e agricoltore con l'aiuto della moglie e dovendo anche assistere un figlio gravemente malato. Anche il Ministro dell'interno Virginio Rognoni lo defin\u00ec come l'ideologo delle BR e afferm\u00f2 che la condanna fosse \"scandalosamente bassa\".\nNel 1981, in appello (sentenza poi confermata in Cassazione) fu per\u00f2 assolto con formula piena dalla prima accusa (possesso illegale di armi), mentre il secondo eventuale reato (assistenza a banda armata) fu dichiarato estinto poich\u00e9 coperto dall'amnistia emanata nel 1977, senza pronunciamenti nel merito. La corte pronunci\u00f2 sentenza di proscioglimento per non luogo a procedere, causa estinzione del reato eventuale per intervenuta amnistia.\nGli ultimi anni.\nAssolto, dopo il carcere e il confino riprese il posto di docente di diritto all'Universit\u00e0 di Urbino. Dal 1984 al 1992 fu presidente dell'ANPI della val Borbera e dopo la pensione si ritir\u00f2 a Rocchetta Ligure con la moglie. Mor\u00ec all'ospedale di Novi Ligure il 22 gennaio 2003. Gli \u00e8 stata dedicata la sede dell'ANPI di Genova e il \"Museo della Resistenza e della Vita Sociale in Val Borbera\" a Rocchetta Ligure. Lazagna \u00e8 sepolto al cimitero di Rocchetta.\nOpere principali.\nLazagna \u00e8 stato autore di diversi scritti sulla Resistenza italiana. Si segnalano qui:"}
{"id": "543756", "revid": "119695291", "url": "https://it.wikipedia.org/wiki?curid=543756", "title": "Ugo Adriano Graziotti", "text": "Biografia.\nPrimi anni.\nUgo Graziotti nacque il 7 maggio 1912 a Carpenedolo, in provincia di Brescia, da una famiglia di basso ceto sociale.\nDa ragazzo frequent\u00f2 a Carpenedolo la scuola serale e festiva di disegno \"Cesare Deretti\" con profitto; in quegli anni ebbe come maestri prima i professori Ruggenini e Ravera, in seguito l'architetto bresciano Umberto Gardelli. Quando i pittori Vittorio e Giuseppe Trainini vennero a Carpenedolo da Brescia per affrescare e decorare il santuario del castello, conobbero Graziotti e lo vollero prender con loro.\nIl Consorzio provinciale per l'Istruzione Tecnica di Brescia, su proposta del presidente (il senatore Carlo Bonardi), gli garant\u00ec una borsa di studio (ottenuta dopo la convocazione presso il Broletto di Brescia ed elargitagli per dodici anni), inviandolo a Monza affinch\u00e9 potesse iscriversi ai corsi dell'Istituto superiore per l'industria artistica. Qui Graziotti approfond\u00ec la tematica del nudo e, grazie all'incontro col famoso pittore Pio Semeghini, apprese la lezione del segno, tratto capace di costruire la figura nella realt\u00e0 delle sue parti; in questo periodo frequent\u00f2 anche dei corsi di arte pubblicitaria e di pittura con Raffaele De Grada \"senior\". Nel 1935 consegu\u00ec il titolo di maestro d'arte.\nNegli anni 1936-1941 si rec\u00f2 a Firenze come allievo della Reale accademia di belle arti, ottenendo la licenza del corso di scultura e la maturit\u00e0 artistica; in questa citt\u00e0 conobbe famosi artisti tra cui Giuseppe Graziosi, Italo Griselli, Felice Carena e frequent\u00f2 il I anno della facolt\u00e0 di Architettura, che dovette lasciare per l'eccessivo lavoro, nonostante la borsa di studio gli permettesse di proseguire.\nNel 1938 vinse il premio Domenico Trentacoste, concorso nazionale di scultura. Nel 1940, a ventotto anni, si trasfer\u00ec a Roma, sovvenzionato dalla Reale Accademia d'Italia, per frequentare due corsi di perfezionamento, tra cui quello di nudo all'Accademia di San Luca; questo lavoro di approfondimento gli valse il cosiddetto \"Premio San Luca\", ovvero il premio al concorso nazionale per la figura disegnata presso l'accademia stessa.\nMaturit\u00e0 e trasferimento negli Stati Uniti.\nNel 1942 vinse una borsa di studio di reciprocit\u00e0 per corso di specializzazione all'estero.\nSi trasfer\u00ec in Slovacchia, e dopo il 1945, finiti gli eventi bellici, torn\u00f2 a Roma, dove aiutato dai sussidi governativi rinnovati di anno in anno, ottenne in seguito a un difficile concorso, uno studio a Villa Massimo, accanto a Renato Guttuso, Greco, Renato Marino Mazzacurati e altri.\nDivenne in seguito professore assistente della Cattedra di figura disegnata all'Accademia di Belle Arti di Roma, e poi professore presso l\"'Istituto Beato Angelico\" per gli studi di Arte Sacra della stessa citt\u00e0.\nQui lo conobbe una distinta personalit\u00e0 statunitense che gli fece ottenere l'insegnamento presso l'Istituto d'Arte e nella Cooper School of Art di Cleveland nell'Ohio degli Stati Uniti. In Cleveland (Stati Uniti) dal 1949 insegn\u00f2 e lavor\u00f2 come scultore per alcuni anni, ottenendo ambiti riconoscimenti. Mentre era a Cleveland, Graziotti fece un busto in bronzo in onore del fondatore dell'Abbazia benedettina di St. Andrew. Sempre in Cleveland, Graziotti alleset\u00ec un paio di mostre, una delle quali ebbe luogo dal 30 aprile all'8 giugno del 1951 al Cleveland Museum of Art. A mostra finita il Museo decise di acquistare, per la somma di $160 una sua scultura in piombo ossidato intitolata \"Negro Head\". \nVinse un premio messo in palio dalla Huntington Foundation di Pacific Palisades, per cui si trasfer\u00ec in California, dove, dopo essere stato assistente professore al California College of Art and Crafts di Oakland fu professore di anatomia alla Art League of California, e dal 1958 Lettore dell'University of S. Francisco.\nQui egli insegn\u00f2 e lavor\u00f2 e diresse nel proprio studio una sua Scuola d'Arte.\nIn America egli vinse il Thiell Award per il ritratto nel 1955, e l\"'Anna Lee Stacey Award\" di Los Angeles nel 1958.\nNel gennaio del 1957 La Commissione d'Arte di San Francisco accolse i disegni per una statua di Cristoforo Colombo da essere eretta nella piccola piazza di Coit Tower, a North Beach. Tra questi progetti vi erano due disegni particolari: uno di Vittorio di Colbertaldo, di Verona, e l'altro di Adriano Graziotti, artista locale. Il \"San Francisco Examiner\" del 24 gennaio 1956 allude al fatto che la Commissione d'Arte avrebbe respinto il progetto 'audace' di Graziotti in favore di una scultura pi\u00f9 convenzionale progettata ed eseguita da un personaggio che era anche amico del Console Generale d'Italia di allora -- nonostante che la comunit\u00e0 locale fosse \"fortemente opposta\" al progetto vincente.\nNel mese di giugno del 1964 The Commission of Art of San Francisco decise di bandire un Concorso internazionale per l'abbellimento della piazza del centro civico (\"International Competition for the Enhancement of the San Francisco Civic Plaza\"). Tra la seconda met\u00e0 del 1964 e i primi mesi del 1965 si iscrissero al concorso ben 1209 individui di 45 paesi del mondo: architetti, scultori, urbanisti e progettisti, di cui 545 stranieri provenienti dal Canada, dall'America Centrale e Meridionale, dall'Australia, dall'Asia, dall'Africa e dall'Europa. Durante questo periodo furono accettati 317 progetti. La Commissione d'Arte decise in favore del progetto di una coppia bulgara. Tuttavia alcuni Commissari dissentirono e si associarono ai membri della Commissione Parchi che non erano favorevoli e il progetto fu respinto. E quindi la Piazza del Centro Civico rest\u00f2 com'era. Tra i 1209 concorrenti vi era anche Graziotti che conosceva benissimo La Piazza perch\u00e9, a quell'epoca, aveva il suo studio al numero civico 1254 di Market Street, vicinissimo alla Piazza del Centro Civico. Questo modello di Graziotti \u00e8 intitolato: \"Il genio della Terra conquistatore dello spazio\", ed \u00e8 stato depositato nella Bancroft Library dell'Universit\u00e0 della California, Berkeley il 26 maggio 1965.\nNel 1966 il Pacific Science Center di Seattle gli diede l\u2019incarico di fare una ricerca sulla partizione dello spazio euclideo. La ricerca era sponsorizzata da \"The Puget Sound Artists and Science Project\". Il risultato fu una serie di pubblicazioni - inclusa \"An Historical Chart of Polyhedra\" del 1966.\nAl suo ritorno in Italia nel 1970, Graziotti stabil\u00ec la sua residenza a Roma. L\u00ec, il 15 giugno 1982, divenne \"Membro effettivo\" o Membro ordinario del Senato dell'Accademia Internazionale dell'Arte Moderna (A.I.A.M.) nonch\u00e9 Presidente del suo Co.S.P.A., o Commissione di Studi per la Programmazione Artistica. Giunto a Roma, decise di donare i suoi modelli di poliedri in legno di balsa alla Sovraintendenza Antichit\u00e0 e Belle Arti di Roma. Ora i 116 modelli sono nella collezione permanente del Museo della matematica del Comune di Roma.\nQuesti 116 modelli includono i poliedri platonici e i loro doppioni (10), i poliedri di Archimede e i loro doppioni (26), i poliedri di Leonardo (20) e i loro poliedri complementari a stella (10), i poliedri stellati e i loro doppioni (22), i poliedri di Graziotti (3), i Prismi di Archimede (10), gli Antiprismi di Archimede (5), i Prismi e antiprismi stellati (10). \u00c8 interessante notare che i gruppi di poliedri sopra menzionati sono ulteriormente distinti per colore. Graziotti ha lasciato 24 di questi modelli nel colore naturale del legno di balsa, e ha dipinto i restanti 92 modelli in dieci diversi colori: giallo (31), rosso (20 - ed esclusivamente per i poliedri di Leonardo--), verde (15), oro (8), ecc. Questa \"classificazione\" ha lo scopo di fungere da sottogruppo, cio\u00e8 di disporre i modelli in classi matematiche e, allo stesso tempo, di servire da referente storico.\nLe fotografie di questi 116 modelli in legno di balsa sono state pubblicate in un catalogo dal titolo: \"Polyhedra. I Poliedri della donazione Adriano Graziotti\", a cura di Wilma di Palma, \u00c0rgos Edizioni, Roma 1994, 144 pp.\nPoco prima del suo ritorno in Italia Graziotti progett\u00f2 ed esegu\u00ec, nel 1966, l'illustrazione \"An Historical Chart of Polyhedra\". \nIl \"Giornale di Brescia\" registra ogni sua vittoria: ad esempio lo mostr\u00f2 in foto vicino a un monumento al compianto presidente statunitense John F. Kennedy, di cui fece una scultura per la citt\u00e0 di Sacramento [?], capoluogo della California. Graziotti \u00e8 stato nominato delegato degli Stati Uniti del Collegio lombardo dei periti, esperti e consulenti, e l'Istituto internazionale svizzero di scienze ed arti, l'ha voluto suo membro onorario a vita.\nNel 1955 rientrato in Italia per una breve visita, ritorna a Carpenedolo a salutare \u00abil suo caro paese\u00bb e viene accolto con entusiasmo e affetto dalla popolazione, dagli amici e dalle Autorit\u00e0. In quell'occasione promise che avrebbe donato a Carpenedolo un suo autoritratto in segno di riconoscenza e di ricordo. Con lettera del 15.11.1959 informava il Sindaco di aver mantenuto la promessa e di avere spedito in apposita cassetta il quadro dal titolo: \u00abAutofigure di U.A.Graziotti\u00bb e alla lettera allegava un vaglia di 100 dollari per la cornice e nella stessa spiegava dettagliatamente il significato del quadro.\nRitorno in Italia.\nNell'estate del 1967 Graziotti decise di lasciare San Francisco e si trasfer\u00ec a Seattle, nello stato di Washington, dove pass\u00f2 oltre tre anni. Durante questo periodo Graziotti, tra l'altro, contribu\u00ec eseguendo vari disegni per un volume di antropologia intitolato \"Atlas of primate gross anatomy: baboon, chimpanzee, and man\", curato dal noto antropologo Daris Ray Swindler della University of Washigton. Inoltre esegu\u00ec anche dei disegni anatomici per in Centro Primati della Facolt\u00e0 di Medicina della stessa universit\u00e0. Frequente visitatore dello zoo di Seattle, egli venne affascinato dal famoso gorilla Bobo fino al punto di farne una scultura. A Seattle, oltre alle diverse mostre che fece, Graziotti continu\u00f2 le sue ricerche e tenne anche dei corsi a Tacoma. Nello stesso tempo continu\u00f2 anche le sue opere di pittura, tra le quali vanno annoverati \"Arpeggio\", e \"Motion in colo\"r, \"Il manifesto per pubblicizzare la mostra al Frye Art Museum\"; tra gli schizzi, \"Il Concetto di un museo per gli elefanti a Port Gamble\" (WA), e tra i ritratti soprattutto quello dei giovani Doug Park e sua sorella.\nSeattle \u00e8 anche conosciuta come la citt\u00e0 dei totem. Nel 1970, Poco prima della sua partenza da Seattle per tornare in Italia, Graziotti realizz\u00f2 un dipinto chiamato appunto \"Totem\". Si tratta di una pittura molto grande, firmata e datata, nel fronte e nel retro, dove spicca la figura di un grande salmone. Il \"Totem\" di Graziotti \u00e8 oggi posseduto da un privato di Seattle.\nNell'autunno del 1970 giunse alla drastica decisione di abbandonare gli Stati Uniti d'America e far ritorno nella vecchia casa paterna a Carpenedolo. Dal 1972 al 1974 insegna presso il liceo statale di Lovere (BG) da dove si dimetter\u00e0 perch\u00e9 mal retribuito.\nRimane a Carpenedolo fino all'ottobre 1975 quando, a seguito di un matrimonio, trasferisce la residenza a Castenedolo BS. Anni fa egli ha inviato al comune di Carpenedolo e all'Ateneo Bresciano un suo volume di studi sui poliedri Archimedei.\nGraziotti e Fleurent.\nUna delle caratteristiche di Graziotti era quella di essere un assiduo epistolografo. Il suo metodo epistolografico ricorda quello dei grandi personaggi del Rinascimento, i quali quando scrivevavo lettere mantenevano sempre una copia precisa della lettera inviata. Si potrebbe benissimo testimoniare che Graziotti faceva esattamente questo. Tra i corrispondenti di Graziotti si pu\u00f2 annoverare il matematico belga Gilbert Marc Fleurent, dell'Abbazia di Averbode, non lontana da Brussels. La loro corrispondenza epistolare \u00e8 durata pi\u00f9 di quindici anni, come afferma lo stesso Fleurent, nell'Omaggio che egli dedica a Graziotti: \"During the years 1978--1994 I was in correspondence with Ugo Adriano Graziotti\". Il vincolo che univa i due matematici era basato proprio sui poliedri, e nell'omaggio Fleurent mostra dieci tavole dei poliedri di Graziotti, aggiungendo in alcune di esse i suoi poliedri (vedi l'omaggio al link sopraelencato). \nOpere principali.\n\"Icosaedro stellato\".\nVeduta spaziale dell'icosaedro stellato solido alla maniera di Adriano Graziotti. Esso \u00e8 costituito da 20 tetraedri regolari e da 12 piramidi pentagonali rette, ognuna delle quali si compone di cinque triangoli \"sublimi\" vale a dire costruiti con l'osservanza della sezione aurea tra la lunghezza dello spigolo e quella della base.\n\"Hermetica geometria\".\nLe figure geometriche pitagorico-euclidee nella loro generazione, interpenetrazione, combinazione, prospettiva e proporzione. Figure come elementi platonici. Oltre 700 disegni originali."}
{"id": "543760", "revid": "38120", "url": "https://it.wikipedia.org/wiki?curid=543760", "title": "Dead letter office", "text": ""}
{"id": "543771", "revid": "203463", "url": "https://it.wikipedia.org/wiki?curid=543771", "title": "La democrazia in America", "text": "La democrazia in America (pubblicato in due volumi, il primo nel 1835, il secondo nel 1840), \u00e8 un testo classico francese scritto da Alexis de Tocqueville sugli Stati Uniti d'America, sui punti di forza e sulle debolezze del paese nel 1830.\nIl viaggio di Tocqueville in America.\nNel 1831, Alexis de Tocqueville e Gustave de Beaumont, entrambi francesi, furono inviati dal loro governo per raccogliere informazioni sul sistema carcerario americano. Giunti a New York in maggio, essi passarono nove mesi in viaggio attraverso gli Stati Uniti, osservando non soltanto le prigioni, ma parecchi aspetti della societ\u00e0 americana, ivi compresi quello economico e quello politico. Soggiornarono per un po' anche in Canada, passando qualche giorno dell'estate del 1831 sia nella parte sud-est delle provincie centrali del Canada (l'attuale provincia di Ontario) sia nella parte nord-est del Canada (l'attuale provincia di Quebec).\nRitornati in Francia nel febbraio 1832, nel 1833 consegnarono il loro rapporto sul sistema carcerario americano, dal titolo \"Sul sistema penitenziario negli Stati Uniti e sulla sua applicazione in Francia\". Beaumont scrisse in seguito un romanzo sui rapporti razziali negli Stati Uniti. Tocqueville, invece, che era rimasto affascinato dalla politica americana, scrisse un trattato politico-sociale dal titolo \"La democrazia in America\".\nRiassunto.\n\"La democrazia in America\" \u00e8 innanzitutto e soprattutto un'analisi della democrazia rappresentativa repubblicana, e dei motivi per i quali essa aveva potuto attecchire tanto bene negli Stati Uniti mentre era fallita in numerosi altri paesi.\nL'opera si divide in due distinti tomi, pubblicati separatamente: nella sua introduzione al primo, Tocqueville dichiara anzi di rinunciare alla pubblicazione del secondo (decisione sulla quale, evidentemente \u00e8 tornato in seguito). Pi\u00f9 che per il tempo trascorso tra le due pubblicazioni, i due tomi si distinguono per l'argomento trattato. Il primo tratta dell'impulso che il movimento democratico (che \u00e8 una trasformazione sociale che prende successivamente forma in varie istituzioni politiche) d\u00e0 alla forma di governo, alle leggi e alla vita politica \u2013 cio\u00e8 alla democrazia come struttura politica. Il secondo tratta dell'influenza che la democrazia (e stavolta non tanto come trasformazione sociale quanto come regime politico) esercita sulla societ\u00e0 civile, cio\u00e8 sui costumi, le idee e la vita intellettuale. In breve, si potrebbe dire che il primo tomo \u00e8 pi\u00f9 politico, il secondo pi\u00f9 sociologico.\nTocqueville riflette sul futuro della democrazia negli Stati Uniti, e sui potenziali pericoli \u00abper la democrazia\u00bb e \u00abdella democrazia\u00bb. Egli scrive che la democrazia ha la tendenza a degenerare in ci\u00f2 che descrive come \u00abdispotismo addolcito\u00bb. Osserva anche che l'unico ruolo che pu\u00f2 essere giocato dalla religione \u00e8 dovuto alla separazione dal governo, ci\u00f2 che permette una laicit\u00e0 dello stato che, in ultima istanza, conviene ad entrambi.\nImportanza.\n\"La democrazia in America\" ha visto numerose edizioni nel corso del diciannovesimo secolo. L'opera ha un immediato successo sia in Europa che negli Stati Uniti. Nel ventesimo secolo essa diventa un classico della politica, della sociologia e della storia.\nQuest'opera \u00e8 spesso ricordata per aver visto in anticipo fenomeni che si sono successivamente verificati. Essa prevede ad esempio correttamente il dibattito sull'abolizione della schiavit\u00f9 sul quale l'America si lacerer\u00e0 durante la guerra civile. Allo stesso modo descrive l'emergere degli Stati Uniti e della Russia come le due superpotenze mondiali, ci\u00f2 che conduce a quel bipolarismo che prese in seguito il nome di guerra fredda.\nLa democrazia in America, secondo Tocqueville, aveva alcune potenziali debolezze: il dispotismo popolare, la tirannia della maggioranza, l'assenza di libert\u00e0 intellettuale, ci\u00f2 che gli sembra degradare l'amministrazione e favorire il crollo della politica pubblica di assistenza ai pi\u00f9 deboli, dell'educazione e delle lettere. Il libro predice anche la violenza tra i partiti politici ed il fatto che gli incoscienti giudichino i saggi. Che queste cose fossero gi\u00e0 visibili a quel tempo, \u00e8 discutibile.\nOltre ai numerosi elogi, \"La democrazia in America\" viene criticata dagli intellettuali d'oggi su alcuni temi, per esempio l'autore non parl\u00f2 quasi mai della povert\u00e0 nelle grandi citt\u00e0. \nAlla sua opera si pu\u00f2 accostare un altro scritto meno noto sulla democrazia americana, Society in America, uscito nel 1838, della scrittrice inglese Harriet Martineau, la quale approfondi temi pi\u00f9 tipici della storiografia contemporanea quali la condizione degli schiavi neri e e della donna.\nNel 2006, Bernard-Henri L\u00e9vy ha pubblicato in USA, e poi in Francia, il controverso \"American vertigo\" che si presenta come un \"remake\" del libro di Tocqueville, 170 anni dopo.\nDa quest'opera deriva il soprannome \"The Forest City\" per Cleveland, avendo egli descritto come \"ricca di foreste\" l'area in cui \u00e8 situata la citt\u00e0.\nDemocrazia e tirannia della maggioranza.\nSecondo Tocqueville le societ\u00e0 moderne e democratiche sono caratterizzate da un certo dispotismo non tirannico: il problema della tirannia della maggioranza non \u00e8 solo il fatto che i pochi devono sottostare al volere dei molti, ma anche il fatto che i molti tendono a dominare l\u2019opinione pubblica, polarizzando la societ\u00e0 verso un pensiero unico (o, usando le parole di Marcuse, verso una \"societ\u00e0 a una dimensione\", in cui l'uniformit\u00e0 ha talmente tanto permeato la mente al punto da auto censurare le opinioni impopolari). La tirannia della maggioranza non \u00e8 dunque una tirannia materiale che ha come obiettivo i corpi, ma una tirannia pi\u00f9 subdola che si esercita sul pensiero: la democrazia ha per sua natura dei perenni esclusi, cio\u00e8 coloro che hanno posizioni estreme lontane sia dalla maggioranza, sia dalle minoranze.\nTocqueville propone alcuni \"antidoti\" per affrontare la tirannia della maggioranza. Il primo \u00e8 lo \"spirito legistico\" nel suo ruolo di contrappeso alla democrazia: i giudici della corte suprema, eletti a vita, sarebbero dotati della massima integrit\u00e0 di giudizio in quanto non necessitano di mutare la loro opinione per inseguire consensi. Anche l'associazionismo sarebbe una buona contromisura alla tirannia della maggioranza, in quanto capace di aggregare persone attorno ad un'idea e attaccare cos\u00ec l'impero morale del \"mainstream\".\nAristocrazia e industria.\nTocqueville intuisce il rischio che dall\u2019industria possa nascere una nuova aristocrazia, quella dei tycoon, ossia dei grandi proprietari industriali. L\u2019aristocrazia industriale americana \u00e8 per\u00f2 strutturalmente diversa da quella europea: non \u00e8 un\u2019aristocrazia nobiliare e titolata, ma \u00e8 un\u2019aristocrazia economica con un\u2019alta mobilit\u00e0 sociale (cio\u00e8 senza meccanismi di casta: si pu\u00f2 diventare ricchi come si pu\u00f2 perdere tutto e tornare in povert\u00e0, a prescindere dallo status sociale della famiglia di nascita).\nTocqueville considera inoltre i rapporti tra servo e padrone come rapporti di natura contrattuale tra lavoratore e datore di lavoro; inoltre vede nello strumento del contratto uno strumento di libert\u00e0 che lo schiavo non ha, in quanto il lavoratore, terminata la sua prestazione, pu\u00f2 tornare alla sua vita e alle sue libert\u00e0 personali. Si tratta di una concezione del contratto diametralmente opposta a quella del suo contemporaneo Karl Marx, in cui il lavoratore che sottoscrive il contratto \u00e8 comunque in posizione di diseguaglianza e obbligato dalle circostanze (cio\u00e8 dal dover lavorare per sopravvivere)."}
{"id": "543781", "revid": "101768", "url": "https://it.wikipedia.org/wiki?curid=543781", "title": "Antonio Stoppani", "text": "Di idee liberali, si impegn\u00f2 durante il Risorgimento per l'Unit\u00e0 d'Italia e fu favorevole a una politica di conciliazione tra Stato e Chiesa. Autore di numerose pubblicazioni sia scientifiche sia di tipo divulgativo, \u00e8 considerato una figura di primo piano nella storia della geologia, della paleontologia, della paletnologia e della glaciologia in Italia.\nEbbe notevole popolarit\u00e0 \"Il Bel Paese\" (1876), sua opera divulgativa sulle scienze naturali, che rimase a lungo tra i libri educativi pi\u00f9 diffusi in Italia, insieme a \"Le avventure di Pinocchio\" (1881-1882) di Carlo Collodi e a \"Cuore\" (1886) di Edmondo De Amicis.\nBiografia.\nIl seminario e le Cinque giornate.\nAntonio Stoppani nacque a Lecco il 15 agosto 1824, quinto dei quindici o sedici figli di Giovanni Maria (1788-1862) e di Lucia Pecoroni (1798-1883). Il padre, originario di Zelbio, era produttore di cioccolata e di candele di sego. A undici anni entr\u00f2 in seminario presso la sede di Castello del Seminario arcivescovile di Milano per lo studio della grammatica. Nel 1840 pass\u00f2 al seminario di San Pietro Martire a Seveso per lo studio della retorica, nel 1843 a Monza per la filosofia e nel 1845 a Milano per la teologia. Persona importante per la formazione di Stoppani fu Alessandro Pestalozza (1807-1871), suo docente a Monza, che fu amico di Antonio Rosmini e propugnatore delle sue idee; nel 1848 fu trasferito a Milano dove ritrov\u00f2 il proprio allievo. Entrambi presero parte alle Cinque giornate di Milano; Stoppani, insieme a vari seminaristi, contribu\u00ec alla costruzione della barricata di Porta Orientale e fu incaricato di realizzare tredici aerostati di grandi dimensioni per inviare proclami fuori dalla citt\u00e0 assediata. Partecip\u00f2 anche all'assistenza ai feriti nella battaglia di Santa Lucia il 6 giugno e successivamente nella battaglia di Custoza a luglio.\nIl 17 giugno fu ordinato presbitero dall'arcivescovo Carlo Romilli nel Santuario di Rho e celebr\u00f2 la prima messa nella chiesa prepositurale di Lecco. Fu poi chiamato come professore di grammatica latina nel seminario di Seveso. In questo periodo pot\u00e9 riprendere il proprio interesse per la geologia e nel periodo estivo arricch\u00ec la propria collezione di reperti, in particolare rintracciati nel territorio attorno a Lecco. Alla fine del 1853 con decreto arcivescovile vari insegnanti che avevano sostenuto la rivolta del 1848 furono espulsi dai seminari; Stoppani, uno di loro, riusc\u00ec poi a ottenere il posto di vice-rettore del collegio privato Calchi-Taeggi a Milano, ma la sua nomina fu immediatamente cassata dal governo austriaco e fu posto sotto sorveglianza dalla polizia.\nPrime pubblicazioni.\nDivenne in seguito precettore privato di Gian Pietro Porro, prima a Como e in seguito a Milano presso il conte Alessandro Porro, che nel 1848 era stato membro del governo provvisorio. Stoppani ebbe modo di riordinare la propria collezione di reperti e nel 1855 fu tra i soci fondatori della \"Societ\u00e0 geologica residente in Milano\" (divenuta in seguito \"Societ\u00e0 italiana di scienze naturali\"). Nel 1856 incontr\u00f2 il geologo Franz Ritter von Hauer, giunto a Milano per la realizzazione di una carta geologica dell'Impero austriaco; nello stesso anno fu invitato dalla Societ\u00e0 geologica \u00aba coordinare e rendere noti al pubblico i risultati delle lunghe sue ricerche sopra i dintorni di Lecco\u00bb, pubblicati nel 1857 come \"Studi geologici e paleontologici sulla Lombardia\" insieme a un saggio di Cristoforo Bellotti.\nLasciato il posto come precettore, divenne direttore spirituale dell\u2019orfanotrofio maschile di Milano e nel dicembre 1857 ottenne la carica di custode del catalogo della Biblioteca Ambrosiana, che mantenne fino al 1860. Incoraggiato dall'interesse dimostrato da altri scienziati per un argomento ancora poco conosciuto, diede inizio alla collana \"Paleontologie lombarde\" (\"Paleontologia lombarda\" in francese), realizzata in collaborazione con gli studiosi Emilio Cornalia e Giuseppe Meneghini. L'opera in quattro volumi, scritta in francese, fu distribuita a fascicoli tra il 1858 e il 1881. Stoppani si occup\u00f2 del primo volume (1858-1860) con una classificazione dei petrefatti rinvenuti a Esino (1858-1860) e appartenenti al Ladinico; dedic\u00f2 invece il terzo volume (1860-1865) all\"'Avicula contorta\" con l'identificazione del piano retico. Secondo le valutazioni attuali, questi volumi offrono una buona descrizione paleontologica, mentre \u00e8 considerata \u00ablargamente inadeguata\u00bb la ricostruzione stratigrafica e strutturale del territorio lecchese esaminato.\nInsegnamento e ricerche.\nNel 1859 la Seconda guerra d'indipendenza vide la sconfitta austriaca, con Stoppani impegnato nella cura dei feriti negli ospedali milanesi. Fu tra i sacerdoti lombardi che il 6 luglio inviarono un messaggio a Paolo Onorato Vigliani, nuovo governatore della Lombardia per il Regno di Sardegna, salutando \u00abcon gioia le vittorie delle armi alleate, che tendono a ridare agli Italiani la nazionale indipendenza\u00bb. Pot\u00e9 tornare a insegnare scienze naturali presso il collegio Calchi-Taeggi, ma gi\u00e0 nel 1861 fu nominato professore straordinario di geologia presso la Regia Universit\u00e0 di Pavia. Nell'estate dello stesso anno divenne anche segretario della Giunta consultiva per la Carta geologica d'Italia.\nNel 1863 lasci\u00f2 Pavia per diventare \"professore straordinario di geognosia e mineralogia\" del neonato Regio Istituto Tecnico Superiore a Milano; per il Museo civico di storia naturale si occup\u00f2 del riordino delle collezioni paleontologiche, aggiungendo anche pezzi da lui raccolti, e inizi\u00f2 a tenere annualmente serie di conferenze pubbliche al museo e, in seguito, ai giardini pubblici. Sempre nel 1863 per la Societ\u00e0 italiana di scienze naturali condusse una ricerca paleontologica a Besano e uno studio sulle palafitte del Lago di Varese, siti oggi inseriti nell'elenco del Patrimonio dell'umanit\u00e0 dell'UNESCO (Monte San Giorgio e Isolino Virginia, all'epoca chiamato Isolino Camilla). Egli diede particolare impulso all'avvio della paletnologia in Italia, invitando scienziati e privati a collaborare con la Societ\u00e0 in questo campo.\nNel 1864 pubblic\u00f2 un \"Saggio di una storia naturale dei petrolii\", argomento che riteneva di notevole importanza per lo sviluppo industriale italiano; oltre a fornire consulenze geologiche a societ\u00e0 di estrazione, nel 1866 sul periodico \"Il Politecnico\" pubblic\u00f2 una serie di articoli sulla presenza del petrolio in Italia. Allo scoppio della terza guerra d'indipendenza, nell'estate del 1866 part\u00ec come volontario per l\"Associazione italiana di soccorso ai militari feriti e malati in tempo di guerra\" e fu aggregato come \"contabile\" (ma \u00e8 indicato anche come \"cappellano\") alla seconda di tre squadre milanesi; prest\u00f2 servizio per 50 giorni dal 2 luglio al 20 agosto.\nL'anno successivo, approfittando dell'Esposizione universale di Parigi, fece un viaggio di studio attraverso la Francia, la regione di lingua tedesca e il Regno Unito, per visitare musei e per studiare i principali luoghi di interesse geologico e paleontologico. Diventato professore ordinario dell'Istituto Tecnico Superiore nel 1865, inizi\u00f2 la pubblicazione di tre volumi di \"Note\" (1865-1870) destinate agli studenti, che rielabor\u00f2 in seguito nel \"Corso di geologia\" (1871-1873). L'opera fu \u00abuniversalmente ammirata per la forma elegante, per lo stile elevato, per la chiarezza, per l'ordine dell'esposizione e per la profondit\u00e0 dei concetti\u00bb. Gi\u00e0 nel primo volume delle \"Note\" egli introdusse un'\u00abepoca antropozoica\u00bb (o \u00abantropozoico\u00bb) relativa alla presenza di tracce umane, perch\u00e9 \u00abla creazione dell'uomo \u00e8 l'introduzione di un elemento nuovo nella natura, di una forza affatto sconosciuta ai mondi antichi\u00bb.\nGi\u00e0 socio della sezione di Sondrio del Club Alpino Italiano, nel dicembre del 1873 divenne il primo presidente della neonata sezione milanese. Il 21 agosto 1874 part\u00ec con un gruppo da Milano per raggiungere il Medio Oriente. Salparono da Brindisi per Corf\u00f9 e poi per Atene, dove si trattennero. Passarono a Smirne, visitandone i dintorni. Si spostarono anche a Costantinopoli e visitarono il Bosforo. Tornarono a Smirne e approdarono poi a Beirut per raggiungere Damasco. Il viaggio fu interrotto bruscamente a Souq Wadi Barada quando il calcio di un cavallo ruppe la gamba destra a Stoppani, che dovette tornare in Italia. Le vicende furono poi raccolte nel libro \"Da Milano a Damasco. Racconto di una carovana milanese nel 1874\" (1888).\n\u00abIl Bel Paese\u00bb.\nFin dal 1870 si ha notizia di una raccolta manoscritta di racconti educativi per ragazzi scritta da Stoppani e in parte pubblicata come \"Frammenti di un libro inedito di lettura per famiglie\" sulla rivista \"Le prime letture\". Nell'adunanza del 20 luglio 1871 il Regio Istituto Lombardo di Scienze e Lettere band\u00ec il concorso letterario Fratelli Ciani per il miglior \"Libro di lettura per il popolo italiano\" da assegnarsi nel 1875 con un premio di lire . Per uno dei premi furono presentate 37 opere, compreso il manoscritto di \"Dall'Alpi all'Etna. Saggio di letture popolari\" di Stoppani, ma la commissione stabil\u00ec di non poter assegnare il premio, perch\u00e9 nessuno dei partecipanti riusciva a soddisfare completamente le richieste del concorso.\nIl 26 febbraio 1874 fu bandito un nuovo concorso sempre per il miglior \"Libro di lettura per il popolo italiano\" da assegnare nel 1877; in questo caso il libro doveva essere presentato a stampa. Il 23 luglio 1876 Stoppani pubblic\u00f2 \"Il Bel Paese\" e due giorni dopo lo consegn\u00f2 per il concorso, dichiarando di aver solo cambiato il titolo rispetto al manoscritto precedente. Nonostante le generali lodi ricevute dall'opera, la commissione trov\u00f2 ancora non pienamente soddisfacenti i testi in gara e perci\u00f2 decise di dividere il premio tra i due partecipanti pi\u00f9 meritevoli, cio\u00e8 \"Il Bel Paese\" e il volume di Cesare Cant\u00f9 \"Attenzione. Riflessi di un popolano\".\nIl volume divenne enormemente popolare per vari decenni, probabilmente grazie alla sovrapposizione tra l'ambito scolastico e quello naturalistico ed escursionistico, da collegare al successo del Club alpino italiano all'epoca. Nel testo, nelle vesti di uno zio, l'autore intendeva far conoscere agli italiani il proprio paese, che considerava spesso trascurato rispetto allo studio di paesi lontani, invitando a coltivare il sentimento nazionale, senza per\u00f2 prescindere da un'appartenenza regionale. L'aspetto educativo comprendeva anche la critica per l'ozio e l'invito ai giovani a praticare attivit\u00e0 fisiche come l'alpinismo. Il testo \u00e8 suddiviso in capitoli, corrispondenti alle \"serate\" in cui l'autore descrive i diversi luoghi d'Italia. Nella prima edizione i capitoli erano 29; nella terza edizione del 1881 fu inserita un'appendice con altre cinque serate.\nI contrasti con i cattolici intransigenti e le elezioni del 1876.\nA partire dagli anni '40 del XIX secolo, con la diffusione di idee liberali e progressiste, si apr\u00ec nel mondo cattolic\u00f2 una divisione tra due opposte posizioni: i cattolici intransigenti si opponevano a capitalismo e socialismo e alla forme liberali di governo e ritenevano indispensabile un rafforzamento dell'autorit\u00e0 pontificia; i cattolici liberali ritenevano necessario conciliare la religione cattolica con la societ\u00e0 moderna. Prevalse la visione intransigente con il dogma dell'Immacolata Concezione (1854), con l'emanazione del \"Sillabo\" (1864) e con il dogma dell'infallibilit\u00e0 papale (1870), accentuando la divisione tra la Chiesa e il mondo moderno.\nStoppani, di formazione liberale e legato alle tesi di Antonio Rosmini, si oppose in pi\u00f9 occasioni alle scelte intransigenti, ritenendo che l'appartenenza alla Chiesa fosse compatibile con il principio di cittadinanza. Egli era anche apertamente contrario al principio \"n\u00e9 eletti n\u00e9 elettori\" che fin dalla nascita del Regno d'Italia port\u00f2 all'esclusione dei cattolici dalla vita politica; and\u00f2 sempre a votare, ritenendolo un \u00absacrosanto dovere\u00bb. Nonostante dal 1868 fosse in vigore anche il \"Non expedit\", nel 1876 decise di candidarsi per le elezioni politiche nel collegio di Lecco, opponendosi ad altri tre candidati: Angelo Villa-Pernice (conservatore, deputato uscente), Mauro Martelli (ex conservatore, passato alla sinistra storica) ed Ernesto Pozzi (radicale). Il 7 ottobre pubblic\u00f2 una lettera agli elettori, che provoc\u00f2 forti reazioni, principalmente per il riferimento alla destra storica come \u00abl'oligarchia che regnava\u00bb e ai radicali come \u00abl'internazionalismo che mira a regnare sotto il nome di repubblica\u00bb. Si aggiunsero le contestazioni dei cattolici intransigenti per la mancata osservanza del \"Non expedit\". In seguito agli attacchi ricevuti, domenica 29 ottobre fece annunciare il ritiro della propria candidatura. Le elezioni si tennero nelle due domeniche successive (primo turno e ballottaggio), con la vittoria di Martelli nel collegio lecchese.\nIl trasferimento a Firenze.\nProbabilmente per le dure critiche ricevute anche da amici in occasione della sua candidatura, nel 1877 lasci\u00f2 Milano per insegnare geologia e mineralogia presso l'Istituto di Studi Superiori di Firenze. Qui si occup\u00f2 anche del Gabinetto di geologia e paleontologia, riordinando e ampliando le collezioni con scavi in Valdarno in possedimenti di Bettino Ricasoli. Tenne numerose conferenze, che costituirono la base per il successivo libro su \"L'era neozoica\" (1880), opera inserita in una raccolta realizzata con Gaetano Negri e Giuseppe Mercalli; questo suo studio sul Quaternario fu molto apprezzato, anche se alcune sue teorie sulle glaciazioni suscitarono l'opposizione di altri studiosi.\nIl 18 dicembre 1881, durante la seduta reale dell'Accademia dei Lincei alla presenza del re Umberto I e della regina Margherita, lesse una nota \"Sull'attuale regresso dei ghiacciai nelle Alpi\". Il re, al termine della relazione, si mostr\u00f2 preoccupato per il destino delle Alpi.\nDurante gli anni passati a Firenze Stoppani pubblic\u00f2 una serie di articoli incentrati sul rapporto tra scienze e religione nel periodico \"La Rassegna nazionale\", che furono utilizzati per i libri pubblicati successivamente. Il suo interesse era dovuto alla preoccupazione che, su pressione di cattolici intransigenti e di tomisti, ci fosse una condanna del pensiero e degli scritti di Antonio Rosmini. Nel 1882 ader\u00ec alla neonata Societ\u00e0 degli Autori.\nIl ritorno a Milano nel 1882.\nAlla fine del 1882, dopo la morte di Emilio Cornalia, fu invitato a tornare a Milano come direttore del Museo civico di storia naturale e per riprendere il posto di docente all'Istituto tecnico di studi superiori. Il 25 febbraio 1883 fu eletto presidente della Societ\u00e0 italiana di scienze naturali. Nel 1884 fu anche presidente della Societ\u00e0 geologica italiana.\nSuo impegno principale negli anni successivi fu la sistemazione dei corsi di formazione e la riorganizzazione del museo con la costruzione di una nuova sede, mentre solitamente si utilizzavano edifici monumentali adattati a museo. La necessit\u00e0 di una spesa enorme per la realizzazione del nuovo edificio vide a lungo l'opposizione della pubblica amministrazione, ma dal 1888 presero il via i lavori su progetto dell'architetto Giovanni Ceruti, gi\u00e0 allievo di Stoppani. L'edificio fu inaugurato il 18 aprile 1892 con una conferenza di Gaetano Negri.\nIl contrasto con i cattolici intransigenti prosegu\u00ec con le nuove pubblicazioni di Stoppani, volte a difendere le idee di Antonio Rosmini attraverso la discussione sul rapporto tra ragione e fede. Gi\u00e0 con il volume de \"Il dogma e le scienze positive\" (1884) ricevette numerosi attacchi da \"La Civilt\u00e0 Cattolica\" e da \"L'Osservatore Cattolico\".\nNel gennaio 1887 inizi\u00f2 anche a pubblicare il periodico \u00abIl Rosmini\u00bb. Il 27 febbraio present\u00f2 una querela contro \"L'Osservatore Cattolico\" e altri periodici affiliati, chiamando in causa don Davide Albertario ed elencando tutti gli insulti pubblicati contro di lui; la sentenza favorevole a Stoppani fu confermata anche in appello e in cassazione. All'inizio del 1887 ricevette la nomina a socio dell'Accademia Pontificia dei Nuovi Lincei, che interpret\u00f2 come un sostegno alle proprie posizioni; secondo alcuni questa nomina avrebbe bloccato quella a senatore del Regno, che era indicata come imminente.\nNell'estate del 1887 partecip\u00f2 a un viaggio di studio di tre mesi nei paesi dell'Europa Settentrionale e in Russia, passando per Monaco di Baviera, Berlino, Copenaghen, Christiania, Stoccolma, Uppsala, Helsinki, San Pietroburgo, Mosca, Ni\u017enij Novgorod, Kazan' e Perm', per raggiungere Ekaterinburg. Alcune lettere inviate durante il viaggio, relative a visite a musei e a incontri con studiosi esteri, furono pubblicate su \u00abIl Rosmini\u00bb. Il 14 dicembre dello stesso anno la Sacra Congregazione del Sant'Uffizio con il decreto \"Post obitum\" condann\u00f2 alcune tesi di Rosmini; nel giugno 1889 anche la rivista fu condannata dalla Congregazione (in parte per aver sostenuto la realizzazione a Milano di un monumento dedicato al filosofo) e sospese le pubblicazioni. Fu creato in seguito anche \u00abIl nuovo Rosmini\u00bb, ma senza la collaborazione diretta di Stoppani.\nOltre al monumento a Rosmini, Stoppani si spese anche per la realizzazione a Lecco del monumento ad Alessandro Manzoni e a Milano per il monumento a Giovanni Battista Piatti; questi monumenti erano in bronzo, perch\u00e9 riteneva il marmo poco resistente al clima milanese. Egli mor\u00ec prima che i tre monumenti venissero inaugurati. Fu Luca Beltrami, suo ex allievo, a occuparsi del completamento dei monumenti milanesi; Beltrami presiedette anche il comitato per la realizzazione del monumento a Stoppani posto a fianco del Museo civico nel 1898.\nLa morte e i funerali.\nAttorno alle ore 23:30 del 1\u00ba gennaio 1891 ebbe un malore (\u00abangina pectoris, male che aveva gi\u00e0 recentemente subito\u00bb) e mor\u00ec circa a mezzanotte; le ultime parole attribuitegli furono \u00abAmare la patria, credere in Dio!\u00bb. Lo scultore Giulio Branca realizz\u00f2 una maschera funebre in gesso del defunto. Il funerale si tenne luned\u00ec 5 gennaio alle ore 9 presso la chiesa di San Francesco di Paola \u00abcon immenso concorso di popolo\u00bb.\nLa bara fu poi portata al Cimitero monumentale di Milano dove tennero discorsi il senatore Francesco Brioschi (in rappresentanza del Ministero della pubblica istruzione, dell'Accademia Nazionale dei Lincei e dell'Istituto Superiore di Firenze), l'assessore di Milano Carlo Baravalle, il sindaco di Lecco Guido Ghislanzoni, il senatore Gaetano Negri (gi\u00e0 sindaco di Milano, ex allievo di Stoppani) e Torquato Taramelli (geologo, ex allievo di Stoppani), seguiti da indirizzi di saluto dell'Accademia Roveretana degli Agiati, del Comizio Veterano e di un rappresentante degli studenti del Politecnico. Infine ci furono un ricordo dello Stoppani come religioso da parte di don Carlo Testa e un saluto a nome del periodico \"La Rassegna nazionale\".\nIl comune di Milano intendeva destinare la salma al Famedio, ma Stoppani aveva indicato di voler essere sepolto a Lecco, dove la bara giunse nella stessa settimana per essere posta nel cimitero monumentale dopo le onoranze funebri. Anche in occasione dei funerali non mancarono accuse da parte di cattolici intransigenti.\nParentele.\nTra i suoi nipoti ci furono il pittore Giovanni Battista Todeschini (1857-1938) e la pedagogista Maria Montessori (1870-1952). La nipote Felicita Todeschini spos\u00f2 lo scultore Giulio Branca (1850-1926)."}
{"id": "543786", "revid": "1629429", "url": "https://it.wikipedia.org/wiki?curid=543786", "title": "Motoalpinismo", "text": "Con il termine motoalpinismo (\"trail\" in inglese) si intende uno sport che \u00e8 un misto tra l'enduro ed il trial.\nQuesto sport consiste nel percorrere strade asfaltate, sterrate e magari qualche passaggio un po' pi\u00f9 difficile per raggiungere una determinata meta avendo superato magari dislivelli molto impegnativi.\nCaratteristiche.\nLa regola fondamentale del motoalpinista \u00e8 il grande rispetto per la natura e l'ambiente che si va ad \u201cinvadere\u201d per qualche ora e il rispetto delle altre persone che utilizzano il solito percorso con altri mezzi.\nIl motoalpinista si deve anche fare carico, come buona regola civica, di segnalare alle autorit\u00e0 eventuali problemi o anomalie riscontrate durante il percorso.\nLa moto.\nLa moto per il motoalpinismo deve avere delle caratteristiche specifiche prese da altre moto.\nIn comune con l'enduro:\nIn comune con il trial:\nIl percorso.\nData la versatilit\u00e0 della moto, pu\u00f2 essere molto vario; quando possibile \u00e8 auspicabile usare la moto stessa per lo spostamento stradale invece che del traino su altro mezzo.\n\u00c8 bene programmarlo in anticipo portandosi dietro cartine dettagliate e/o meglio ancora un navigatore satellitare.\nIl pilota.\nAnche se c'\u00e8 un motore che traina \u00e8 bene che il pilota sia in buona forma fisica perch\u00e9 i percorsi fuoristrada spesso impegnano molto sia il fisico che la mente. \u00c8 da evitare assolutamente l'improvvisazione: il motoalpinista deve avere buone conoscenze e pratica della guida motociclistica, fuoristradistica e del comportamento in situazioni potenzialmente pericolose anche se affrontate a piedi.\nL'abbigliamento.\nL'abbigliamento \u00e8 composto da elementi che devono avere come caratteristiche:\nPrecauzioni.\n\u00c8 norma fondamentale non avventurarsi da soli in percorsi che si allontanano molto dai centri abitati."}
{"id": "543788", "revid": "1543377", "url": "https://it.wikipedia.org/wiki?curid=543788", "title": "The USENIX Special Interest Group for Sysadmins", "text": "The USENIX Special Interest Group for Sysadmins (o SAGE) \u00e8 un'associazione informatica internazionale no-profit, composta da amministratori di sistema. Attualmente \u00e8 un Gruppo Speciale di Interesse nel contesto dell'associazione USENIX.\nSAGE descrive s\u00e9 stessa in questo modo:\n\"Essa \u00e8 organizzata per migliorare il livello professionale degli amministratori di sistema, stabilire standard di eccellenza e riconoscere coloro che li raggiungono, sviluppare linee guida per migliorare le capacit\u00e0 tecniche e gestionali dei professionisti e promuovere attivit\u00e0 che migliorino lo stato dell'arte della comunit\u00e0.\"\nFino al novembre 2003 SAGE si chiamava System Administrators Guild.\nStoria.\nNel giugno 2004 venne proposto di non considerare pi\u00f9 SAGE come un semplice gruppo di interesse ma renderlo una divisione di USENIX. Il 27 ottobre 2005 il gruppo di USENIX, con voto unanime, boccio' la mozione che avrebbe portato alla separazione di SAGE, dichiarando che era meglio considerarla una sotto-organizzazione.\nSenza alcun rappresentante favorevole nel direttivo di USENIX divenne chiaro che SAGE non sarebbe mai divenuta una organizzazione a se'. Alcuni membri di rilievo si spostarono in un nuovo gruppo, il LOPSA, che venne fondato proprio per rimpiazzare il ruolo che avrebbe dovuto avere SAGE se fosse divenuta un ente indipendente."}
{"id": "543789", "revid": "767487", "url": "https://it.wikipedia.org/wiki?curid=543789", "title": "Origa", "text": "Nata nell'oblast' di Novosibirsk, dopo essersi diplomata in una scuola di musica nel 1990 si \u00e8 stabilita in Giappone nel 1991 ed \u00e8 stata assunta dall'Organizzazione ROAD&amp;SKY nel 1993. Origa, oltre al Radio Japan Series, ha partecipato a numerosi progetti di vari artisti e ha fatto parte del coro autore del singolo dedicato al terremoto di K\u014dbe.\nNel 2005 Origa, come cantautrice, ha pubblicato sette album, due mini-album e tre singoli. La sua fama al di fuori del Giappone \u00e8 cresciuta con la pubblicazione delle colonne sonore di \"\" (2003) e del (2004) scritte dall'amica e compositrice Y\u014dko Kanno e contenenti i brani \"Inner Universe\" e \"Rise\". Origa ha collaborato per la prima volta con Yoko Kanno cantando nei concerti il brano \"Moon\", appartenente alla colonna sonora di \"Turn-A Gundam\" scritta e interpretata da Yoko Kanno (Kanno incide i suoi brani sotto pseudonimo e non si esibisce mai live).\nNel 2005 ha inoltre lavorato ai brani dell'anime tra i quali spicca il brano di chiusura . Nel 2006 ha composto e cantato la sigla del lungometraggio d'animazione \"\" in collaborazione con Yoko Kanno.\n\u00c8 morta nel 2015 all'et\u00e0 di 44 anni a causa di un tumore polmonare."}
{"id": "543791", "revid": "154639", "url": "https://it.wikipedia.org/wiki?curid=543791", "title": "Pierre Aubenque", "text": "Divenne noto soprattutto come commentatore di Aristotele, ispirandosi alla lettura delle filosofia antica fatta da Martin Heidegger, sia pure con le dovute differenze.\nBiografia.\nDapprima allievo dell'\u00c9cole normale sup\u00e9rieure di Ulm, Aubenque fu professore incaricato presso l'Universit\u00e0 di Montpellier dal 1955 al 1960, poi professore a Besan\u00e7on e all'Universit\u00e0 Aix-Marseille. Dal 1969 fu docente di storia della filosofia antica all'Universit\u00e0 di Parigi IV.\nAubenque mostr\u00f2 che il concetto di analogia dell'essere, gi\u00e0 utilizzato da Tommaso d'Aquino, \u00e8 del tutto assente nel pensiero di Aristotele.\nPubblic\u00f2 in francese nel 1972 il dibattito di Davos sul kantismo tra Heidegger e Cassirer.\nPierre Aubenque \u00e8 morto a Versailles il 23 febbraio 2020."}
{"id": "543805", "revid": "648716", "url": "https://it.wikipedia.org/wiki?curid=543805", "title": "Traccia di Hayashi", "text": "In astronomia, con il termine traccia di Hayashi ci si riferisce al percorso che una protostella compie sul diagramma H-R dopo che la nube protostellare ha raggiunto l'equilibrio idrostatico. \nDescrizione.\nNel 1961 Ch\u016bshir\u014d Hayashi mostr\u00f2 che esiste un limite inferiore alla temperatura efficace al di sotto del quale l'equilibrio idrostatico non pu\u00f2 essere mantenuto. Questa temperatura minima, che si aggira intorno ai 4000 K, corrisponde ad un confine sulla parte destra del diagramma H-R oltre il quale le stelle (che sono corpi in equilibrio idrostatico) non possono stare.\nUna nube protostellare che si trovasse ad una temperatura inferiore ai 4000 K non si troverebbe in equilibrio idrostatico, ed inizierebbe a contrarsi e riscaldarsi fino a raggiungere il limite di Hayashi. Una volta raggiunto questo limite, la nube protostellare diventer\u00e0 una protostella che continuer\u00e0 a contrarsi per effetto del meccanismo di Kelvin-Helmholtz, mantenendo la sua temperatura effettiva quasi costante e rimanendo cos\u00ec in prossimit\u00e0 del limite di Hayashi.\nSul diagramma H-R pertanto la traccia di Hayashi \u00e8 una linea quasi verticale. Le stelle che si trovano al limite di Hayashi sono totalmente convettive: questo perch\u00e9 sono stelle fredde e altamente opache, pertanto il trasporto radiativo di energia non \u00e8 efficiente e, di conseguenza, all'interno della stella s'instaura un forte gradiente di temperatura che origina moti convettivi.\nStelle con masse minori di 0,5 masse solari restano sulla traccia di Hayashi (sono cio\u00e8 totalmente convettive) durante la loro fase di pre-sequenza principale, agganciandosi alla sequenza principale nella parte bassa della traccia di Hayashi. Per le stelle di massa maggiore di 0,5 masse solari la traccia di Hayashi finisce ed inizia la \"traccia di Henyey\", quando la temperatura interna della stella diventa sufficientemente alta da far crollare l'opacit\u00e0 centrale e far diventare il trasporto radiativo di energia molto pi\u00f9 efficiente del trasporto convettivo: la minima luminosit\u00e0 sulla traccia di Hayashi per una stella di una data massa corrisponde perci\u00f2 alla luminosit\u00e0 pi\u00f9 bassa alla quale la stella \u00e8 ancora pienamente convettiva.\nIl processo convettivo che avviene lungo la traccia di Hayashi ha come conseguenza il raggiungimento di una composizione sufficientemente omogenea della stella al momento in cui arriva nella fase di sequenza principale (ZAMS, \"Zero-Age Main Sequence\", sequenza principale d'et\u00e0 zero)."}
{"id": "543807", "revid": "123098361", "url": "https://it.wikipedia.org/wiki?curid=543807", "title": "Strada sopraelevata di Genova", "text": "La sopraelevata \u00e8 una strada a scorrimento veloce della citt\u00e0 di Genova, posta ad un'altezza superiore rispetto alla sede stradale ordinaria (caratteristica da cui deriva l'appellativo \"sopraelevata\"), che congiunge il quartiere della Foce (vicino al centro) al casello autostradale di Genova Ovest. \n\u00c8 classificata tecnicamente come strada urbana mentre la classificazione amministrativa \u00e8 quella di strada comunale. \u00c8 percorsa, considerando complessivamente i due sensi, da circa 80.000 veicoli al giorno.\n\u00c8 lunga circa 6\u00a0km (la sua lunghezza risulta maggiore se si considerano anche le rampe di accesso e uscita), attraversa, nella sua parte centrale, la zona del porto antico ed \u00e8 intitolata ad Aldo Moro e agli uomini della sua scorta, uccisi nel 1978 in un attentato ad opera delle Brigate Rosse.\nStoria e viabilit\u00e0.\nStoria.\nTra la fine degli anni Cinquanta e l'inizio degli anni Sessanta, la diffusione della motorizzazione di massa e il notevole aumento del traffico veicolare urbano, spingono l'amministrazione genovese a definire le prime ipotesi per una strada sopraelevata destinata al traffico di attraversamento e posta a una quota pi\u00f9 alta, rispetto alla sede stradale esistente a ridosso dell'arco portuale storico.\nNel febbraio 1961 si insedia la nuova giunta comunale presieduta dal sindaco Vittorio Pertusio e la costruzione della Sopraelevata costituisce una delle priorit\u00e0 dell'amministrazione comunale appena rinnovata.\nLa realizzazione dell'opera era gi\u00e0 prevista dal piano regolatore generale adottato nel 1956 e fu definitivamente approvato dal Ministero dei lavori pubblici nel 1959 con il documento di pianificazione urbanistica, definendola \u201cstrada a traffico veloce\u201d.\nIl 31 marzo 1961, il consiglio comunale ratifica la decisione della giunta e decide l'affidamento della progettazione esecutiva e della costruzione alla Societ\u00e0 C.M.F. (Societ\u00e0 Costruzioni Metalliche Finsider), azienda del gruppo IRI. Il progetto era curato dall'ingegnere Fabrizio de Miranda, con la collaborazione dell'ingegnere Ernesto Pitto (genovese).\nIl collaudo della struttura fu eseguito con quaranta autocarri a pieno carico perch\u00e9 tale portata era ritenuta necessaria per ben testare la resistenza dei 4.600 metri d'asfalto disposti su due carreggiate larghe in tutto sedici metri e sorrette da 210 pilastri.\nL'inaugurazione della strada avvenne il 25 agosto 1965. La prima auto imbocc\u00f2 la sopraelevata qualche giorno dopo, il 6 settembre, lo stesso giorno venne inaugurata ufficialmente dal ministro delle Partecipazioni statali, il senatore sestrese Giorgio Bo in rappresentanza del governo Moro II. \nLa gigantesca opera cost\u00f2 un miliardo e 752 milioni di lire dell'epoca corrispondente a circa euro del 2008.\nIl 18 marzo 1967 venne aperto al traffico il raccordo di collegamento fra la sopraelevata e l'autostrada per Milano.\nNe era stato ipotizzato anche un proseguimento a ponente, fino all'aeroporto Cristoforo Colombo, mai realizzato.\nViabilit\u00e0.\nSulla sopraelevata \u00e8 vietato l'accesso ai pedoni, alle biciclette, ai ciclomotori, ai veicoli a braccia e a trazione animale e ai mezzi pesanti. La strada \u00e8 a due semi-carreggiate ed \u00e8 a due corsie per senso di marcia, con un limite di velocit\u00e0 di 60\u00a0km/h, mentre la velocit\u00e0 minima \u00e8 di 40\u00a0km/h.\nIn direzione levante la Sopraelevata ha quattro ingressi nella zona di Sampierdarena: uno direttamente dal casello autostradale di Genova Ovest, uno da via Cantore, uno da via Milano (inaugurato nel 2017) e uno da Lungomare Giuseppe Canepa nella zona di San Benigno; ha uscite in corrispondenza del Porto Antico e della zona di Portoria (tramite un tunnel che taglia in sotterranea il centro cittadino) e infine termina in prossimit\u00e0 della Fiera di Genova. Verso ponente incomincia in prossimit\u00e0 della Fiera, ha un accesso raggiungibile da corso Quadrio e piazza Dante e al suo termine un'uscita in corrispondenza di Via di Francia (quartiere San Benigno) mentre un'altra uscita permette di raggiungere sia Via Cantore sia il casello autostradale di Genova-Ovest.\nFino al 1990 era attiva, nella carreggiata in direzione ponente, una rampa di entrata da piazza Cavour, poi demolita per fare spazio alle nuove sistemazioni della zona per le Colombiadi del 1992 (tra cui la realizzazione di un sottopasso che corre sotto Palazzo San Giorgio). Attualmente l'abbozzo di rampa rimasto funziona da piazzola di sosta di emergenza.\nDopo diversi annunci, avvenuti a partire dal 2010, nel marzo 2012 \u00e8 divenuto operativo il dispositivo Safety Tutor per il controllo della velocit\u00e0.\nLa costruzione.\nLa data ufficiale dell'inizio dei lavori di costruzione della sopraelevata fu il 12 febbraio 1964, giorno della posa del primo pilone. Furono necessarie quindicimila tonnellate di lamiere d'acciaio, settantatremila di calcestruzzo, la demolizione di 300\u00a0000 metri cubi di edifici (fra cui alcune palazzine del XVII secolo adiacenti al Palazzo Millo, al porto antico) per far posto alle strutture portanti, che prevedevano 78\u00a0000 metri cubi di sbancamenti.\nDopo lunghi studi di fattibilit\u00e0, portati avanti dall'assessore alle Strade del Comune Ivo Lapi, della realizzazione dell'opera si occup\u00f2 la CMF-Costruzioni Metalliche Finsider.\nLa manutenzione.\nLa nuova strada richiese interventi di manutenzione piuttosto presto: infatti nel 1977, appena dodici anni dopo l'inaugurazione, alcuni elementi della struttura in acciaio richiesero una nuova verniciatura, peraltro ampiamente prevista dai manuali di manutenzione. \nNel 1988 fu eseguita la manutenzione straordinaria dei giunti di dilatazione.\nLa strada \u00e8 tuttavia rimasta sempre aperta al traffico di decine di migliaia di veicoli al giorno.\nNel corso della sua storia la sopraelevata \u00e8 stata oggetto di discussioni e spesso anche di polemiche legate all'impatto visivo negativo e all'inquinamento acustico e ambientale che provoca ai numerosi palazzi immediatamente posti dinanzi a essa.\nPi\u00f9 volte \u00e8 stato ipotizzato di demolire la sopraelevata e di sostituirla con un nuovo tunnel sotto il porto o, in alternativa, con un ponte in grado di scavalcare da levante a ponente, fino alla Lanterna, l'intero bacino portuale genovese."}
{"id": "543808", "revid": "1318658", "url": "https://it.wikipedia.org/wiki?curid=543808", "title": "Mario Adinolfi", "text": "Biografia.\nFiglio dell'attore e dirigente statale Ugo Adinolfi e di un'immigrata australiana di nome Louis, giunta in Italia all'et\u00e0 di 21 anni, si laure\u00f2 alla facolt\u00e0 di Lettere presso l'Universit\u00e0 La Sapienza di Roma.\nAlla fine degli anni ottanta firm\u00f2 articoli e servizi per i quotidiani cattolici \"Avvenire\", \"Europa\", \"Il Popolo\", \"La Discussione\", nonch\u00e9 per la Radio Vaticana. Nel 1997 super\u00f2 l'esame per l'iscrizione all'albo dei giornalisti, ottenendo il premio Ilaria Alpi per il miglior esame sostenuto.\nDal 1996 al 2001 lavor\u00f2 presso la Rai al TG1. \u00c8 autore e conduttore di programmi radiofonici e televisivi per l'emittente pubblica, \"Settimo giorno\", e, dal 2004, per varie emittenti private: \"Contro Adinolfi\", \"70in2\" con Daniele Capezzone, \"Polifemo\", \"Domani \u00e8 Tardi\", \"il Tornasole\", \"Morning Show\".\nNel 2001 venne nominato responsabile della comunicazione dell'Istituto per il Commercio Estero (ICE).\nDal 2005 al 2010 condusse \"Contro Adinolfi\", un programma di interviste in onda su Nessuno Tv e su Radio Citt\u00e0 Futura.\nDal 2007 al 2008 diresse su MTV Italia il programma \"Pugni in Tasca\" dove ha affrontato temi riguardanti la mafia, la precariet\u00e0, le ingiustizie sociali, le discriminazioni e i disagi familiari dei giovani.\nDal febbraio 2015 tiene una rubrica settimanale intitolata \"Il mormorio di un vento leggero\" dai microfoni di Radio Maria.\nVita privata.\nSi \u00e8 sposato all'et\u00e0 di 20 anni con Elena Banzi, con la quale ha una figlia, Livia. Divorzi\u00f2 dieci anni dopo. Nel luglio 2013 spos\u00f2 Silvia Pardolesi presso il Cosmopolitan Hotel di Las Vegas, in Nevada. Dalla nuova moglie ebbe 2 figlie.\nCarriera politica.\nDurante la sua carriera politica ha militato dapprima nella Democrazia Cristiana e poi, con l'avvento del bipolarismo, nell'area centrista del centrosinistra. Nel 1993 divenne il pi\u00f9 giovane membro dell'Assemblea costituente del Partito Popolare Italiano. Nel 1994 venne eletto presidente nazionale dei Giovani popolari, quindi divent\u00f2 membro dell'esecutivo nazionale del PPI. Nel 2001 fond\u00f2 il movimento \"Democrazia Diretta\", con il simbolo della chiocciola di Internet, con cui si candid\u00f2 a sindaco di Roma alle elezioni amministrative del 13 maggio 2001 ottenendo voti (0,1% dei consensi) ed appoggiando al secondo turno l'elezione a primo cittadino di Walter Veltroni.\nIl partito Democrazia Diretta partecip\u00f2 in autonomia alla campagna elettorale del 2003 e nel 2005 fece parte della lista civica regionale che sosteneva Piero Marrazzo.\nSulla testata \"Europa\", tenne una rubrica quotidiana. Nel 2006 fond\u00f2 l'associazione per il Partito Democratico \"Generazione U\", animata da alcuni blogger under 40 di centrosinistra.\nScrisse saggi e romanzi sui temi generazionali e sul ruolo del web nell'emancipazione dei nati negli anni settanta e ottanta, tra cui \"Email-lettera dalla generazione invisibile\" (Halley editrice, 1999), \"Mundial\" (Halley editrice, 2004) e \"La ricerca della costante\" (AlibertiCastelvecchi, 2010).\nIl 18 luglio 2007 si candid\u00f2 alla guida del Partito Democratico, con la lista \"Generazione U\", presentando la sua candidatura alle elezioni primarie con una dichiarazione pubblicata su \"La Stampa\". Ottenne solo voti, pari al 0,17% dei consensi, ma entr\u00f2 di diritto nell'assemblea costituente del partito, che lo elesse tra i cento componenti della commissione che ne scriveva lo statuto. \u00c8 stato membro della direzione nazionale del PD, e vicedirettore di RED TV, dove condusse il programma di interviste \"Finimondo,\" prima di fondare e diventare nel 2010 direttore di \"The Week\", settimanale specializzato sul gioco del poker e avente come target i giovani.\nAlle elezioni politiche del 2008 si candid\u00f2 alla Camera con il Partito Democratico nella circoscrizione Lazio 1, al numero 18 della lista, risultando primo dei non eletti. Il 25 giugno 2009 si candid\u00f2 nuovamente alla segreteria nazionale del PD, presentando una mozione congressuale pubblicata sul quotidiano Europa. Decise poi di confluire a sostegno di Dario Franceschini. Il 13 giugno 2012 divent\u00f2 deputato subentrando a Pietro Tidei, dimissionario in quanto eletto sindaco di Civitavecchia.\nNel luglio 2011 manifest\u00f2 su Twitter il suo essere a favore della pregiudiziale di costituzionalit\u00e0 sollevata in Parlamento contro la proposta di legge di introdurre l'omofobia come aggravante per i crimini d'odio, commentando ironicamente di voler aggiungere inoltre una norma contro la \"ciccionofobia\".\nIl 28 settembre 2011 lasci\u00f2 il Partito Democratico, in dissenso con il segretario Pier Luigi Bersani.\nNell'ottobre del 2012 si candid\u00f2 alle primarie del centrosinistra indette per eleggere il candidato Sindaco di Roma, ma l'11 dicembre ritir\u00f2 la candidatura decidendo di appoggiare Paolo Gentiloni.\nAppoggi\u00f2 Matteo Renzi nella candidatura alle elezioni primarie per la premiership del centrosinistra. Alla vigilia delle elezioni politiche del febbraio 2013, decise di sostenere, \"in continuit\u00e0 con le battaglie svolte insieme nel PD, le idee di Pietro Ichino e l'agenda Monti\" e alle elezioni politiche 2013 vot\u00f2 Scelta Civica di Mario Monti alla Camera e M5S al Senato.\nL'11 marzo 2016 Adinolfi fond\u00f2, insieme a Gianfranco Amato e Nicola Di Matteo, Il Popolo della Famiglia, partito ispirato ai valori cristiani, nato con l'intenzione di dare una rappresentanza politica a tutte le persone che parteciparono ai Family Day in Piazza San Giovanni il 20 giugno 2015 e al Circo Massimo il 30 gennaio 2016. Adinolfi venne nominato Presidente del nuovo partito, Amato ne divenne segretario mentre Di Matteo, coordinatore.\nNel 2017 dichiar\u00f2 che si sarebbe candidato a sindaco di Ventotene, ponendo come primo punto del suo programma la costruzione di una \"nuova Europa cristiana\" ma successivamente non si present\u00f2 con nessuna lista.\nIl Popolo della Famiglia.\nIl Popolo della Famiglia venne fondato l'11 marzo 2016 da Mario Adinolfi insieme a Gianfranco Amato e Nicola Di Matteo. Il partito, ispirato ai valori cristiani, nacque con l'intenzione di dare una rappresentanza politica a tutte le persone che parteciparono ai Family Day in Piazza San Giovanni il 20 giugno 2015 e al Circo Massimo il 30 gennaio 2016. Adinolfi venne nominato Presidente del nuovo partito, Amato ne divenne segretario mentre Di Matteo, coordinatore.\nNel giugno del 2017, alle elezioni amministrative, Il Popolo della Famiglia ottenne un risultato marginale in quasi tutti i 16 comuni nei quali si era presentato, piazzandosi quasi ovunque all'ultimo posto fra le forze politiche candidate.\nIl PdF partecip\u00f2 alle elezioni politiche del 2018, ottenendo tuttavia solo lo 0,67% dei voti alla Camera e lo 0,70% dei voti al Senato, senza ottenere nessun seggio.\nAlle elezioni regionali in Piemonte del 2019 il PdF partecip\u00f2 candidando alla carica di Presidente della Giunta regionale del Piemonte Valter Boero. In tale occasione il candidato presidente del partito ottenne lo 0,73%, pari a voti di preferenza, mentre la lista ottenne lo 0,64%, pari a .\nAlle concomitanti elezioni per il rinnovo del Parlamento Europeo il Popolo della Famiglia present\u00f2 una lista comune con Alternativa Popolare, che ottenne complessivamente voti corrispondenti allo 0,43%, ben al di sotto della soglia di sbarramento del 4% necessaria per avere eletti.\nAlle elezioni regionali in Emilia-Romagna del 2020 presenta una lista unica con Cambiamo! a sostegno della candidata del centro-destra Lucia Borgonzoni: la lista ottiene lo 0,29% senza eleggere consiglieri regionali. Nello stesso anno, alle elezioni regionali in Liguria presenta una lista unica con la Democrazia Cristiana a sostegno di Gaetano Russo; la lista ottiene lo 0,22%, pari a voti, non riuscendo a eleggere nessun consigliere regionale.\n\"Voglio la mamma\" e \"La Croce\".\nNel marzo 2014 Adinolfi pubblic\u00f2 con il servizio youcanprint.it il libro \"Voglio la mamma\", in cui contesta quelli che egli definisce i \"falsi miti di progresso\" (aborto, eutanasia, matrimonio omosessuale, surrogazione di maternit\u00e0), invitando la sinistra a stare dalla parte dei pi\u00f9 deboli: il bambino non ancora nato, l'anziano ed il malato grave, il neonato che vuole la mamma.\nIl 21 ottobre 2014 fond\u00f2 il quotidiano \"La Croce\", di cui fu direttore responsabile, pubblicato sul web e distribuito in edicola dal 13 gennaio 2015 al 16 maggio 2015. L'edizione cartacea non ebbe successo e viene ritirata dalle vendite dopo solo quattro mesi e tre giorni. Rest\u00f2, su abbonamento, l'edizione online che tuttavia, nel 2016, inizi\u00f2 a perdere la regolarit\u00e0 di uscita quotidiana.\nPoker.\n\u00c8 stato il primo italiano ad arrivare al tavolo finale del World Poker Tour, piazzandosi al sesto posto nel maggio 2009 al Casin\u00f2 di Venezia. Nel marzo 2011 ha centrato un altro tavolo finale WPT, chiudendo al quarto posto la tappa di Vienna.\nDal 2009 \u00e8 anche autore del \"Mario Adinolfi Italian blog\", nel quale racconta la sua vita di giocatore professionista di poker, nella squadra di Full Tilt. Nel giugno 2012 ha riferito alla trasmissione radio \"La Zanzara\" di aver guadagnato, negli ultimi tre anni, circa grazie alle vincite conseguite nelle competizioni di poker.\nPosizioni politiche e personali.\nMario Adinolfi si dichiar\u00f2 fortemente europeista ribadendo che i suoi punti di riferimento sono Tony Blair, che Adinolfi ha definito come: \"il pi\u00f9 grande leader che il Partito Laburista abbia avuto\", e Bill Clinton. Successivamente, dopo aver sostenuto Matteo Renzi salvo poi rinnegarlo a causa delle sue posizioni troppo progressiste, ha incominciato a ispirarsi a Donald Trump.\nSi \u00e8 detto favorevole alla riforma Fornero per l'innalzamento dell'et\u00e0 pensionabile: \"La Fornero \u00e8 stata una salvezza per l\u2019Italia, le sue lacrime erano vere, perch\u00e9 la coperta \u00e8 corta e a farne veramente le spese sono i 29 milioni di giovani che sono gi\u00e0 esodati, mentre 21 milioni di italiani campano succhiando la zizza dello Stato: i dipendenti pubblici e i pensionati\".\nAdinolfi si disse contrario alla surrogazione di maternit\u00e0, alle adozioni da omosessuali, alle adozioni dei configli e a ogni forma di unione omosessuale, sebbene in varie occasioni antecedenti al 2013, anno della sua uscita dal Partito Democratico, aveva aperto alle unioni civili. Mario Adinolfi espresse anche posizioni contrarie sulla legalizzazione di tutte le droghe e nei confronti dell'eutanasia.\nHa dichiarato che \"Gli animali non vanno in paradiso, non hanno anima\" e \"Gli occhi del vitellino non mi commuovono, preferisco la scaloppina cucinata bene\". L'affermazione che gli animali non abbiano l'anima contrasta con le dichiarazioni di papi come Giovanni Paolo II e Francesco, seppure tale visione sia compatibile con quella, limitata e tradizionalista Cristiana, che vede negli animali uno strumento per soddisfare le esigenze dell'uomo.\nPolemiche e controversie.\nTerra dei fuochi.\nIl 5 ottobre del 2013 \u00e8 stato al centro di polemiche per un suo tweet inerente agli abitanti del territorio campano Terra dei fuochi: \"Si sono fatti devastare tacendo dalla camorra che ha interrato per anni rifiuti tossici, ora fanno le manifestazioni. Che popolo di merda\".\nAlessandro Sallusti.\nAdinolfi \u00e8 stato oggetto di critiche da parte del giornalista Alessandro Sallusti nel corso di una puntata del programma televisivo \"Agor\u00e0\", trasmessa su Rai Tre nel dicembre 2010. In tale occasione Sallusti, che riteneva che Adinolfi avesse sottovalutato l'episodio di un agente della Guardia di Finanza aggredito durante una manifestazione studentesca, gli aveva \"augurato\" di essere picchiato lui per vedere se avrebbe sottovalutato anche in tal caso un episodio di violenza. L'8 gennaio 2011, dopo un'aggressione subita da un gruppo di ragazzi, ha ricordato che Sallusti, in quella occasione, gli aveva augurato di essere picchiato.\nTruffa dei Parioli e manifesti abusivi.\nIl nome di Mario Adinolfi, accanto all'importo di euro versati e euro incassati, compare nella lista, resa nota il 19 aprile 2011, dei clienti romani di Gianfranco Lande, il cosiddetto \"Madoff dei Parioli\", ma Adinolfi sment\u00ec: \"La mia posizione \u00e8 stata usata per coprire qualcun altro, versai solo cinquanta milioni di lire a met\u00e0 degli Anni Novanta e ne ritirai settanta nel 2000 quando sentii puzza di bruciato\".\nDurante la corsa alle elezioni amministrative del 2016 per la citt\u00e0 di Roma, Adinolfi \u00e8 stato al centro dell'attenzione mediatica a causa di alcune centinaia di manifesti elettorali abusivi appesi in tutta la capitale aventi come soggetto il logo del suo partito (Il Popolo della Famiglia), una sua foto e la dicitura: \"Adinolfi sindaco\".\nSottomissione della donna.\nNel gennaio 2015 in un'intervista alla trasmissione radiofonica \"La Zanzara\" su Radio 24 dichiar\u00f2 che nel matrimonio la donna deve essere sottomessa al marito, chiarendo tuttavia che \"sottomessa non significa che non c'\u00e8 la parit\u00e0, sono due cose diverse\"\"\". Secondo Adinolfi infatti, che dichiar\u00f2 in realt\u00e0 di avere preso spunto dalla giornalista Costanza Miriano, la sottomissione della donna deve essere intesa nel senso di pietra fondante della famiglia, cio\u00e8 di ruolo centrale e perno di essa. Ci\u00f2 sempre a rinsaldare i concetti di \"falsi\" miti di progresso che vedrebbero la donna emancipata anche dal suo ruolo primario di madre e appunto centro della famiglia.\nUso del preservativo e malattie veneree.\nAdinolfi ha pi\u00f9 volte ribadito la sua contrariet\u00e0 all'utilizzo del profilattico e ha dichiarato che tale oggetto non abbia alcuna capacit\u00e0 di limitare il contagio delle malattie veneree come l'HIV: \"\u00c8 solo propaganda. La soluzione \u00e8 la sessualit\u00e0 responsabile. In Africa muoiono perch\u00e9 non c\u2019\u00e8 una sessualit\u00e0 responsabile, non perch\u00e9 non usano il condom\".\nAccuse di omofobia e transfobia.\nSulla sua pagina di Facebook ha scritto di Alfonso Signorini rivolgendogli il termine \"frocetto\", scatenando polemiche da parte degli esponenti del movimento LGBT italiano. Commentando poi l'intervista dell'ex presidente della regione Lazio Piero Marrazzo fatta da Concita De Gregorio per \"la Repubblica\", in cui si disse che \"i transessuali sono donne all'ennesima potenza\". Adinolfi scrisse su Facebook che le donne transessuali non sono donne all'ennesima potenza, bens\u00ec \u201cmoderni ircocervi, uomini con finte tette di silicone che fanno solo tristezza\".\nAdinolfi ha attaccato il film di animazione \"Kung Fu Panda 3\" prima dell'uscita nei cinema in quanto, secondo lui, incentiverebbe il \"genderismo\" dato che il protagonista \"Ha due pap\u00e0: cos\u00ec si fa il lavaggio del cervello gender ai bambini\". Sebbene i due padri non abbiano alcun tipo di relazione affettiva tra loro, tale affermazione ha portato a vietare la visione del film in una scuola materna con la motivazione di \"propaganda gender\". La polemica ha anche coinvolto Fabio Volo, doppiatore italiano del panda Po, che ha telefonato allo stesso Adinolfi facendogli notare che anche Ges\u00f9 ebbe due padri, Dio e San Giuseppe, ottenendo come risposta \"questo parallelo lo eviterei proprio, entri in un territorio di oggettiva blasfemia\"\".\"\nMario Adinolfi il 23 giugno 2016 decise di lasciare la piattaforma di Facebook a causa delle molte segnalazioni fatte da utenti che hanno portato al blocco, ma non al ban, del suo account, e per molto tempo. Le segnalazioni scaturirono dopo la strage di Orlando del 12 giugno 2016, che caus\u00f2 49 morti della comunit\u00e0 LGBT, quando molti utenti fecero notare, su internet, l'incoerenza tra un tweet nel quale Mario Adinolfi si rammaricava per la strage e condannava l'atto di violenza, rispetto a un post che lo stesso Adinolfi, mesi prima, aveva pubblicato su Facebook, sul suo profilo, in cui invitava a \"prendere i fucili\" nei confronti della legge Cirinn\u00e0, legge riguardanti le unioni civili in Italia. Mario Adinolfi, per il suo abbandono da Facebook, diede anche la colpa a un forte forma di stalking che avrebbe subito da persone non identificate, a causa delle sue attivit\u00e0 sui social network e non solo. Tale decisione per\u00f2 dur\u00f2 poco pi\u00f9 di un mese perch\u00e9 il 28 luglio 2016 riprese la pubblicazione sulla sua pagina Facebook con un post in cui annunciava la creazione del \"Popolo della Famiglia TV\".\nIl 23 luglio 2016 Adinolfi fu al centro dell'attenzione mediatica a causa di un tweet riguardante la prostituzione e gli omosessuali: \"Avrei voluto essere il ribelle di una societ\u00e0 bigotta, ma in una societ\u00e0 di troie e rottinculo l'unica ribellione possibile \u00e8 essere bigotti\".\nTeoria del complotto sull'ideologia gender.\nAdinolfi assieme al partito da lui fondato, Il Popolo della Famiglia, sostenne l'esistenza di una teoria del complotto sull'ideologia del gender, secondo la quale vi sarebbe un processo di manipolazione culturale da parte delle lobby LGBT.\nLa teoria secondo la quale le lobby LGBT manipolano l'informazione \u00e8 fortemente contrastata e considerata del tutto inattendibile, poich\u00e9 riprende false credenze diffuse gi\u00e0 a met\u00e0 degli anni '90 negli ambienti dell'Opus Dei, al fine di ostacolare la diffusione di idee differenti dalla posizione cattolica romana.\nEutanasia e il caso dj Fabo.\nIl 27 febbraio 2017 Mario Adinolfi, dopo la morte (per eutanasia) di dj Fabo, ha postato sulla sua pagina facebook la seguente dichiarazione:\"\u00abDj Fabo \u00e8 morto. Ora la nostra domanda \u00e8 semplice: speculando su questa tragedia, che legge volete? Volete il sistema svizzero, che sopprime un disabile a listino prezzi? Iniezione di pentobarbital, pratiche e funerale, euro tutto incluso. Volete sfruttare l'onda emotiva per ottenere questa vergogna? Hitler almeno i disabili li eliminava gratis. No signori, voi non volete davvero dare allo Stato la possibilit\u00e0 di costruire un sistema in cui ci sia una finta \"scelta\" tra curare i sofferenti con centinaia di migliaia di euro all'anno o finirli con una iniezione di pentobarbital il cui principio attivo costa 13 euro. Non la volete la legge sull' eutanasia che hanno Belgio, Paesi Bassi e Lussemburgo che nel 2001 hanno soppresso 60 persone e nel 2016 oltre e non erano Dj Fabo. Non fatevi fregare. Non volete l'inferno\u00bb\"Tale post ha portato alla sospensione del suo account Facebook per un mese dal social network.\nPer la frase \"Hitler almeno i disabili li eliminava gratis\" vinse il premio \"peggio del 2017\" del settimanale L'Espresso.\nCaso Harvey Weinstein.\nIl 18 ottobre 2017, a seguito dell\u2019intervista di Asia Argento relativa agli abusi da lei subiti dal produttore americano Harvey Weinstein rilasciata alla giornalista Bianca Berlinguer e andata in onda sul programma televisivo Carta bianca di Rai 3, Adinolfi viene bloccato da Facebook per aver scritto, subito dopo la trasmissione, un post dove paragonava l\u2019attrice ad una prostituta.\"\u00abLa sensazione complessiva \u00e8 che la Argento abbia cercato di trasformare un suo clamoroso errore giovanile in un\u2019occasione positiva di immagine. Aver subito le attenzioni sessuali del potentissimo produttore Harvey Weinstein controvoglia, senza reagire e senza denunciare, \u00e8 senza dubbio un errore. Ora, la Argento qualifica l\u2019episodio come \u201cstupro\u201d e in tutta evidenza stupro non \u00e8: ci sono infinite foto della ragazza molto sorridente accanto al presunto stupratore, finch\u00e9 era potente\u2026 Quando un maschio prepotente usa un elemento del suo potere, solitamente il denaro, per ottenere i favori sessuali di una donna che li mette a disposizione per un proprio vantaggio, quella non \u00e8 violenza sessuale. Quello \u00e8 uno schifo, sono d'accordo. Il maschio \u00e8 un porco, sono d'accordo. Ma quella si chiama prostituzione\u00bb\"Il post venne poi cancellato da Facebook per violazione degli standard della comunit\u00e0."}
{"id": "543809", "revid": "767487", "url": "https://it.wikipedia.org/wiki?curid=543809", "title": "Terry McDermott (calciatore)", "text": "Biografia.\nAnche suo figlio Neale \u00e8 calciatore professionista.\nCarriera.\nGiocatore.\nClub.\nNativo di Kirkby, nel Lancashire (oggi nel Merseyside), gioc\u00f2 come centrocampista avanzato nelle giovanili delle varie squadre della sua zona prima di essere messo sotto contratto dal , squadra nella quale si mise in mostra e dalla quale, nel 1973, il lo prelev\u00f2.\nGioc\u00f2 proprio contro il Liverpool la prima finale della sua carriera, quella della Coppa d'Inghilterra del 1974 a Wembley, finale che il Liverpool vinse 3-0 ma che gli valse l'attenzione del tecnico Bob Paisley, che aveva appena sostituito Bill Shankly alla guida della squadra. Paisley port\u00f2 McDermott a Liverpool nel novembre di quello stesso anno.\nNonostante la vittoria nel campionato inglese nel 1976, McDermott non ebbe molte occasioni di mettersi in mostra, tanto che non fu neppure mai presente nella squadra che vinse la Coppa UEFA nello stesso anno. Nella stagione 1976-1977 fu utilizzato con pi\u00f9 frequenza: La finale fu raggiunta e il Liverpool fu battuto dal Manchester Utd.; arriv\u00f2 invece il secondo titolo inglese consecutivo e la prima Coppa dei Campioni, allo Stadio Olimpico di Roma vinta battendo 3-1 il Borussia M\u00f6nchengladbach, impresa ripetuta l'anno successivo battendo a Wembley il .\nNelle sue otto stagioni al Liverpool, McDermott vinse quattro campionati (1976-1977, 1978-1979, 1979-1980, 1981-1982), tre Coppe dei Campioni (1977, 1978, 1981), due Coppe di Lega (1981, 1982) e una Supercoppa d'Europa (1977).\nNel 1982 lasci\u00f2 il Liverpool per tornare a giocare nel Newcastle Utd. in seconda divisione, insieme al suo vecchio compagno di squadra Kevin Keegan. La squadra torn\u00f2 in Prima Divisione alla fine della stagione e, nel 1984, McDermott lasci\u00f2 l'Inghilterra per giocare prima in Irlanda nel Cork City, poi nella formazione cipriota dell', dopodich\u00e9, nel 1986, si ritir\u00f2 dal calcio giocato.\nNazionale.\nIn Nazionale, McDermott esord\u00ec nel 1977 contro la Svizzera. Prese parte agli incontri di qualificazione per il campionato del mondo 1978 e gioc\u00f2 le fasi finali del campionato d'Europa 1980 in Italia e del campionato del mondo 1982 in Spagna.\nAllenatore.\nQuando Keegan divenne allenatore del Newcastle Utd. nel 1994, chiam\u00f2 McDermott come suo secondo. Nell'occasione i due mancarono per pochissimo la conquista del titolo inglese nel 1996, a beneficio del Manchester United McDermott rimase a fare il secondo di Kenny Dalglish dopo le dimissioni di Keegan, ma quando arriv\u00f2 Ruud Gullit dovette lasciare il posto. Nel 2005 fu chiamato di nuovo a Newcastle come secondo di Graeme Souness, incarico che mantenne anche dopo il licenziamento del tecnico scozzese. In seguito \u00e8 diventato l'allenatore in seconda di Glenn Roeder."}
{"id": "543810", "revid": "767487", "url": "https://it.wikipedia.org/wiki?curid=543810", "title": "Jeromes Dream", "text": "I Jeromes Dream sono uno dei pilastri del filone musicale screamo della fine degli anni '90. Sono diventati una specie di culto per la voce di Jeff Smith che dal vivo cantava senza microfono (cosa che gli ha provocato probabilmente danni seri, tanto che l'ultimo album ha una registrazione della voce totalmente diversa, quasi attraverso un megafono, e forse \u00e8 una delle ragioni dello scioglimento). Come i colleghi Orchid, coi quali hanno uno split, anche loro vengono da Amherst, Massachusetts, e la loro attivit\u00e0 dura dal 1997 al 2001.\nFormazione.\nI tre non hanno mai cambiato formazione durante tutta l'attivit\u00e0. Dopo lo scioglimento, l'unico che \u00e8 rimasto attivamente nella scena \u00e8 Erik che attualmente suona nei \"Best Inventions\" assieme al batterista degli Orchid (che nel gruppo \u00e8 chitarra-voce).\nDiscografia.\nCome spesso da copione di gruppi legati ad \"Ebullition\", \"Witching Hour\", etc., anche la maggior parte della discografia dei Jeromes Dream ha una tiratura molto limitata, e anche quei dischi che superano le 800 copie hanno sempre edizioni limitate. Esempio ne \u00e8 lo split con gli Orchid che ha oltre alle due diverse stampe nere (una normale e con vernice bianca fluorescente) da 1000 copie ciascuna, una versione rossa da 197 copie.\nVi \u00e8 una traccia sulla compilation \"Antipodes\", uscita come 7\" su \"Level Plane\".\nInoltre, \"Alone\" ha pubblicato nel 2004 un doppio CD contenente tutta la discografia (e pi\u00f9) della band. Nel primo CD infatti troviamo i due album pi\u00f9 le tracce degli split con Orchid e One AM Radio, mentre nel secondo troviamo tutte le altre tracce (compresa quella su \"Antipodes\", pi\u00f9 alcune inedite, alcune live, e, a chiudere, l'ultima traccia di \"Presents\"."}
{"id": "543811", "revid": "1632387", "url": "https://it.wikipedia.org/wiki?curid=543811", "title": "Pastore", "text": "Il pastore in senso pi\u00f9 proprio \u00e8 colui che si occupa di custodire il bestiame, generalmente un gregge di ovini.\nStoria.\nLa pastorizia \u00e8 una delle pi\u00f9 antiche professioni esistenti, con le sue prime attestazioni nell'Anatolia nel 4000 a.C. circa. In passato allevavano principalmente le pecore perch\u00e9 erano fonte di carne, latte e lana. La pastorizia \u00e8 diffusa in tutta l'Eurasia.\nCol passare del tempo, assieme alle pecore sono stati integrati maiali e galline, poich\u00e9 risultavano facili da gestire. Per mantenere una grande gregge, le pecore dovevano muoversi di pascolo in pascolo. Per risolvere questo problema, col tempo alla professione di pastore si \u00e8 aggiunta quella di agricoltore.\nTra i doveri del pastore c'\u00e8 quello di mantenere il loro gregge intatto e protetto dai predatori, quali lupi e volpi. Deve, inoltre, controllare il momento migliore per tosare e mettere sul mercato la lana e mungere spesso gli animali, in modo da ricavare il latte. Alcuni pastori, col latte ricavato, producono alcuni derivati, tra cui il formaggio.\nParticolarmente nel passato, i pastori erano una parte importante dell'economia. Diversamente da altri allevatori e agricoltori, alcuni pastori si occupavano anche dei greggi altrui ed erano salariati. In alcune societ\u00e0 i pastori erano uomini non sposati, giovani che volevano evitare il servizio di leva o figli di agricoltori che non avevano ricevuto nulla in eredit\u00e0. In altre, invece, per ogni famiglia c'era un pastore, un giovane o un anziano che non avrebbero potuto svolgere lavori pi\u00f9 duri.\nIn alcuni casi i pastori si riunivano in gruppi fondendo i loro greggi e dividendosi le responsabilit\u00e0. In queste comunit\u00e0 molti dovevano vivere in piccole baracche. La pastorizia si svilupp\u00f2 solo in determinate zone. Nelle pianure e nelle valli dei fiumi era molto pi\u00f9 conveniente far crescere il grano, perci\u00f2 l'allevamento delle pecore si spost\u00f2 in zone rocciose.\nL'importanza e la diffusione della pastorizia nell'antichit\u00e0 \u00e8 testimoniato anche dalle frequenti apparizioni di pastori in miti e favole, come Batto o Pan.\nPrima dell'inizio dell'et\u00e0 moderna, la pastorizia era concentrata principalmente nella Palestina, in Grecia, nei Pirenei e nella Scozia. Ma anche nel resto del mondo \u00e8 sempre stata praticata, per esempio soprattutto in Sardegna.\nEt\u00e0 moderna.\nNell'et\u00e0 moderna la pastorizia \u00e8 cambiata drasticamente. L'abolizione delle terre comuni in Europa, nel XVIII e XIX secolo, ha trasformato i pastori da nomadi indipendenti ad impiegati. L'espansione europea ha portato le pecore in tutto il mondo e la pastorizia \u00e8 divenuta particolarmente importante in Australia ed in Nuova Zelanda.\nGli stipendi sono superiori a quelli del passato e mantenere un pastore in casa propria, in modo che badi sempre agli animali, pu\u00f2 essere molto costoso. Inoltre, l'eliminazione di molti predatori in tutto il mondo ha diminuito l'esigenza dei pastori. In paesi come la Gran Bretagna le pecore vengono lasciate sole per lunghi periodi di tempo. Le razze pi\u00f9 produttive possono essere lasciate nei campi ed essere spostate periodicamente verso il pascolo, altre invece possono essere lasciate sulle colline. Vi \u00e8 bisogno di un pastore solo per occasioni come il parto e la tosatura."}
{"id": "543821", "revid": "1915706", "url": "https://it.wikipedia.org/wiki?curid=543821", "title": "Anastrozolo", "text": "L'anastrozolo \u00e8 inquadrabile nel gruppo dei farmaci ormonali, capaci cio\u00e8 di interferire con la produzione o l'azione di determinati ormoni.\nNella patogenesi del carcinoma mammario \u00e8 possibile una dipendenza ormonale, spesso di tipo estrogenico. In questi casi le cellule tumorali, che per svilupparsi hanno bisogno di estrogeni, presentano sulla loro superficie dei recettori ormonali (ER) specifici per questi ormoni. La endocrino terapia ha come obiettivo di impedire al tumore di utilizzarli mediante la somministrazione di farmaci anti-estrogeni.\nNelle donne che si trovano in et\u00e0 \"post-menopausale\" e quindi hanno un'attivit\u00e0 ovarica ridotta (l'ovaio \u00e8 il principale produttore di estrogeni) la principale fonte di questo ormone deriva dalla conversione degli androgeni (gli ormoni sessuali maschili prodotti dalle ghiandole surrenali) in estrogeni da parte di un enzima specifico, l'aromatasi che agisce di preferenza nel tessuto adiposo.\nL'anastrozolo, noto anche come \"inibitore dell'aromatasi\", \u00e8 capace di bloccare questa conversione riducendo di fatto la quantit\u00e0 di estrogeni circolanti.\nViene abitualmente impiegato in casi di cancro avanzato o recidivante in donne in post menopausa.\nOggi si discute molto se sia il farmaco di scelta in questi casi, se e con quali altre terapie deve essere associato (chemioterapia e terapia chirurgica), se sia o meno preferibile al tamoxifene che sembra avere effetti collaterali pi\u00f9 gravi.\nUso nello sport.\nIl suo impiego si \u00e8 diffuso illecitamente nel settore sportivo per contenere i livelli di estrogeni a livelli tali da non indurre accumulo di grasso o ritenzione idrica; in pratica \u00e8 associato in combinazione stack all'impiego di steroidi aromatizzabili quali testosterone, nandrolone e boldenone."}
{"id": "543825", "revid": "48479", "url": "https://it.wikipedia.org/wiki?curid=543825", "title": "Yang", "text": ""}
{"id": "543827", "revid": "77358", "url": "https://it.wikipedia.org/wiki?curid=543827", "title": "Yin", "text": ""}
{"id": "543829", "revid": "6923", "url": "https://it.wikipedia.org/wiki?curid=543829", "title": "Johannes van Rensburg", "text": "Discendente del Lealista Johannes Frederik Janse Van Rensburg, complet\u00f2 la sua istruzione a Winburg per poi trasferirsi all'Universit\u00e0 di Stellenbosch dove ottenne il titolo di MA in tedesco. Sotto la spinta dell'avvocato Tielman Roos continu\u00f2 gli studi a Pretoria dove consegu\u00ec l'LL.B in legge(\"Legum Baccalaureus\").\nRapida scalata al potere.\nVan Rensburg nacque poco prima dello scoppio della seconda guerra boera e questo tragico evento gioc\u00f2 un ruolo decisivo nella sua vita. Il tentativo di anglicizzazione degli afrikaner che ne segu\u00ec ebbe un impatto negativo su di lui.\nDopo i suoi studi all'Universit\u00e0 di Stellenbosch dove sub\u00ec l'influenza della sua guida, il tedesco dottor E. Friedlaender, consegu\u00ec l'abilitazione da avvocato e nel 1924 fu assunto come segretario personale di Tielman Roos, che era diventato Ministro della Giustizia. L'anno seguente divenne consigliere dell'Attorney-General (Procuratore generale) e lo stesso anno si spos\u00f2 con Catharina Johanna Joubert dalla quale ebbe un figlio e una figlia. Nello stesso periodo ritorn\u00f2 a studiare all'Universit\u00e0 di Stellenbosch dove ottenne, nel 1930 ,un Dottorato.\nNel 1933 divenne Segretario alla Giustizia e in questa veste visit\u00f2 la Germania dove ebbe l'occasione di incontrare i pi\u00f9 importanti gerarchi del nazismo come Adolf Hitler, Hermann G\u00f6ring. Egli fu altamente impressionato dal carisma di Hitler e dalla disciplina del popolo tedesco cos\u00ec come ammirava la lingua e la cultura tedesca e fu l\u00ec che ebbe l'attrazione per le idee nazionalsocialiste.\nIl nazismo tedesco d\u00e0 impulso al nazionalismo afrikaner.\nIl 1\u00ba dicembre 1936 Hans Van Rensburg alla giovane et\u00e0 di 38 anni fu nominato Amministratore dello Stato Libero d'Orange. Nello stesso periodo scal\u00f2 la gerarchia militare e allo scoppio della seconda guerra mondiale era colonnello della Sesta Brigata dello Stato Libero d'Orange. Egli si sent\u00ec a disagio quando Jan Smuts divenne Primo ministro poich\u00e9 quest'ultimo aveva una propensione filo britannica.\nA Van Rensburg gli fu offerto la leadership dell'Ossewabrandwag, un movimento che nasceva dalla commemorazione del centenario del Grande Trek e che poneva l'accento sul nazionalismo afrikaner e sulle atrocit\u00e0 degli inglesi durante la seconda guerra boera. Proprio la seconda guerra mondiale, con il conflitto fra Germania e Regno Unito e con la speranza di una sconfitta di questi ultimi, dava speranza agli afrikaner di liberarsi per sempre dal giogo britannico e di restaurare finalmente una loro repubblica indipendente.\nAlla fine del 1940 Van Rensburg si dimise da Amministratore dello Stato Libero d'Orange e divenne Comandante Generale dell'OB il 15 gennaio 1941. L'Ossewabrandwag o OB fu un movimento popolare ma ben presto con le prime vittorie tedesche divenne un movimento molto ambizioso: sorse al suo interno un'ala paramilitare e utilizz\u00f2 simbologie atteggiamenti e ideologie richiamanti il nazismo.\nMa alla fine la OB, incominciando ad interferire nel campo politico, ebbe una ricaduta negativa sui partiti afrikaner e ci\u00f2 port\u00f2 ad un calo dei suoi membri, calo caldeggiato dallo stesso National Party che non voleva, agli occhi degli inglesi, vedersi identificato con i nemici nazisti.\nNel 1948, con la vittoria del National Party alle elezioni politiche, l'OB perse molta della sua forza, rimase ai margini della vita sociale e politica sudafricana e forse non aveva nemmeno pi\u00f9 ragione di esistere, visto che molti dei suoi componenti avevano scalato i ranghi del partito. Nonostante ci\u00f2 Van Rensburg rimase comandante generale dell'organizzazione fino al 1952.\nRitiro a vita privata.\nDopo aver lasciato la guida del movimento, Van Rensburg copr\u00ec vari ruoli di consigliere in alcune istituzioni governative a Citt\u00e0 del Capo e a Port Elizabeth. Nel 1962 si ritir\u00f2 dalla vita pubblica andando a vivere in una fattoria chiamata \"Mooi Eiland\" nella citt\u00e0 di Parys, fattoria regalatagli dai suoi sostenitori.\nVan Rensburg fu senza dubbio un leader molto popolare: ci\u00f2 \u00e8 testimoniato dal fatto che alla sua morte, il 25 settembre 1966, lo stato gli tribut\u00f2 funerali con tutti gli onori militari a Pretoria il 1\u00ba ottobre 1966."}
{"id": "543830", "revid": "287204", "url": "https://it.wikipedia.org/wiki?curid=543830", "title": "Lorenzo Scoles", "text": "In passato \u00e8 stato vj, conduttore e autore televisivo.\nBiografia.\nLa sua prima esperienza \u00e8 avvenuta nella radio padovana Radio Base durante gli anni del liceo. Soprannominato \"il Losco\", ha debuttato nel 1990 su Videomusic ancora giovanissimo con la rubrica \"Lo Sconosciuto\", una striscia quotidiana all'interno del programma \"Hot Line\", dove inseriva brevi filmati con scene comiche demenziali da lui interpretate.\nSimultaneamente ha curato la redazione di \"Blue night\", diretto da Massimo Bertolaccini e condotto da Clare Ann Matz, fino a guadagnarsi la partecipazione a \"Hot Line\", al fianco dei vj storici della rete Rick Hutton, Clive Malcolm Griffiths, Johnny Parker, Claudio De Tommasi e Attilio Grilloni . \nSempre in questi anni ha gestito i vari \"Special\" di Videomusic, condotto l'appuntamento letterario \"Print\" e successivamente, nel 1993, la prima edizione di \"Segnali di fumo\" con Matteo Moneta e Giuska Ursini. Fino al 1995 ha anche presentato \"Arrivano i nostri\", un appuntamento quotidiano con i videoclip italiani.\nNel 1996 ha condotto \"Lorenzo &amp; Co.\", la sua prima trasmissione sulla stessa rete che, col cambio di editore, \u00e8 stata ribattezzata TMC2. Nel 1997 con Alessandra Luna ha presentato \"Caff\u00e8 Arcobaleno\". La personalit\u00e0 creativa del conduttore \u00e8 qui emersa grazie a una buona conoscenza della storia della musica rock. Scoles ha poi curato varie rassegne musicali televisive, quali \"Tutto in una notte - monografie notturne\", e \"Sgrang\".\nNell'estate del 1998 ha presentato il programma \"Tourn\u00e9e\" trasmesso in seconda serata su Rai1.\nNel 1998-1999 ha animato il programma quotidiano \"Vertigine\", fino alla chiusura di TMC2.\nNel 2000 \u00e8 passato alla RAI per lavorare a Rai Radio 2 nel programma \"Il cammello di Radio 2\".\nNel 2001 ha inaugurato la prima di quattro stagioni del programma quotidiano \"Atlantis\", in cui era affiancato dalle voce di autorevoli giornalisti e autori: Michele Mari, Marcello Veneziani, Beppe Severgnini, Alberto Castelvecchi, Ugo Volli, Darwin Pastorin, Pino Cacucci, Walter Passerini, Michele Serra, Gianluca Favetto, Margherita Hack, Concita De Gregorio, Lucia Annunziata, Carlo Lucarelli, Marco Lodoli, Sandro Veronesi, Andrea Purgatori e altri.\nNel 2005 ha pubblicato il romanzo \"Augusto Central\", edito da Scritturapura.\nNel 2005 ha firmato come autore la trasmissione televisiva \"Sempre meglio che restare a casa\" in onda su La7 con la conduzione di Dario Vergassola, David Riondino, Ellen Hidding, Francesca Barra e Paola Cambiaghi.\nHa lavorato come speaker, autore e regista a molte produzioni televisive, da \"Alle falde del Kilimangiaro\" (Rai3) a vari filmati commerciali.\nTra il 2005 ed il 2008 ha curato la regia delle schede filmate de \"Le Invasioni Barbariche\" in onda su LA7 e nel 2009 per \"L'Era Glaciale\" su Rai2, sempre con la conduzione di Daria Bignardi.\nCome regista ha realizzato i documentari \"ArezzoWave \u2013 Aria di musica\" (2001), \"Una partita per sempre\" (2004, doc sul calcio storico fiorentino trasmesso da Sky Sport) e \"Hotel Tibet\" (2008, diretto a quattro mani con Giulio Frediani per descrivere la situazione dei profughi tibetani in India).\nNuovamente su Radio2 ha condotto \"Musical Box\" (estate 2010), i concerti di \"Radio2 Live\" (2011-2015), e il programma di viaggi \"Kataribe\" (2012).\nPer tre anni, prima accanto a Valentina Cidda, Eleonora Giorgi, Rosanna Sferrazza, Chiara Giallonardo e Riccardo Pandolfi e poi per due stagioni con Massimo Cervelli, ha presentato la trasmissione notturna di cinema \"Effetto Notte\" (2010-2012).\nHa animato inoltre le serate musicali di \"Moby Dick\" (2014).\nNel 2013 e nel 2014 ha collaborato come regista e filmmaker a varie produzioni fra cui \"Emozioni\" (Rai2) e \"Wild\" (Italia1).\n lavora come regista, autore e produttore di video e reportage e conduce la trasmissione radiofonica \"Refresh\" su Rai Radio 2, esperimento di crossmedialit\u00e0 fra il mezzo radiofonico e l'ipertesto della Rete."}
{"id": "543833", "revid": "287204", "url": "https://it.wikipedia.org/wiki?curid=543833", "title": "Joel Chenal", "text": ""}
{"id": "543834", "revid": "316629", "url": "https://it.wikipedia.org/wiki?curid=543834", "title": "Johann Christoph Friedrich Bach", "text": "Biografia.\nFiglio di Johann Sebastian, nato a Lipsia, studi\u00f2 dapprima diritto all'universit\u00e0 della sua citt\u00e0 natale, nel 1732, ma ben presto abbandon\u00f2 questa disciplina per la musica che amava con passione. Le sue felici disposizioni e le lezioni di suo padre, ne fecero un compositore abile ed un pianista distinto. Incantato dal suo talento, il conte di Schaumburg, grande amatore di musica, lo nomin\u00f2 suo maestro di cappella e gli diede uno stipendio di 1000 talleri.\nI doveri del suo impiego lo obbligavano a comporre cantate ed oratori per tutte le feste della piccola corte di B\u00fcckeburg, per il resto godeva di un'esistenza dolce, tranquilla, e poteva dedicarsi al lavoro che amava senza essere oppresso da un servizio faticoso. Non si allontan\u00f2 che una sola volta dalla residenza del conte e fu per andare a far visita, a suo fratello Johann Christian, che risiedeva a Londra. Mor\u00ec il 26 gennaio 1795 per un'infiammazione al petto, lasciando dietro di s\u00e9 la reputazione di artista distinto e uomo rispettabile\nConsiderazioni sull'artista.\nNon si trova, nelle sue composizioni, il fuoco che distingue quelle dei suoi fratelli\nCarl Philipp Emmanuel o Wilhelm Friedemann, ma esse si fanno comunque notare per la forza dell'armonia e per l'abilit\u00e0 con la quale lo stile fugato viene trattato. Bach amava la sua arte con passione e vi si dedicava assiduamente; fino alla sua morte conserv\u00f2 l'abitudine di consacrare tutte le mattine alla composizione.\nOpere.\nLe sue opere sono in gran numero, la biblioteca imperiale di Berlino, possedeva in manoscritto\nDi Johann Christoph Friedrich Bach, ai suoi tempi, non furono stampate che sonate isolate, nella raccolte miscellanee (\"Musikalisches Vielerley\") \" i cantici di Munter\" (\"Munters geistliche lieder\") il cui secondo volume apparve nel 1774:\nLe sonate facili per clavicembalo e la cantata l\"'Americana\" che Gerber, nel suo antico lessico attribuisce a Johann Cristoph, sono di suo fratello Johann Christian."}
{"id": "543843", "revid": "287204", "url": "https://it.wikipedia.org/wiki?curid=543843", "title": "SU(3)", "text": ""}
{"id": "543846", "revid": "31886", "url": "https://it.wikipedia.org/wiki?curid=543846", "title": "Rare Trax", "text": "Rare Trax \u00e8 un album di canzoni rare e b-sides del gruppo Technical thrash metal svedese Meshuggah.\nL'album riscosse un buon successo tra i fan, soprattutto perch\u00e9 contiene i tre brani che compongono \"Psykisk Testbild\", prima demo della band pubblicata nel 1989, oltre ad altre canzoni registrate negli anni novanta, ma che non vennero mai pubblicate. Il CD-Rom contiene anche il videoclip della canzone \"New Millennium Cyanide Christ\", tratta dall'album \"Chaosphere\"."}
{"id": "543855", "revid": "228587", "url": "https://it.wikipedia.org/wiki?curid=543855", "title": "Antiparallelo", "text": "In elettrotecnica, due bipoli si dicono in antiparallelo nel caso ogni bipolo sia polarizzato, ed il parallelo venga effettuato in modo che le polarit\u00e0 dei due bipoli risultino opposte.\nIn antiparallelo \u00e8 possibile connettere due diodi a semiconduttore (clamper), e tanti altri dispositivi elettronici."}
{"id": "543859", "revid": "1632387", "url": "https://it.wikipedia.org/wiki?curid=543859", "title": "Nothing (Meshuggah)", "text": "Nothing \u00e8 il quarto album in studio del gruppo musicale svedese Meshuggah, pubblicato il 6 agosto 2002 dalla Nuclear Blast.\nDescrizione.\n\"Nothing\" \u00e8 considerato il primo album di genere musicale mescolato tra progressive metal, math rock e groove metal, meglio noto come djent. Per questo i Meshuggah possono essere considerati i padri e precursori del genere.\nPromozione.\nL'album \u00e8 uscito nell'estate del 2002, venendo ripubblicato il 31 ottobre 2006 in una versione remix nella quale sono stati registrati nuovamente i riff di chitarra sostituendo alle chitarre a sette corde le nuove Ibanez a otto corde; tale versione presenta anche un DVD con alcuni video e registrazioni dal vivo.\nPer la promozione di \"Nothing\" il gruppo ha girato due videoclip per il brano \"Rational Gaze\": uno ufficiale e un altro amatoriale. Quest'ultimo \u00e8 stato realizzato unicamente dal cantante Jens Kidman, in cui si registra da solo mentre imita e mette in ridicolo gli altri componenti della band. La versione amatoriale del video, denominata \"Mr. Kidman Delirium Version\", \u00e8 disponibile nel DVD contenuto nella versione remix dell'album."}
{"id": "543868", "revid": "1543377", "url": "https://it.wikipedia.org/wiki?curid=543868", "title": "Area metropolitana di Messina", "text": "L'area metropolitana di Messina, cos\u00ec come delimitata dalla Regione Siciliana nel 1995, ha una superficie di 1.129\u00a0km\u00b2 e comprende 51 comuni, dalle estreme propaggini occidentali della piana di Milazzo e dall'antistante arcipelago delle Eolie al sistema urbano-turistico di Taormina. Grosso modo \u00e8 questo il comprensorio dei Peloritani, dalla fiumara Novara-Mazzar\u00e0, da dove si dipartono i Nebrodi, al fiume Alcantara, a mezzogiorno, dove inizia l'area etnea.\nL'area metropolitana ha valore esclusivamente statistico.\nSia il sistema geografico-morfologico che quello storico-naturale e urbano dell'area peloritana trovano nella citt\u00e0 di Messina il loro punto focale.\nQuesta area, , conta 478.916 abitanti (475.709 nel 1981). I centri si dispongono in successione lineare sulle cimose costiere dei Peloritani, interrotti solo dalle fiumare o da promontori rocciosi. Sulle colline invece sorgono i borghi storici in fase di stagnazione demografica. Vi sono due pianure di un certo rilievo, la piana di Milazzo e la Valle del Niceto. I centri pi\u00f9 popolosi sono, oltre al capoluogo, Barcellona Pozzo di Gotto e Milazzo sul versante tirrenico; Taormina, Giardini-Naxos e Santa Teresa di Riva sul versante ionico.\n, da una seconda che coinvolge in grado minore i restanti comuni e che fa riferimento per molti servizi su Barcellona Pozzo di Gotto, Milazzo e Taormina.\nL'area messinese \u00e8 in relazione funzionale con l'area metropolitana di Reggio Calabria formando la pi\u00f9 vasta area metropolitana dello Stretto.\nAssi stradali.\nLa mobilit\u00e0 stradale metropolitana si svolge sulle due autostrade che si dipartono dal capoluogo, una verso Palermo e l'altra in direzione di Catania. L'area urbana della citt\u00e0 \u00e8 servita nel tratto da Tremestieri ad Annunziata dalla autostrada A20, con svincoli liberi da pedaggio. Non servita da autostrade \u00e8 la periferia nord della citt\u00e0 che si spinge fino a Capo Peloro. Ci sono poi due importanti strade statali verso Palermo e Catania e, trasversali ad esse, le strade provinciali che collegano i centri collinari alla marina. Di seguito gli svincoli autostradali ricadenti nei comuni dell'area metropolitana:\nAutostrada A20 Messina-Palermo\nAutostrada A18 Messina-Catania\nSS114 Orientale Sicula\nSS113 dir. Settentrionale Sicula\nSS113 Settentrionale Sicula\nLinee ferroviarie.\nLa mobilit\u00e0 ferroviaria nei comuni dell'area metropolitana \u00e8 servita da FS sui due versanti, ionico e tirrenico, con diversi treni regionali. \nLa linea \u00e8 a doppio binario sia nel tratto da Messina Centrale a Giampilieri verso Catania, sia sulla linea per Palermo, da Messina Centrale a Furnari. \nDal 21 novembre 2001, ma gi\u00e0 in prova dal 1999, \u00e8 stata aperta una nuova galleria, la Galleria Peloritana, a doppio binario sotto i Peloritani tra Messina e Villafranca Tirrena. \nTra la Stazione di Messina Centrale e i sobborghi meridionali del Comune di Messina, fino a Giampilieri Marina, \u00e8 stato attivato, per un breve periodo, e ripreso dal 27 settembre 2010, un servizio ferroviario suburbano. Di seguito le stazioni e le fermate ricadenti nei comuni dell'area metropolitana:\nServizio ferroviario suburbano di Messina \nLinea ferroviaria Messina-Siracusa\nLinea ferroviaria Palermo-Messina\nEconomia.\nL'economia nell'area metropolitana \u00e8 incentrata sul capoluogo in ordine al commercio, ai trasporti e alle funzioni terziarie sia della pubblica amministrazione che avanzate. In particolare l'Universit\u00e0 e gli ospedali coprono un'area di utenza che interessa la provincia e la Calabria meridionale. Tuttavia negli ultimi anni nuovi servizi e grandi attivit\u00e0 commerciali si stanno progressivamente sviluppando nei principali comuni dell'area. In fase di forte crescita \u00e8 la cantieristica navale nei comuni della fascia tirrenica (Abacus Marine, Aicon), in dismissione nel porto messinese (Rodriquez, Palumbo). Le industrie sono presenti soprattutto nell'area Milazzo-Pace del Mela con la \"Raffineria Mediterranea\", la centrale elettrica Edipower, le acciaierie Duferdofin di Giammoro. Aree industriali si trovano anche nel capoluogo (ZIS, ZIR, Messina Sud-Larderia), a Villafranca Tirrena (ex Pirelli), a Torregrotta ed in misura minore a Barcellona Pozzo di Gotto. \nSviluppato \u00e8 il florovivaismo nella piana di Milazzo e nella Valle del Niceto; in quest'ultima abbastanza fiorente \u00e8 anche l'agricoltura.\nDistretti turistici di fama mondiale sono l'arcipelago delle Isole Eolie e Taormina.\nDa un punto di vista del mercato del lavoro, l'ISTAT ha individuato 5 sistemi locali: Messina, Milazzo, Barcellona Pozzo di Gotto, Lipari e Taormina.\nPosti di lavoro nell'industria e nei servizi censiti dall'ISTAT nel 2001"}
{"id": "543873", "revid": "436907", "url": "https://it.wikipedia.org/wiki?curid=543873", "title": "I (Meshuggah)", "text": "I \u00e8 il quinto EP del gruppo musicale svedese Meshuggah, pubblicato nel 2004 dalla Fractured Transmitter Records.\nDescrizione.\nContiene un'unica traccia della durata di oltre venti minuti. Secondo quanto spiegato dal batterista Tomas Haake, \"I\" \u00e8 stato interamente registrato e missato in diverse jam session tra i componenti dei Meshuggah, quindi non essendo un vero e proprio lavoro di composizione definito nei minimi dettagli, non segue delle logiche matematiche o punti di riferimento prestabiliti da seguire (ad esempio cicli ritmici composti da pattern precostituiti o poliritmie) per poterne eventualmente memorizzare l'intera e dettagliatissima struttura musicale, motivo per il quale la band non lo ha tuttora mai eseguito dal vivo."}
{"id": "543876", "revid": "599013", "url": "https://it.wikipedia.org/wiki?curid=543876", "title": "IALA", "text": ""}
{"id": "543878", "revid": "580", "url": "https://it.wikipedia.org/wiki?curid=543878", "title": "Antonio Toselli", "text": "Biografia.\nLaureatosi nel 1909 in ingegneria civile presso il politecnico di Torino, fu progettista di numerose chiese e edifici di culto a Cuneo e dintorni.\nFu consigliere comunale di Cuneo dal 1914 al 1916, nel gruppo del Partito Popolare.\nMilit\u00f2 sempre nell'Azione Cattolica e fu per molti anni Presidente della Giunta Diocesana.\nCombatt\u00e9 nella prima guerra mondiale, prima con il grado di tenente e poi di capitano d'artiglieria alpina. Durante un scontro sul Monte Nero venne ferito, guadagnandosi la decorazione della croce di guerra.\nDopo l'8 settembre 1943 ader\u00ec al CLN clandestino di Cuneo, diventandone poi Presidente nel 1945. Fu il primo sindaco eletto dai cittadini di Cuneo dopo la Seconda Guerra Mondiale nel 1946, succedendo al precedente sindaco Ettore Rosa, a sua volta creato sindaco dal CLN dopo la Liberazione.\nNel 1948 fu eletto al Senato per la circoscrizione di Cuneo - Saluzzo con 54000 voti. Rieletto al Senato nel 1953.\nMor\u00ec a Roma nel 1954."}
{"id": "543882", "revid": "287204", "url": "https://it.wikipedia.org/wiki?curid=543882", "title": "Campionati europei di nuoto 2006", "text": "La XXVIII\u00aa edizione dei campionati europei di nuoto si \u00e8 svolta a Budapest dal 26 luglio al 6 agosto 2006. La capitale magiara ha ospitato la rassegna per la terza volta, dopo le edizioni del 1926 e del 1958.\nLa Russia ha conquistato il maggior numero di titoli europei, mentre la Germania ha vinto pi\u00f9 medaglie complessive. \u00c8 stato l'anno di Laure Manaudou, vincitrice di ben sette medaglie, di cui 5 individuali.\nSqualifiche.\nL'italiano Loris Facci, vincitore della gara dei 200 rana, viene squalificato per virata irregolare alla terza vasca."}
{"id": "543883", "revid": "767487", "url": "https://it.wikipedia.org/wiki?curid=543883", "title": "Traccia di Henyey", "text": "In astronomia si definisce traccia di Henyey il percorso che una protostella con massa maggiore di 0,5 masse solari compie sul diagramma H-R dopo aver finito di percorrere la traccia di Hayashi.\nLa traccia di Henyey \u00e8 caratterizzata da un lento collasso della protostella in condizione di quasi-equilibrio idrostatico. Louis G. Henyey, nel 1950, mostr\u00f2 che le protostelle superiori ad una certa massa possono rimanere in equilibrio radiativo per un certo periodo della fase di contrazione che le porter\u00e0 alla fase di sequenza principale, generando cos\u00ec sul diagramma H-R delle tracce orizzontali, ovvero a luminosit\u00e0 costante e temperatura crescente."}
{"id": "543889", "revid": "14002", "url": "https://it.wikipedia.org/wiki?curid=543889", "title": "Chiesa cattolica in Gran Bretagna", "text": ""}
{"id": "543890", "revid": "1632387", "url": "https://it.wikipedia.org/wiki?curid=543890", "title": "Catch Thirtythree", "text": "Catch Thirtythree \u00e8 il quinto album in studio del gruppo musicale Svedese Meshuggah, pubblicato il 16 maggio 2005 dalla Nuclear Blast.\nDescrizione.\nNonostante il disco contenga 13 tracce, si tratta comunque di una singola e continua suite. Il testo della canzone \u00e8 un concept che gira intorno a differenti tipi di paradossi. Il titolo \"Catch Thirtythree\" (\"Catch 33\") riprende \"Catch 22\" (titolo italiano \"Comma 22\"), il libro di Joseph Heller dove viene descritta una situazione paradossale nota come paradosso del Comma 22."}
{"id": "543894", "revid": "767487", "url": "https://it.wikipedia.org/wiki?curid=543894", "title": "Luigi Lazzari", "text": "Biografia.\nProveniente da una famiglia di modeste condizioni sociali \u00e8 laureato in lettere moderne, per insegnare quindi a Maglie.\nNella sua carriera politica \u00e8 stato sindaco di San Cassiano per una legislatura. Il primo sindaco del piccolo, allora neonato comune di San Cassiano. A lui si devono le principali infrastrutture presenti nel piccolo Paese: dalla villa comunale alla lottizzazione e realizzazione poi, della zona artigianale. Vicino alle correnti politiche democristiane, nel 2001 si \u00e8 candidato come deputato al Parlamento italiano nelle file di Forza Italia ed \u00e8 stato eletto, con il sistema maggioritario, con oltre il 51% dei voti e preferenze nella circoscrizione 21 Puglia, ed \u00e8 stato proclamato il 21 maggio 2001. Si ricandida nel 2006, quando ha ottenuto l'elezione dopo la rinuncia di Silvio Berlusconi ad essere eletto in Puglia, passando all'opposizione con tutto il suo partito.\nUn mese pi\u00f9 tardi si candida come assessore comunale di San Cassiano, per appoggiare il proseguire dei trent'anni di amministrazione ininterrotta di centro-destra. Ottiene numerosi voti e diventa cos\u00ec assessore di San Cassiano, mantenendo entrambe le cariche istituzionali. Dopo appena un anno si dimette insieme al gruppo di maggioranza che amministra il Paese a seguito di vicende giudiziarie che riguardano il sindaco Raffaele Petracca. Nel 2007 alle nuove elezioni anticipate svoltesi nel comune decide di non candidarsi ma di appoggiare comunque la candidatura nel centro-destra di Gabriele Petracca che poi risulter\u00e0 il nuovo Sindaco del Paese. Il suo apporto \u00e8 stato comunque determinante nella ennesima vittoria elettorale della destra nel comune.\nAlle elezioni politiche dell'aprile 2008 risulta nuovamente eletto alla Camera dei deputati, nelle file del Popolo della Libert\u00e0, dove ricopre anche l'incarico di segretario della commissione permanente Attivit\u00e0 Produttive."}
{"id": "543897", "revid": "922800", "url": "https://it.wikipedia.org/wiki?curid=543897", "title": "Global File System", "text": "Il Global File System (GFS) \u00e8 un filesystem distribuito dedicato ai computer cluster su Linux.\nGFS \u00e8 diverso da altri filesystem distribuiti, come AFS, Coda o Intermezzo, in quanto permette l'accesso concorrente di pi\u00f9 nodi allo stesso dispositivo. Non ha una modalit\u00e0 off-line, e non esistono ruoli client o server in quanto ogni nodo \u00e8 equivalente agli altri.\nFibre Channel, Internet Small Computer Systems Interface (iSCSI) e AoE sono i protocolli pi\u00f9 usati per la gestione dei dispositivi in una rete GFS.\nStoria.\nGFS venne originariamente sviluppato come parte di una tesi di laurea presso l'Universit\u00e0 del Minnesota. Venne implementato dalla Sistina Software, ove per un certo periodo venne distribuito come progetto open source. Nel 2001 Sistina decise di fare di GFS un prodotto commerciale, senza pubblicarlo pi\u00f9 sotto una licenza libera. OpenGFS venne mantenuto a partire dall'ultima release pubblica di GFS.\nNel dicembre 2003 Red Hat ha acquistato Sistina e, nel giugno 2004, ha pubblicato GFS sotto licenza GPL."}
{"id": "543898", "revid": "78273", "url": "https://it.wikipedia.org/wiki?curid=543898", "title": "Principessa Eleonora", "text": ""}
{"id": "543907", "revid": "767487", "url": "https://it.wikipedia.org/wiki?curid=543907", "title": "Amery Smith", "text": "\u00c8 conosciuto soprattutto per la sua collaborazione con il gruppo hip hop americano dei Beastie Boys, che risale al 1988.\nNel 1997 ha fondato, insieme ad Adam Horovitz, i BS2000: il duo ha fatto uscire, nel corso dei quattro anni di vita della band, due album e tre EP, che hanno ottenuto un discreto successo: le loro canzoni sono caratterizzate da basi molto veloci, molta musica e pochi testi, dando vita ad un genere che si pone tra l'hip hop ed il/la techno.\nDa ricordare anche la sua collaborazione con gruppi hardcore punk/punk metal statunitensi, tra cui i \"Suicidal Tendencies\"."}
{"id": "543908", "revid": "1543377", "url": "https://it.wikipedia.org/wiki?curid=543908", "title": "Herman Miller (linguista)", "text": "\u00c8 il creatore del gargish per la serie di giochi per computer \"Ultima\", ed \u00e8 stato inoltre uno dei programmatori e dei musicisti che hanno partecipato alla loro creazione.\nIl suo sito internet presenta una lunga lista di lingue artistiche online, la maggioranza delle quali sono state sviluppate per roditori intelligenti e altre creature pelose.\nMolti dei suoi sistemi di scrittura artificiali sono stati aggiunti al ConScript Unicode Registry."}
{"id": "543917", "revid": "767487", "url": "https://it.wikipedia.org/wiki?curid=543917", "title": "Pilot Speed", "text": "I Pilot Speed, originariamente Pilate, sono un gruppo rock emergente canadese, che mescola sonorit\u00e0 classiche alla U2 con contaminazioni di Rock alternativo alla Radiohead.\nI suoi membri sono:\nStoria.\nI Pilate sono diventati ufficialmente Pilot Speed nel 2006, a causa di controversie legali dovute alla commercializzazione dei loro dischi, al di fuori del Canada. Grazie al film Death Sentence, in cui compare nella colonna sonora un loro brano: Alright, ottengono un successo internazionale."}
{"id": "543918", "revid": "131358", "url": "https://it.wikipedia.org/wiki?curid=543918", "title": "Jay Jay Okocha", "text": ""}
{"id": "543922", "revid": "395393", "url": "https://it.wikipedia.org/wiki?curid=543922", "title": "I sommersi e i salvati", "text": "I sommersi e i salvati \u00e8 un saggio di Primo Levi.\nScritto nel 1986, ultimo lavoro dell'autore, \u00e8 un'analisi dell'universo concentrazionario che l'autore compie partendo dalla personale esperienza di prigioniero del campo di sterminio nazista di Auschwitz e allargando il confronto a esperienze analoghe della storia recente, tra i cui i gulag sovietici.\nLa narrazione descrive con lucidit\u00e0 e distacco - nonostante l'averne vissuto l'esperienza diretta - i meccanismi che portano alla creazione di \"zone grigie\" di potere tra oppressori e oppressi, la corruzione economica e morale delle persone che vivono nei sistemi concentrazionari, gli scopi e gli utilizzi politici e sociali di tali sistemi, la replicazione di analoghe dinamiche comportamentali nelle realt\u00e0 quotidiane odierne.\nContenuti.\nGi\u00e0 dalla prefazione, Levi pone l'attenzione sulla tendenza del pubblico a rifiutare l'esistenza dei lager, a sminuire l'orrore che i diretti testimoni avrebbero riportato. Tale rifiuto gi\u00e0 era stato previsto dai colpevoli, tant'\u00e8 che erano soliti ammonire i prigionieri dei lager dicendo loro che nessuno gli avrebbe creduto, e che comunque tutte le prove sarebbero andate distrutte, cosa che per\u00f2 non avvenne. I militi delle SS cercarono difatti fino all'ultimo di distruggere documenti e interi campi di sterminio - e in alcuni casi vi riuscirono anche - ma buona parte del materiale rimase fino alla fine della guerra. Gli stessi comandanti delle SS furono inviati in zone poco sicure, con il preciso intento, secondo l'autore italiano, di rimanere uccisi e non poter quindi confermare quanto i nazisti avevano fatto. Inoltre Levi pone attenzione al fatto che l'intera Germania fosse a conoscenza di quanto accadeva nei lager: troppi erano gli indizi, come l'acquisto di veleni e di forni crematori, da non poter insospettire. Tuttavia, molti preferirono non indagare.\nNel primo capitolo, \"La memoria dell'offesa\", Levi inizia a trattare l'argomento principale del libro: la memoria. Parte dal presupposto che la memoria umana \u00e8 fallace, condizionata da ci\u00f2 che si sente successivamente e da ci\u00f2 che si legge. E se per gli oppressori la memoria pu\u00f2 essere facilmente cancellata, \u00e8 per gli oppressi che il ricordo delle torture subite non riesce a scomparire. Inoltre la fallacit\u00e0 della memoria pu\u00f2 essere usata a proprio favore: molti sono gli oppressori che si sono, volutamente, inventati un'altra memoria, cancellando quanto avevano fatto e riducendolo a semplici azioni senza alcuna colpa. Questo \u00e8 il modo con cui Levi afferma che molti complici dello sterminio si siano salvati dai loro stessi sensi di colpa. Tornando alla memoria, anche coloro che hanno sub\u00ecto tendono a ricrearsene una nuova: non per sfuggire a ci\u00f2 che hanno fatto, essendo le vittime, ma per sfuggire a quel ricordo, per dimenticarne i dolori e le ingiustizie.\nNel secondo capitolo, \"La zona grigia\", l'autore tratta dei privilegiati all'interno dei lager, quella che lui definisce appunto \"la zona grigia\". Fra costoro, nota \u00e8 la squadra addetta alla gestione dei crematori, di cui Levi parler\u00e0 approfonditamente. In chiusura del capitolo, si parla anche della figura di Mordechai Chaim Rumkowski, il decano di L\u00f2dz, ebreo affezionato al potere e che, appoggiato dalle SS, aveva imposto il suo comando all'interno del ghetto della sua cittadina.\nNel terzo capitolo, \"La vergogna\", Levi inizia a parlare dell'angoscia della liberazione. Non vi \u00e8 stata infatti, secondo il suo parere, la felicit\u00e0 nell'essere liberati, poich\u00e9 i mesi passati all'interno del lager hanno modificato profondamente tutti i superstiti. Tanto da farli vergognare della loro posizione, da farli sentire in colpa per quanto era successo e per quanto le SS avevano fatto.\nNel quarto capitolo, \"Comunicare\", l'autore tratta delle difficolt\u00e0 linguistiche, in particolare di quelle degli italiani che, giunti nei lager, non riuscivano a comprendere il tedesco. Inoltre si parla della lingua tedesca e della sua mutazione all'interno dei lager, un imbastardimento tale da creare un dialetto proprio per ogni lager. Evoca anche il personaggio di Hurbinek, quasi il culmine delle difficolt\u00e0 comunicative nel campo, il piccolo bambino verosimilmente nato ad Auschwitz, \"a cui nessuno aveva insegnato a parlare, e che di parlare provava un bisogno intenso, espresso da tutto il suo povero corpo\". \nNel quinto capitolo, \"Violenza inutile\", Levi tratta della violenza senza un apparente scopo, ma usata solamente per provocare il piacere in chi la esegue. In questo capitolo viene portato ad esempio il viaggio nei carri merci, la nudit\u00e0 imposta ai prigionieri, il tatuaggio sul braccio, i lavori inutili e gli esperimenti effettuati sulle persone.\nNel sesto capitolo, \"L'intellettuale ad Auschwitz\", l'autore tratta e commenta un saggio di Jean Am\u00e9ry, un sopravvissuto ai lager. Qui Levi critica la definizione che Amery d\u00e0 dell'intellettuale in quanto conoscitore della cultura umanistica e filosofica, e dedito al pensiero astratto (escludendo quindi scienziati e tecnici), proponendo la figura di un intellettuale la cui cultura \u00e8 viva e che non prova sdegno davanti a nessun ramo del sapere, sempre pronto a rinnovarsi e accrescersi. In ultima analisi, per\u00f2, concorda con Am\u00e9ry per la considerazione finale per cui il lavoro manuale, affrontare la routine della baracca e assistere all'imbastardimento della lingua, \u00e8 pi\u00f9 duro e debilitante per l'uomo colto che non per l'incolto.\nNel settimo capitolo, \"Stereotipi\", Levi risponde a tre delle domande pi\u00f9 frequenti verso i reduci. La prima riguarda la fuga dai lager, la seconda la ribellione verso i carcerieri e la terza la fuga dalla patria per evitare la deportazione.\nNell'ottavo capitolo, \"Lettere di tedeschi\", Levi commenta alcune lettere inviategli negli anni al seguito della pubblicazione di \"Se questo \u00e8 un uomo\" in Germania.\nIl libro termina con il capitolo \"Conclusioni\"."}
{"id": "543924", "revid": "118810202", "url": "https://it.wikipedia.org/wiki?curid=543924", "title": "Nicolas Malebranche", "text": "Religioso appartenente alla congregazione dell'Oratorio di Ges\u00f9 e Maria Immacolata di Francia, inizialmente studioso del pensiero di Agostino d'Ippona, si dedic\u00f2 in seguito alla filosofia cartesiana, divenendo, con il filosofo olandese Arnold Geulincx (1624-1669), un importante esponente dell'occasionalismo.\nVita e opere.\nMalebranche nacque a Parigi il 6 agosto 1638. Suo padre era stato consigliere del re Luigi XIII e sua madre, sorella di un vicer\u00e9 del Canada, era di origine aristocratica. Nicolas era l'ultimo di dieci figli. Deforme per una malformazione alla spina dorsale e fragile di costituzione, ricevette la prima istruzione elementare da un insegnante privato, mostrando ben presto grandi doti intellettuali. La madre gli diede un'educazione religiosa che lo caratterizz\u00f2 per il resto della sua vita. A sedici anni entr\u00f2 nel collegio de La Marche per seguirvi un corso di filosofia. A partire dal 1656 studi\u00f2 per tre anni, senza particolare interesse, teologia scolastica alla Sorbona. \nNel 1660, dopo la morte di sua madre seguita poco dopo da quella del padre, entr\u00f2 nella congregazione dell'Oratorio, ispirata all'omonima fondazione romana di Filippo Neri. Nella Congregazione, fondata dal cardinale Pierre de B\u00e9rulle nel clima della Controriforma cattolica, \u00ab...trov\u00f2 un ambiente molto favorevole allo sviluppo di una natura come la sua portata al raccoglimento dell'anima e alla concentrazione del pensiero. La vita ritirata e laboriosa degli oratoriani gli si addiceva perfettamente.\u00bb L'anno stesso della sua ordinazione sacerdotale, nel 1664, scopr\u00ec un'opera postuma di Cartesio, \"Trait\u00e9 de l'homme\" che studi\u00f2 con grande interesse interpretandolo secondo i principi dell'occasionalismo, la dottrina elaborata da cartesiani francesi e olandesi nel decennio 1660-70, che egli contribu\u00ec a sviluppare ulteriormente.\nNella sua opera maggiore \"Ricerca della verit\u00e0\", pubblicata a Parigi nel 1674-75, si avanzavano prime differenze con il pensiero cartesiano divenute poi pi\u00f9 profonde con i \"Chiarimenti\", aggiunti nel 1678. \u00c8 del 1676 un'opera di apologetica (le \"Conversazioni cristiane\"). Nel 1680 Malebranche pubblic\u00f2 il \"Trattato della natura e della grazia\" che diede il via ad una lunga polemica con il teologo, filosofo e matematico francese, uno dei capofila del giansenismo, Antoine Arnauld (1612\u20131694) sui rapporti tra teologia e metafisica. Una definitiva sintesi del pensiero cristiano di Malebranche si ebbe con la pubblicazione delle \"Meditazioni cristiane e metafisiche\" (Colonia, 1683), del \"Trattato di morale\" (Rotterdam, 1684) e dei \"Colloqui sulla metafisica e sulla religione\" (1688). Nel 1696, dopo un lungo periodo di malattia, pubblic\u00f2 i \"Colloqui sulla morte\", mentre nel 1697 diede alle stampe il \"Trattato dell'amore di Dio\", un'opera in polemica con il quietismo.\nNel 1699 fu nominato membro onorario dell'Acad\u00e9mie des sciences. Nell'ultimo periodo della sua vita coltiv\u00f2 in modo particolare il calcolo infinitesimale e corresse le leggi di Cartesio sul moto; elabor\u00f2 anche una teoria che spiegava la differenza dei colori in base alla frequenza delle vibrazioni. Nel 1708 con la pubblicazione del \"Dialogo d'un filosofo cristiano e d'un filosofo cinese sulla natura di Dio\" Malebranche polemizzava con la filosofia di Spinoza. Nello stesso anno della sua morte (1715) diede alle stampe l'ultima sua opera le \"Riflessioni sulla premonizione fisica\" in cui controbatteva la teoria della grazia dei tomisti radicali.\nIl pensiero.\nDio unico creatore.\nMalebranche non solo respinge la tradizionale concezione aristotelica dell'anima come forma del corpo, ma, in ottemperanza al dualismo cartesiano, sostiene che fra anima e corpo non ci sia nessun rapporto e che nessun'azione che li colleghi sia possibile. \u00c8 vero che l'anima possa pensare il suo corpo, ma l'anima in s\u00e9 fa parte della natura eterna di Dio.\nGli uomini hanno l'illusione di poter agire nei confronti delle creature, e in questo senso i cristiani devono essere ancora considerati pagani e politeisti poich\u00e9 essi credono che enti finiti possano causare degli effetti reali: ma causare vuol dire creare e la creazione appartiene solo a Dio. Gli esseri umani ignorano, come ha dimostrato l'occasionalismo, che vi \u00e8 una netta separazione tra anima e corpo: essi non sanno che \u00e8 Dio l'unico autore di tutto ci\u00f2 che accade, Egli \u00e8 l'unica vera causa di tutti gli eventi: le cause naturali non sono altro che mere \"occasioni\" in cui si manifesta la volont\u00e0 divina.\nContrariamente alla rigida separazione cartesiana tra ragione e fede, Malebranche ritiene invece che queste debbano collaborare nella ricerca della verit\u00e0. Quando appaiono contrasti tra le due facolt\u00e0 questi sono da imputare alla nostra corporeit\u00e0 corrotta dal peccato originale: da questa infelice condizione primigenia nasce anche l'errore che si manifesta quando i sentimenti e le sensazioni annebbiano il nostro intelletto e l'anima non \u00e8 pi\u00f9 in grado di guidare il corpo.\nTutte le idee sono in Dio.\nTutte le idee immutabili ed eterne, come quelle matematiche, che Cartesio pensava fossero proprie dell'uomo in quanto innate nella sua coscienza, in realt\u00e0 fanno parte della sapienza divina.\nIn una concezione che richiama il platonismo Malebranche ritiene che le idee non siano i contenuti della cartesiana \"res cogitans\" ma archetipi delle cose, essenze presenti nella mente divina che noi possiamo conoscere in quanto la nostra anima fa parte dell'eternit\u00e0 di Dio. Noi cio\u00e8 siamo in grado, come gi\u00e0 sosteneva Sant'Agostino, tramite l'illuminazione divina, di vedere le idee in Lui.\nLe idee che possiamo vedere in Dio sono quelle che presentano la caratteristica della perfezione come le forme geometriche dei corpi mentre tutto ci\u00f2 che conosciamo tramite le sensazioni, prive di oggettivit\u00e0, derivano dalle modificazioni dell'anima la quale del resto non conosciamo oggettivamente ma \"sentimentalmente\", attraverso la nostra coscienza soggettiva per cui l'esistenza delle anime altrui pu\u00f2 essere soltanto ipotizzata. Neppure di Dio abbiamo una conoscenza ideale ma solo quella consentita dalla partecipazione della nostra anima alla sua eterna natura.\nCos\u00ec non \u00e8 possibile una dimostrazione razionale della res extensa cartesiana basata sul fatto che poich\u00e9 io tendo a pensare che ci sia una causa esterna alla mie idee non posso credere che Dio, suprema verit\u00e0, mi inganni in questa mia convinzione. Questo argomentare cartesiano \u00e8 rifiutato da Malabranche: la nostra conoscenza dei corpi si basa solo sulla testimonianza della Sacre Scritture sulla creazione divina.\nIl problema del male.\nNel \"Trattato della natura e della grazia\" Malebranche presenta una nuova soluzione del fondamentale problema teologico dell'esistenza del male e della infinita bont\u00e0 di Dio. Nell'et\u00e0 di Malebranche la scienza era arrivata alla conclusione che la natura fosse governata da poche e semplici leggi che si conservavano valide nel tempo e in ogni luogo. Dio per suo natura \u00e8 buono, ma \u00e8 soprattutto saggio e come tale non agisce secondo regole di volta in volta varie e diverse, ma conformemente a leggi generali stabilite una volta per sempre. Egli infatti mostrer\u00e0 tanto pi\u00f9 saggezza quanto pi\u00f9 operer\u00e0 nella natura facendo ricorso a un numero quanto pi\u00f9 esiguo di decreti particolari.\nQuesto intervento minimo di Dio vale non solo per la natura, ma anche per la grazia (per la morale). Se infatti non sarebbe saggio che Dio con un decreto particolare intervenisse per far s\u00ec che la pioggia non cadesse nei mari ma solo nel deserto, altrettanto poco saggio sarebbe se egli intervenisse per aiutare un particolare uomo per non farlo cadere in tentazione. La teodicea precedente con Sant'Agostino negava l'esistenza stessa del male, riducendolo ad assenza di realt\u00e0, una sorta di falla nell'essere per cui mentre tutto ci\u00f2 che esiste veramente \u00e8 bene, essendo opera di Dio, il male essendo non-essere non pu\u00f2 avere una causa creatrice. Lo stesso Dio tuttavia permette il male intendendolo come la necessaria parte oscura che rende luminosa la parte chiara del creato. Malebranche si oppone a questa interpretazione \"accessoria\" del male sostenendone la reale esistenza che travaglia il mondo, che sarebbe migliore se non ci fosse.\nDio \u00e8 in un certo senso costretto a tollerare l'esistenza del male perch\u00e9 nella sua infinita saggezza, che supera la sua bont\u00e0, non pu\u00f2 intervenire ad alterare il normale corso delle cose con una moltitudine di particolari suoi decreti che renderebbero caotico il mondo della natura ordinato su leggi generali. La concezione di Malebranche basandosi sulla realt\u00e0 del male portava argomenti a coloro che accusavano Dio di tollerare il male e il suo stesso teocentrismo occasionalista rendeva difficile trovare una giustificazione per un Dio che essendo unica causa di tutto doveva essere anche responsabile dei mali fisici e morali. Se poi era vero che anche tutto quello che l'uomo fa \u00e8 consentito dalla volont\u00e0 divina allora anche il peccato dipende da Dio.\nLa Metafisica.\nLa metafisica occupa un posto fondamentale nel pensiero di Malebranche:\nLa metafisica \u00e8 dunque il vero fondamento di tutti gli ambiti del pensiero e dell'azione. Si possono enunciare due principi razionali dell'occasionalismo di Malebranche:\nPoich\u00e9 l'uomo \u00e8 mistero a se stesso, la ragione \u00e8 dunque l'oggetto del pensare. Ci\u00f2 che noi pensiamo, \u00e8 l'essere, perch\u00e9 \"non pensare nulla \u00e8 non pensare affatto\". Noi pensiamo, quindi l'Essere esiste: per Malebranche, il cogito cartesiano \u00e8 la prova immediata dell'esistenza di Dio. Questo essere, \u00e8 l'essere puro e semplice, l'essere senza restrizioni, senza divisioni, senza limitazioni, \u00abin una parola l'essere\u00bb. E in quanto pensiamo, siamo un frammento di questo essere:\nQuesto essere viene scoperto da noi in ciascuna delle nostre idee, che provengono dall'infinito. Prima dell'idea che possiamo farci di noi stessi, prima di ogni certezza circa la realt\u00e0 del mondo esteriore, noi vediamo in noi stessi l'infinito; in noi stessi, vale a dire in Dio:"}
{"id": "543925", "revid": "4711", "url": "https://it.wikipedia.org/wiki?curid=543925", "title": "Federazione calcistica francese", "text": ""}
{"id": "543926", "revid": "830939", "url": "https://it.wikipedia.org/wiki?curid=543926", "title": "Johann Friedrich Rochlitz", "text": "Biografia.\nRochlitz studi\u00f2 teologia e filosofia a Lipsia e dal 1799 pubblic\u00f2 sull'\"Allgemeine musikalische Zeitung\". Ebbe scambi epistolari con Goethe. Mor\u00ec nel 1842 con il titolo di Alto Consigliere di Weimar.\nNel dicembre del 1804, nella sua qualit\u00e0 di influente critico musicale, rimase notevolmente impressionato da un concerto dell'allora giovane promettente Ludwig Spohr, tanto da cadere - secondo alcune colorite testimonianze - \"in ginocchio ai suoi piedi\". Da una sua recensione entusiastica nacque la fama e la fortuna di Spohr.\nLavori.\nFra le sue opere, scritte in un tedesco elegante ed elaborato al tempo stesso, si ricordano:\nRochlitz pubblic\u00f2 anche una raccolta dei suoi articoli musicali sotto il titolo di:\nUna selezione, da lui stesso operata, dei suoi scritti si ha in:\nIl suo epistolario con Goethe:"}
{"id": "543932", "revid": "76963", "url": "https://it.wikipedia.org/wiki?curid=543932", "title": "Tamra Davis", "text": "\u00c8 sposata dal 1993 con Michael Diamond, storico componente del gruppo hip hop statunitense dei Beastie Boys. Ha due figli, Skyler e Davis."}
{"id": "543935", "revid": "219110", "url": "https://it.wikipedia.org/wiki?curid=543935", "title": "Intermezzo (file system)", "text": "InterMezzo \u00e8 un file system distribuito sviluppato per Linux e distribuito sotto licenza GPL. \u00c8 stato incluso nella versione standard del kernel Linux dalla versione 2.4.15, sebbene nella serie 2.6 sia stato rimosso, in quanto non pi\u00f9 mantenuto e sviluppato. Intermezzo \u00e8 studiato in parallelo con filesystem locali journaled come Ext4, Journaled File System (JFS), ReiserFS e XFS.\nUna rete InterMezzo \u00e8 composta da un server che gestisce la copia primaria del file system e da uno o pi\u00f9 client che ne detengono una cache. Pu\u00f2 agire in \"modalit\u00e0 di replicazione\", per cui ogni client mantiene una copia dell'intero filesystem, o in \"modalit\u00e0 on demand\", quando il client richiede solo una copia del file di cui ha bisogno. Fondamentalmente, funziona tenendo traccia di tutte le operazioni di scrittura che avvengono sul journal del filesystem sul server e replicandole sui sistemi client.\nViene riconosciuto come \"filesystem ad alta affidabilit\u00e0\", in quanto un client pu\u00f2 continuare ad operare anche se perde la connessione con il server; durante tale periodo di disconnessione, gli aggiornamenti sui file vengono mantenuti localmente e ridistribuiti nel momento in cui si ristabilisce la connessione. I conflitti vengono rilevati e risolti secondo una \"politica di risoluzione\" (sebbene la miglior politica sarebbe quella di evitare del tutto i conflitti).\nGli utilizzi pi\u00f9 comuni della \"modalit\u00e0 di replicazione\" sono:\nGli utilizzi pi\u00f9 comuni della \"modalit\u00e0 on demand\" sono:\nInterMezzo venne dapprima sviluppato come parte del filesystem Coda e da esso eredita diverse scelte progettuali. Poi venne studiato per offrire scalabilit\u00e0, velocit\u00e0, modularit\u00e0, e per integrarsi bene con i filesystem esistenti.\nAttualmente InterMezzo non \u00e8 pi\u00f9 mantenuto, e buona parte dei suoi sviluppatori si sono spostati su un nuovo progetto denominato Lustre."}
{"id": "543936", "revid": "115466606", "url": "https://it.wikipedia.org/wiki?curid=543936", "title": "Jack Butler Yeats", "text": "Biografia.\nJack Butler Yeats nacque il 29 agosto 1871 a Londra, figlio del ritrattista irlandese John Butler Yeats e fratello del poeta William Butler Yeats.\nPass\u00f2 gli anni dell'infanzia a Sligo, una citt\u00e0 sul mare nel nord dell'Irlanda, dai nonni materni.\nNel 1887 si trasfer\u00ec a Londra per studiare arte, dove ben presto cominci\u00f2 a lavorare per diversi giornali in qualit\u00e0 di illustratore.\nQueste collaborazioni influirono molto sul suo stile iniziale, che \u00e8 quello tipico di un illustratore e quasi di un fumettista, con pitture e disegni caratterizzati da una energica semplicit\u00e0 della linea e del colore.\nVerso la fine degli anni '90 rivolse la sua attenzione alla pittura ad olio e agli acquerelli, creando opere che sono semplici rappresentazioni liriche di figure e paesaggi irlandesi, ispirate dai ricordi dell'infanzia e della giovent\u00f9.\nInfluenzato dall'impressionismo francese e in parte dal romanticismo, questi lavori sono basati sulla fine osservazione della realt\u00e0 e su una brillante tecnica di disegno.\nNel 1910 ritorn\u00f2 in Irlanda, dove rimase per il resto della vita.\nA partire dal 1920 circa, lo stile di Yeats si evolse verso un intenso espressionismo, che talvolta sconfina nel simbolismo, con il tratto estremamente vigoroso e il colore applicato in modo marcato. Negli anni 30 fu uno degli amici pi\u00f9 assidui e solleciti di Samuel Beckett, che all'epoca versava in condizioni critiche sia a Dublino che a Parigi. \nPer la ricerca del potere espressivo del colore si ispir\u00f2 al pittore austriaco Oskar Kokoschka, per il quale nutriva profonda ammirazione.\nLe opere di questo periodo cercano di rappresentare non pi\u00f9 le immagini dei suoi ricordi, ma le emozioni che provava a ricordare gli eventi del suo passato.\nEra sua intenzione sia esprimere i sentimenti di solitudine e di difficolt\u00e0 dell'individuo moderno che far crescere una coscienza popolare e moderna dell'Irlanda del Ventesimo Secolo: anche se non fu mai politicamente attivo, Yeats prov\u00f2 simpatia per la causa repubblicana irlandese.\nNel 1924 vinse la medaglia d'argento ai Giochi della VIII Olimpiade nella categoria Pittura.\nOltre alla pittura, Yeats fu autore di scritti e opere teatrali.\nMalgrado fosse uno dei pittori irlandesi pi\u00f9 importanti del Ventesimo Secolo, non prese studenti e non permise a nessuno di vederlo lavorare, rimanendo cos\u00ec una figura per certi versi enigmatica.\nJack Butler Yeats mor\u00ec a Dublino il 28 marzo 1957."}
{"id": "543938", "revid": "1149807", "url": "https://it.wikipedia.org/wiki?curid=543938", "title": "Kunio \u014ckawara", "text": "\u00c8 stato il primo disegnatore giapponese ad essere definito un \"mecha designer\", ossia un disegnatore specializzato nella ideazione e realizzazione di disegni e progetti di robot, navi, auto e quanti altri oggetti meccanici per opere di fantasia, quali in special modo anime e manga. \u00c8 particolarmente noto per aver progettato il mecha di Gundam e di molti altri anime sia del genere \"super robot\" che \"real robot\". Vive e lavora nella sua casa-studio ad Inagi, dove \u00e8 nato.\nBiografia.\nGli anni di formazione e la Tatsunoko.\nInizia a frequentare il corso di disegno grafico presso l'Universit\u00e0 di Tokyo Zokei nel 1966, per poi passare l'anno seguente a quello di disegno tessile. Dopo la laurea viene assunto come stilista dalle industrie tessili \"Onward Kashiyama\", dove disegna anche sfondi scenografici per le vetrine dei negozi. Proprio l'esperienza maturata nella creazione di sfondi lo porta ad un successivo impiego presso lo studio di animazione Tatsunoko. Qui, su suggerimento dell'art director Mitsuki Nakamura, si dedica per la prima volta al disegno meccanico creativo, realizzando il \"mecha\" dei nemici per la serie \"La battaglia dei pianeti\" (\"Kagaku Ninja-Tai Gatchaman\", 1972): da questo momento in poi non si dedicher\u00e0 ad altro, realizzando in successione il mecha design delle serie \"Hurricane Polymar\" (\"Hurricane Polimar\") e \"Uch\u016b no kishi Tekkaman\" (\"Tekkaman, il cavaliere dello spazio\"). Il successo derivatone spinger\u00e0 Nakamura a fondare all'interno della Tatsunoko un apposito Mechaman Design Office, dove \u014ckawara sar\u00e0 espressamente designato per la prima volta nella storia dell'anime come \"mecha designer\" e nell'ambito del quale firmer\u00e0 pure il mecha della serie \"Godam\" (\"Gowapper 5 Godam\", 1976).\nLa Sunrise.\nDopo aver lavorato anche alle prime due serie di \"Time Bokan\" (\"La macchina del tempo\" e \"Yattaman\") nel 1978, \u014ckawara lascia l'impiego alla Tatsunoko, dando inizio alla propria carriera di \"freelance\" del \"mecha design\". Oltre a lavorare ancora occasionalmente per il suo vecchio studio, in questo periodo inizia una collaborazione molto stretta con la Nippon Sunrise, poi Sunrise. Il suo primo contratto \u00e8 per la serie \"super robot\" \"Daitarn 3\" (\"\"Muteki kojin Daitarn 3\"), di Yoshiyuki Tomino, con cui stringe un sodalizio artistico che di l\u00ec a poco sfocer\u00e0 nella proficua collaborazione ad un innovativo progetto di serie robotica provvisoriamente denominato \"Gunboy\". Forte di un'intuizione assolutamente originale, Tomino chiede ad \u014ckawara di progettare qualcosa di estremamente realistico, pi\u00f9 vicino all'idea della tuta potenziata descritta da Robert A. Heinlein nel romanzo \"Fanteria dello Spazio\", che non ai robot giganti alla \"Mazinga Z\" creati sino ad allora. Il risultato \u00e8 \"Mobile Suit Gundam\" ( \"Kid\u014d Senshi Gundam\", 1979), che sar\u00e0 all'origine dell'esplosione del fenomeno \"model kit\" in Giappone, nonch\u00e9 antesignano del genere \"real robot\", che a partire dagli anni ottanta dominer\u00e0 la scena degli anime robotici.\nDopo \"Mobile Suit Gundam\", \u014ckawara continuer\u00e0 a disegnare il mecha di tutte le successive serie legate alla saga di \"Gundam\", cos\u00ec come di molti altri \"real robot anime\" della Sunrise tra cui, solo negli anni ottanta, \"Taiy\u014d no Kiba Dougram\" (1981), \"Sent\u014d Mecha Xabungle\" (1982), \"S\u014dk\u014d kihei Votoms\" (1983) e \"Aoki Ryusei SPT Layzner\" (1985).\nAlla fine degli anni ottanta e nei primi anni novanta altri mecha designer, quali Kazumi Fujita, Yutaka Izubuchi, Mamoru Nagano, Mika Akitaka, Makoto Kobayashi e Hajime Katoki, lo affiancano nelle varie tappe della saga di Gundam, ispirandosi alla sua opera di base ed ispirandolo a loro volta. Nello stesso periodo altri lavori di \u014ckawara denotano sorprendentemente un \"ritorno al passato\", ai classici \"super robot\": \u00e8 il caso di alcune serie cd. \"Y\u016bsha\" della Sunrise, come \"Y\u016bsha Exkaiser\"' del 1990, la prima serie ad essere sponsorizzata direttamente da un produttore di giocattoli, la Takara. \u014ckawara continuer\u00e0 a progettare per queste serie sempre almeno il mecha principale, fino ad idearne l'intero mecha, come nel caso di \"Y\u016bsha \u014c Gaogaigar\" del 1997.\nProgetti recenti.\nNel 2004, grazie alla sua fama di mecha designer ormai consolidata, \u014ckawara ha firmato un contratto con il Museo di Arte Contemporanea del XXI secolo di Kanazawa, Ishikawa, per progettare un particolare tipo di visore da utilizzarsi nella visita della mostra \"SYS*017\" di Mathieu Briand. L'artista, infatti, nel descrivere il proprio lavoro ai dirigenti del museo, ha fatto riferimento al mecha tipico di Gundam, da cui il coinvolgimento di \u014ckawara nel progetto.\nNel campo dell'animazione, invece, gli ultimi lavori sono stati sempre legati all'universo di Gundam, con la realizzazione del mecha design delle recenti serie \"Kid\u014d Senshi Gundam SEED\" (2002) e \"Kid\u014d Senshi Gundam SEED Destiny\" (2004), e dell'ONA \"\" (2006).\nStile.\nGli anni settanta.\nI primi disegni di \u014ckawara si discostano dai vari \"Mazinga Z\" o \"Y\u016bsha Raideen\" per un approccio pi\u00f9 spigoloso; i suoi lavori sono pieni di \"pinne caudali\" ricurve, ispirate anche al design automobilistico degli anni settanta (come pu\u00f2 notarsi in \"Daitarn 3\"). Anche i primi disegni per \"Mobile Suit Gundam\" seguono lo stesso stile, come i primi studi del fucile a raggi, pi\u00f9 ornamentali che tecnicamente verosimili, poi corretti sulla scorta delle note di Tomino.\nGli anni ottanta.\nDopo il successo del primo Gundam, i disegni di \u014ckawara si allontanano dagli stilemi degli anni settanta per risultare pi\u00f9 realistici, come vuole il nuovo genere dei \"real robot\", e le reciproche influenze con altri mecha designer contribuiranno all'evoluzione del suo stile. Un esempio \u00e8 il caso del mecha della serie \"Kid\u014d Senshi Z Gundam\", dove il lavoro a sei mani di \u014ckawara con Kazumi Fujita e Mamoru Nagano produce risultati fortemente innovativi.\nDal 1990 ad oggi.\nIl design concepito via via per le serie \"Y\u016bsha\" degli anni novanta costituisce una prova di matura versatilit\u00e0 dello stile di \u014ckawara, che sintetizza abilmente elementi tipici dei vecchi \"super robot\" con l'estetica realistica pi\u00f9 recente, culminando nella creazione di \"Genesic GaoGaiGar\"."}
{"id": "543939", "revid": "729019", "url": "https://it.wikipedia.org/wiki?curid=543939", "title": "R550 Magic", "text": "Il Matra R.550 Magic \u00e8 un missile aria-aria da combattimento aereo manovrato. Dopo che la Francia si era ritrovata dipendente dagli USA nelle forniture per i missili a corto raggio, divenne importante per l'industria francese proporre anche armi nazionali per la propria linea di caccia Mirage. Lo sviluppo termin\u00f2 alla fine degli anni sessanta, con il primo lancio nel 1972. Nel 1975 inizi\u00f2 la produzione per le esigenze nazionali ma anche per la clientela estera, che acquist\u00f2 in massa tale nuovo prodotto. D'altra parte la mancanza di missili pienamente adatti (i primi modelli di AIM-9 erano ancora armi standard) aiut\u00f2 nelle vendite di tali ordigni.\nLa struttura dell'arma \u00e8 data da un lungo fuso metallico, con 4 alette di stabilizzazione in coda, e 2 serie di alette di controllo nel muso in configurazione canard. Il diametro dell'arma \u00e8 molto maggiore di quella del Sidewinder, ma non vi \u00e8 differenza nel peso della testata e del missile in generale. Il sistema di guida ha un sensore IR di tipo assai avanzato, con spolette di prossimit\u00e0 e impatto, che attivano una testata da 12,5 kg (6 di esplosivo).\nLe capacit\u00e0 di manovra sono eccellenti: 50 g. di accelerazione massima (ovviamente tenibili per pochi istanti, prima di terminare l'energia di manovra), gittata minima teorica 300 metri, lanciabilit\u00e0 da aerei da oltre 1300 km/h e in manovra a 6 g. La quota massima 'ufficiale' \u00e8 di 18.000 metri.\nOltre 7.000 missili sono stati prodotti prima che nella met\u00e0 degli anni ottanta partisse un programma per il successivo Magic Mk.2, suo ulteriore sviluppo. Se il missile precedente aveva una capacit\u00e0 paragonabile a quella del Sidewinder J, adesso l'obiettivo era un'arma 'all aspect', teoricamente capaci di eseguire il lancio anche in attacchi frontali, ovvero con una capacit\u00e0 di 360 gradi. Il precedente Mk.1 era abile a fare lo stesso solo in un cono di 140 gradi nel settore posteriore (ovvero, 20 gradi dietro la linea perpendicolare all'asse della macchina).\nIl Magic Mk.2 \u00e8 capace di lanciarsi all'attacco in ogni assetto, grazie un motore pi\u00f9 potente (gittata circa 15\u00a0km massimi) per un migliore inviluppo delle prestazioni complessive. Il lancio \u00e8 stato eseguito in condizioni di prova persino a 1500 km/h e 8,6 g di manovra (da parte dei Mirage 2000). Se si considera che la maggior parte delle manovre in un combattimento missilistico eccedono al massimo i 5 g, e che la robustezza strutturale delle moderne macchine da combattimento \u00e8 garantita non oltre i 9 g (alcuni anche meno), si pu\u00f2 capire cosa questi dati significhino in termini operativi. Il successo commerciale non ha tardato ad arrivare e migliaia di missili Mk.2, a partire dai tardi anni ottanta hanno cominciato a venire fornite alle forze armate di numerose nazioni, generalmente utenti dei Mirage 2000, ma non sono mancate eccezioni come la Romania (per i MiG-21).\nIn combattimento, il Magic vene usato pi\u00f9 o meno simultaneamente per la prima volta dagli argentini alle Falklands e dagli iracheni nella guerra contro l'Iran. Nel primo caso i missili, lanciati troppo oltre il loro inviluppo di volo utile, fallirono tutti i bersagli (non ne vennero lanciati molti, comunque, visto che gli argentini evitarono quasi sempre, dopo i primi dolorosi risultati, di battersi con i Sea Harrier), mentre nel secondo caso, lanciati da Mirage F.1 e forse da MiG-21, essi ottennero vari successi ai danni degli iraniani. Di sicuro si dimostrarono molto migliori dei vecchi \"Atoll\" sovietici, troppo sensibili alle brusche manovre ed al calore del deserto durante gli scontri a bassa quota (andarono molto meglio in Vietnam)."}
{"id": "543940", "revid": "196390", "url": "https://it.wikipedia.org/wiki?curid=543940", "title": "Okawara Kunio", "text": ""}
{"id": "543942", "revid": "110157", "url": "https://it.wikipedia.org/wiki?curid=543942", "title": "Kogi", "text": "Il Kogi \u00e8 uno Stato della federazione nigeriana, confina a nord con il Niger, l'Abuja Federal Capital Territory e il Nassarawa; a sud con l'Enugu, l'Anambra, il Delta, l'Edo, l'Ondo e l'Ekiti; a ovest con il Kwara; a est con il Benue.\nLa capitale dello Stato \u00e8 Lokoja, una fiorente citt\u00e0 situata nel punto d'incontro fra i fiumi Niger e Benue.\nLe etnie predominanti sono gli Igala (o Igara) e gli Ebira, sono tuttavia presenti significative minoranze di Egba e Okun soprattutto nel sud della regione.\nIl culto pi\u00f9 praticato \u00e8 prevalentemente quello cristiano(50%), seguito da quello islamico(40%) e da quello animista(10%) quest'ultimo professato soprattutto nel nord-ovest.\nLa nota positiva di questo Stato \u00e8 la pacifica convivenza tra etnie e religioni diverse; l'attuale presidente Ibrahim Idris ha incentrato su ci\u00f2 tutto il suo programma elettorale essendo egli un Igala islamico.\nIl motto dello Stato \u00e8 molto particolare ma nello stesso tempo molto veritiero, esso \u00e8 \"Lo Stato della confluenza\", che significa che nel suo territorio c'\u00e8 un confluire di culture e culti differenti che convivono tra loro, ma anche il \"confluire\" dei fiumi Niger e Benue.\nSuddivisioni.\nLo stato di Kogi \u00e8 suddiviso in ventuno aree a governo locale (\"local government areas\"):"}
{"id": "543947", "revid": "88740", "url": "https://it.wikipedia.org/wiki?curid=543947", "title": "Tomi", "text": ""}
{"id": "543949", "revid": "1516087", "url": "https://it.wikipedia.org/wiki?curid=543949", "title": "Innocenti Mille Clip", "text": ""}
{"id": "543952", "revid": "1888309", "url": "https://it.wikipedia.org/wiki?curid=543952", "title": "Giralda", "text": "La Giralda \u00e8 la torre campanaria della Cattedrale di Siviglia in Spagna, una delle pi\u00f9 grandi chiese al mondo ed un sorprendente esempio di architettura almohade in Spagna. La torre \u00e8 un antico minareto almohade che, quando fu costruito, era la pi\u00f9 alta torre del mondo con i suoi 104,1 m di altezza, con una base di 16,10 metri per lato circa, interamente ricoperta in laterizio cotto. \u00c8 stato uno dei pi\u00f9 importanti simboli della citt\u00e0 medievale.\nStoria.\nLa torre, un antico minareto della moschea di Siviglia, fu costruita a pi\u00f9 riprese da diverse culture. \nLa \"sezione principale\", islamica, \u00e8 la parte pi\u00f9 antica. Iniziata nel 1156 per ordine del Califfo Ab\u016b Ya\u02bfq\u016bb Y\u016bsuf al-Man\u1e63\u016br dall'architetto A\u1e25mad ibn Ba\u1e63o, fu completata nel 1184. Il materiale impiegato per la sua costruzione proviene da diversi edifici pi\u00f9 antichi, comprese le pietre delle rovine della citt\u00e0 romana di Italica.\nOriginariamente, la torre era sormontata da una sfera di rame, che precipit\u00f2 nel 1365 a causa di un terremoto.\nI cristiani sostituirono la sfera con una croce e una campana. Successivamente, nel XVI secolo, l'architetto Hern\u00e1n Ruiz disegn\u00f2 un ampliamento, la \"sezione delle campane\" (\"el cuerpo de campanas\") per convertire il minareto in una torre campanaria. \nIn cima alla torre, Ruiz fece collocare una statua rappresentante la fede, opera realizzata da Bartolom\u00e9 Morel. La statua, che pesa 1288 kg ed \u00e8 alta 4 m (7 m con il piedistallo), venne posta \"in situ\" nel 1568. Essa in origine, era chiamata \"Giralda\" perch\u00e9 girava al mutare del vento. Con il passare del tempo il nome pass\u00f2 a designare la torre nel suo complesso, mentre la statua prese il nome di \"Giraldillo\".\nIl 29 dicembre del 1928, fu dichiarata \"Patrimonio Nazionale\"; dal 1987 l'edificio fa parte del Patrimonio dell'Umanit\u00e0 UNESCO, come elemento della Cattedrale.\nDescrizione.\nLa Giralda non ha scale, ma 34 rampe, che consentivano al muezzin, a cavallo, di salire in cima alla torre per intonare l'invito alla preghiera, l\"'adh\u0101n\".\nLa sezione rinascimentale della torre contiene un'ampia iscrizione del motto di Siviglia, NO8DO.\nLa sommit\u00e0 della torre costituisce la \"sezione dei gigli\" (\"el cuerpo de azucenas\"), che circonda la campana principale, formata da quattro terrazze poste agli angoli, ciascuna delle quali contenente gigli bronzei.\nLa parte che contiene la campana ha sezione quadrata e quattro archi, sopra i quali \u00e8 possibile leggere, TVRRIS - FORTISSIMA - NOMEN DNI - PROVERBIS (\"Turris fortissima nomen Domini\" = Torre fortissima \u00e8 il nome del Signore), tratto dalla \"Bibbia\", \"Libro dei Proverbi\", 18:10.\nLa campana principale, detta \"Santa Mar\u00eda\", \u00e8 datata 1588.\nLa parte sommitale, \u00e8 formata dalla \"sezione delle stelle\" (\"el cuerpo de estrellas\"), dalla \"sezione delle parabole celesti\" (\"el cuerpo de carambolas\"), e un cupolino sormontato da un globo sul quale si trova il \"Giraldillo\".\nTorri simili alla Giralda.\nLa Giralda ha diverse \"sorelle\". Esistono torri simili nell'odierno Marocco. La torre della Moschea della Koutoubia a Marrakesh \u00e8 servita come modello per la Giralda e la sua sorella, la Torre di Hassan a Rabat. Diverse torri campanarie nella provincia di Siviglia sembrano ricordare la torre, e possono essere state ispirate dalla Giralda. Queste torri, le pi\u00f9 notevoli quelle di Lebrija e Carmona, sono comunemente chiamate \"Giraldillas\". Molte repliche della Giralda sono state costruite negli Stati Uniti: una, ora distrutta, in Madison Square Garden in New York e un'altra in Country Club Plaza a Kansas City, citt\u00e0 gemellata con Siviglia. La torre dell'orologio del Ferry Building di San Francisco, CA \u00e8 anch'essa basata sulla Giralda.\nEsiste anche una Giraldillas a L'Avana che ha le sembianze di Isabel de Bobadilla, la moglie del capitano Hernando de Soto, governatore di Cuba che part\u00ec alla ricerca della fonte della giovent\u00f9 e non fece pi\u00f9 ritorno. La statua infatti \u00e8 collocata sulla torre del Castillo de la Real Fuerza e guarda il mare, come se lo scrutasse nella speranza di vedere ritornare il marito un giorno. Tale leggenda cubana \u00e8 uno dei simboli dell'amore pi\u00f9 ricorrenti nella cultura caraibica."}
{"id": "543955", "revid": "1632387", "url": "https://it.wikipedia.org/wiki?curid=543955", "title": "Rito", "text": "Un rito, un rituale, o una cerimonia indica ogni atto, o insieme di atti, che viene eseguito secondo norme codificate.\nCaratteristiche.\nI riti sono strettamente connessi con la religione, il mito (si dice che \u00abil rito riassume e riattualizza il mito\u00bb) e la sfera del sacro: cos\u00ec, ogni rito religioso svolge la funzione di rendere tangibile e ripetibile l'esperienza religiosa, sottraendola alla dimensione tutta privata della mistica.\nTramite il rituale, soprattutto all'interno della celebrazione di una festa, le varie componenti religiose come i miti, le prescrizioni, le formule, divengono reali e normativi per tutti i partecipanti.\nL'uomo religioso affida al rito i momenti pi\u00f9 critici della sua esistenza personale e della collettivit\u00e0 di cui fa parte, come ad esempio la nascita, la morte, il raggiungimento della pubert\u00e0, il matrimonio, la guerra, cercando in esso la garanzia del mantenimento della propria identit\u00e0 e di quella della comunit\u00e0 di appartenenza.\nGli studi antropologici, sociologici e psicoanalitici.\nUno dei principali studiosi del rito \u00e8 stato Ernesto de Martino: secondo l'antropologo italiano il rito aiuta l'uomo a sopportare una sorta di \"crisi della presenza\" che esso avverte di fronte alla natura, sentendo minacciata la propria stessa vita. I comportamenti stereotipati dei riti offrono rassicuranti modelli da seguire, costruendo quella che viene in seguito definita come \"tradizione\".\nIl sociologo \u00c9mile Durkheim ha invece messo in evidenza come la componente iniziale religiosa del rito porti ad una funzione sociale, che permette di fondare o di rinsaldare i legami interni alla comunit\u00e0. Sulla stessa linea anche l'antropologo funzionalista Bronis\u0142aw Malinowski.\nDiversamente, gli antropologi Arnold Van Gennep e Meyer Fortes considerano primaria la funzione sociale e culturale del rito che pu\u00f2 estendersi successivamente in ambito religioso.\nLa psicoanalisi ha inoltre mostrato la presenza di una ritualit\u00e0 inconscia in gran parte dei comportamenti quotidiani umani. Le personalit\u00e0 di tipo ossessivo-compulsive sono le pi\u00f9 soggette all'espressione di ritualit\u00e0 personali; un caso tipico dei nostri giorni \u00e8 verificare di aver chiuso il gas uscendo di casa, oppure di aver chiuso la porta di casa o della macchina, molto comune \u00e8 il camminare senza pestare le righe. I tennisti sono famosi per questo tipo di ritualit\u00e0: far battere a terra tre volte la pallina, oppure allacciarsi le scarpe o controllare che i calzini siano bene allineati, vi sono una serie infinite di piccoli riti che se nella vita privata possono essere considerati piccoli fastidi o al limite anche sintomi di malattia, nel gioco del tennis sono normali e funzionali al raggiungimento di un'alta concentrazione prima del servizio.\nChe abbia un fine sociale o che sia strettamente personale, il rito ha bisogno di una partecipazione emotiva profonda, senza la quale cessa di esistere. Per questo nel rito \u00e8 necessaria una componente estetica, differente nelle diverse culture e nei diversi tempi; il rito si deve evolvere per non perdere di significato. Per esempio nell'ambito della stessa religione, il Cristianesimo, mentre per la cristianit\u00e0 occidentale cattolica il suono dell'organo \u00e8 percepito come potenza e diventa quindi strumento \"divino\", per la cristianit\u00e0 orientale il rumore dell'organo \u00e8 percepito come cacofonia e quindi lontano dal concetto di sacro: pur non cambiando il contesto, differenti tradizioni hanno portato a sensibilit\u00e0 differenti che a loro volta hanno generato differenti ritualit\u00e0.\nI pi\u00f9 moderni sviluppi di studio sul rito tendono a spostare l'attenzione sull'elemento dinamico.\nSignificativa la visione di Roy Rappaport del rituale come dimensione cibernetica. Studi di caso relativi a quest'ambito sono ancora pochi ma sempre pi\u00f9 diffusi e corroborati dalla riflessione teorica.\nIn ambito non religioso si pu\u00f2 portare l'esempio della corrida: una parte della popolazione vive questa manifestazione con passione, mentre per un'altra parte della stessa popolazione, che ha sviluppato una sensibilit\u00e0 animalista, la corrida \u00e8 un orrore. La componente artistica fa s\u00ec che i concerti rock o i megaraduni diventino rito o prendano il contorno di un rito e vengano vissuti con una forte partecipazione emotiva.\nVarie tipologie di rito.\nSono state individuate varie forme di riti, le cui principali sono:"}
{"id": "543959", "revid": "767487", "url": "https://it.wikipedia.org/wiki?curid=543959", "title": "Catherine Wheel", "text": "I Catherine Wheel sono un gruppo rock britannico formatosi nel 1990 a Great Yarmouth in Inghilterra. Il gruppo \u00e8 composto dal cantante/chitarrista Rob Dickinson (cugino del cantante degli Iron Maiden, Bruce Dickinson), dal chitarrista Brian Futter, il bassista Dave Hawes (sostituito da Ben Ellis per il tour di Wishville), e dal batterista Neil Sims. Il nome del gruppo deriva da quello di un fuoco d'artificio.\nSono stati attivi durante l'intero arco degli anni novanta, iniziando come band shoegaze per poi evolvere il proprio suono prima verso sonorit\u00e0 pi\u00f9 hard rock, poi pi\u00f9 pop. Nonostante la solida base di fan (specialmente negli Stati Uniti) e gli ottimi riscontri critici la band non riuscir\u00e0 mai a uscire dal mercato di nicchia, e proprio questo mancato successo contribuir\u00e0 al suo disfacimento. L'ultimo album e l'ultimo tour risalgono infatti al 2000 e da allora il gruppo \u00e8 entrato in una \"pausa di riflessione\" che non si \u00e8 ancora conclusa.\nIl gruppo risulta ancora sotto contratto con la Columbia per altri due dischi, e a tutt'oggi non \u00e8 mai stata data ufficialmente la notizia dello scioglimento, anche se in realt\u00e0 i vari membri del gruppo sono al lavoro su altri progetti.\nBiografia.\nDalle origini a Ferment: Il periodo shoegaze.\nIl primo nucleo dei Catherine Wheel nasce dall'incontro di Rob Dickinson con Brian Futter che in virt\u00f9 di una comune sensibilit\u00e0 musicale decidono di collaborare, abbandonando le loro rispettive band. A loro si uniscono subito dopo anche Neil Sims, amico di Brian, e il bassista Dave Haves reclutato tramite un annuncio appeso in un negozio di musica che recitava \"Cercasi bassista per nuova band - influenze My Bloody Valentine, Stone Roses, Ride..\".\nIl loro primo concerto \u00e8 del settembre 1990, come band di supporto ad altri quattro gruppi locali. L'organizzatore del concerto rimase talmente colpito dal gruppo che gli propose subito di registrare per la sua etichetta, la Wilde Club di Norwich. Il gruppo accetta, e nel gennaio 1991 viene pubblicato l'EP \"She's my friend\", che ottiene ottime critiche sui giornali musicali. La notoriet\u00e0 a livello nazionale arriva quando la loro canzone \"Upside down\" viene trasmessa all'interno del prestigioso BBC show di John Peel, che li porta in breve tempo a firmare il loro primo contratto discografico per la Fontana Records.\nDopo l'accordo con la Fontana il gruppo si mette al lavoro per la realizzazione del disco d'esordio, la cui produzione viene affidata all'ex membro dei Talk Talk Tim Friese-Green. Nel 1992 esce il loro album Ferment, la cui musica \u00e8 un originale incrocio fra chitarrismo shoegaze e sonorit\u00e0 pi\u00f9 hard rock. Lo schema dei brani \u00e8 abbastanza semplice: la chitarra e il canto di Dickinson elaborano delle classiche melodie rock, mentre Futter ci costruisce attorno un colossale muro di distorsioni, donando al gruppo un suono decisamente personale. Il disco riceve ottime critiche ed \u00e8 considerato uno dei capolavori dello shoegaze. L'accoglienza del pubblico fu buona sia in patria sia soprattutto negli U.S.A., grazie al successo del singolo \"Black metallic\", che rimarr\u00e0 la loro canzone pi\u00f9 famosa.\nChrome, Happy Days e la svolta Hard Rock.\nDopo il discreto successo di Ferment il gruppo inizia una lunga tourn\u00e9e negli Stati uniti, che consolider\u00e0 in maniera definitiva il loro seguito oltre oceano. A distanza di un anno dall'esordio arriva il secondo disco, Chrome, stavolta affidato alla produzione di Gil Norton (gi\u00e0 produttore di Pixies, Echo and the Bunnymen).\nIl disco mette in maggior risalto rispetto al precedente l'attitudine hard rock del gruppo, riducendo di molto il tasso di distorsioni della chitarra di Futter. Il singolo trainante stavolta \u00e8 \"Crank\", che ottiene una buona diffusione negli Stati uniti mentre viene quasi ignorato in Inghilterra, dove nel frattempo \u00e8 scoppiata la moda del Brit pop.\nLo scarso successo in patria porta i Catherine Wheel a concentrarsi quasi esclusivamente sul mercato statunitense, e il tour successivo a Chrome riflette bene questa tendenza.\nNel successivo Happy Days (1995), le origini shoegaze sono quasi scomparse, e le sonorit\u00e0 stavolta sono vicine al grunge. Nelle intenzioni del gruppo questo dovrebbe essere l'album della consacrazione al grande pubblico, ma anche stavolta la sua popolarit\u00e0 rimane confinata al circuito alternativo. Il singolo estratti sono \"Waydown\" e \"Judy staring at the sun\", ma la canzone pi\u00f9 amata dai fan sar\u00e0 la ballata \"Heal\".\nAdam and Eve, una nuova partenza.\nNel 1996 la Mercury pubblica per il mercato americano il disco di b-side Like Cats and Dogs, che preannuncia una svolta nel suono del gruppo. Infatti nella raccolta non vengono inseriti i primi singoli del periodo shoegaze, ma si privilegiano sonorit\u00e0 pi\u00f9 vicine al dream pop. Questa nuova direzione musicale viene sviluppata l'anno dopo nel quinto album del gruppo, Adam and Eve.\n\u00c8 il disco della maturit\u00e0 per la band, che cerca di andare al di l\u00e0 della semplice raccolta di canzoni, cercando di dare una maggiore organicit\u00e0 alle diverse tracce. Questo porter\u00e0 in molti a parlare di concept album sull'amore, anche se in realt\u00e0 il gruppo ha sempre smentito questa lettura del disco. L'album ottiene critiche positive, oltre a un discreto successo anche al di fuori dagli U.S.A.\nI singoli \"Ma solituda\" e \"Delicious\" riescono finalmente a fare breccia anche nel mercato italiano, e vengono trasmessi sia nelle radio che su Videomusic. Sembrerebbe che il successo mainstream tanto a lungo cercato da Dickinson sia finalmente arrivato, ma in realt\u00e0 i dati delle vendite non sono particolarmente lusinghieri, e quello che poteva essere finalmente l'album della svolta diviene invece l'inizio del declino della band.\nIl fallimento di Wishville e i progetti solisti.\nDopo tre anni di silenzio, durante i quali viene allontanato dal gruppo il bassista Dave Haves (sostituito da Ben Ellis) il gruppo pubblica il suo sesto e ultimo album \"Wishville\" per la nuova etichetta Columbia. Il suono \u00e8 tornato ad essere quello di Happy Days, abbandonando quasi del tutto l'evoluzione degli ultimi anni.\nPer la prima volta un loro disco viene stroncato dalla critica e nemmeno il pubblico gradisce questo ritorno al passato. Tutto questo si traduce in un insuccesso di vendite, e subito dopo il tour promozionale la band entra in una \"pausa di riflessione\" da cui non uscir\u00e0 pi\u00f9.\nI Catherine Wheel cessano semplicemente di esistere, senza che mai venga data una notizia ufficiale sullo scioglimento (la band ha ancora un contratto per altri due album con la Columbia), e senza nemmeno pubblicare un Greatest Hits celebrativo.\nI vari membri del gruppo sono attualmente al lavoro su alcuni progetti solisti. Brian Futter e Neil Sims hanno dato vita a un nuovo gruppo chiamato 50\u00a0ft Monsters. Rob Dickinson ha pubblicato nel 2005 il suo disco d'esordio Fresh wine for the horses per la Sanctuary, a cui ha fatto seguito un tour promozionale in cui ripropone anche brani del vecchio gruppo."}
{"id": "543960", "revid": "13415", "url": "https://it.wikipedia.org/wiki?curid=543960", "title": "Rituale", "text": ""}
{"id": "543962", "revid": "100697042", "url": "https://it.wikipedia.org/wiki?curid=543962", "title": "Pirocatecolo", "text": "Il pirocatecolo \u00e8 uno dei pi\u00f9 diffusi fenoli polifunzionali, l'isomero orto del diidrossibenzene, composto derivato dal fenolo per aggiunta di un gruppo -OH in posizione 2, tipico anche nella preparazione industriale della molecola. Il corrispondente nome sistematico \u00e8 1,2-diidrossibenzene mentre pirocatechina, o semplicemente catecolo, sono altri termini comuni molto utilizzati per indicare questo composto aromatico con numero CAS 120-80-9 e formula molecolare C6H6O2.\nPoco diffuso in natura come molecola isolata, la sua struttura rientra in numerose biomolecole. Viene largamente prodotto come intermedio chimico in numerose sintesi industriali, principalmente per l'industria alimentare, farmaceutica, fotografica, e come precursore di composti ad attivit\u00e0 biocida.\nPropriet\u00e0 chimiche.\nAllo stato puro si presenta come cristalli incolori che tendono ad ossidarsi pi\u00f9 facilmente del fenolo virando cos\u00ec la propria colorazione al bruno. Risulta anche pi\u00f9 solubile in acqua, rispetto a quest'ultimo, a causa delle pi\u00f9 intense interazioni di due gruppi -OH con H2O.\nIl pirocatecolo \u00e8 maggiormente attivato, e quindi pi\u00f9 reattivo, nella sostituzione elettrofila aromatica. Viene facilmente ossidata da ossidanti blandi come Ag+ e Fe3+ perdendo due elettroni e i protoni alcolici e originando 1,2-benzochinone.\nUsi.\nI suoi usi principali sono quale antiossidante, intermedio per sintesi di coloranti ed in chimica farmaceutica. Preminente \u00e8 il suo uso in ambito fotografico per lo sviluppo dei negativi fotografici: il composto, contenuto nel liquido di sviluppo, riduce gli ioni Ag+ attivati dall'esposizione alla luce.\nBiochimica.\nIl catecolo \u00e8 presente anche in natura nella serie dei fenoli semplici; lo si pu\u00f2 ritrovare come unit\u00e0 strutturale delle catecol-melanine e la sua presenza in semi di girasole o di cocomero pu\u00f2 farsi risalire alla degradazione di questi pigmenti.\nLe catecolammine sono neurotrasmettitori, derivati dalla tirosina, che possiedono un anello pirocatechinico."}
{"id": "543965", "revid": "267975", "url": "https://it.wikipedia.org/wiki?curid=543965", "title": "Chiesa cattolica etiope", "text": "La Chiesa cattolica etiope \u00e8 una Chiesa metropolitana sui iuris nell'ambito della Chiesa cattolica.\nAdotta il rito etiope, una delle due varianti del rito alessandrino (l'altra \u00e8 il rito copto). \u00c8 diffusa in Etiopia e, fino al 2015, in Eritrea. Costituisce la \"controparte\" cattolica della Chiesa ortodossa etiope, che la considera scismatica. I cattolici etiopi, aderendo al credo cattolico, a loro volta considerano la Chiesa ortodossa etiope scismatica, sia rispetto alle Chiese ortodosse calcedonesi sia rispetto alla Chiesa cattolica. In comune con gli ortodossi etiopi mantiene la medesima Divina liturgia e le medesime tradizioni, mentre ne differisce al riguardo alla cristologia e ai sacramenti.\nLe differenze sono a volte minori a volte sostanziali. Fra le meno importanti, l'inclusione nella Divina liturgia di preghiere per il Papa, per sottolineare la piena comunione con la Santa Sede. Fra le pi\u00f9 rilevanti, il mantenimento di un canone di scrittura ortodosso e l'adozione di una teologia ortodossa, che rifiuta il monofisismo. e il clero indossa per lo pi\u00f9 la talare e il collare.\nStoria.\nLe scoperte portoghesi alla fine del XV secolo aprirono la strada per un contatto diretto tra la Chiesa cattolica e la Chiesa d'Etiopia. Risale al 1555 l'istituzione di un patriarcato latino. Soprattutto a causa del comportamento del portoghese Alfonso Mendes, che papa Urbano VIII elesse patriarca d'Etiopia nel 1622 e che fu espulso dal paese nel 1636, questi contatti, che sembravano destinati al successo, portarono invece alla completa chiusura dell'Etiopia ad ulteriori contatti con i cattolici.\nNel 1839, san Giustino de Jacobis arriv\u00f2 nel paese in qualit\u00e0 di prefetto apostolico d'Etiopia, incaricato cio\u00e8 di una giurisdizione di rito latino. Prefer\u00ec invece adottare il rito liturgico etiope. Molti sacerdoti etiopi furono attratti dalla sua santit\u00e0 e dai suoi insegnamenti, e costituirono il primo nucleo di quella che nel 1930 divenne la Chiesa cattolica etiope, quando, a seguito di una continua crescita, fu istituito un ordinariato per i fedeli di rito etiope in Eritrea, affidato ad un vescovo eritreo. L'Eritrea, una colonia italiana dal 1894, aveva gi\u00e0 una giurisdizione ecclesiastica separata, al cui vertice c'era un vescovo italiano per i cattolici di rito latino, che erano in massima parte italiani.\nIl rito latino prese piede anche nell'Etiopia meridionale, in regioni che non erano cristiane e che erano state annesse all'Etiopia odierna non prima della fine del XIX secolo. La conquista italiana dell'Etiopia nel 1936 diede incremento al numero delle giurisdizioni di rito latino, ma l'espulsione di missionari stranieri al termine della Seconda guerra mondiale comport\u00f2 che il clero di rito etiope assumesse la responsabilit\u00e0 di vaste regioni del paese. Conseguentemente, il 31 ottobre 1951, fu istituito un esarcato apostolico di rito etiope ad Addis Abeba, e l'ordinariato per l'Eritrea fu elevato al rango di esarcato. Dieci anni dopo, il 9 aprile 1961, fu istituita una metropolia etiope, con Addis Abeba come sede metropolitana e Asmara (in Eritrea) e Adigrat (in Etiopia) come eparchie suffraganee.\nNel 1995, due nuove eparchie, quelle di Barent\u00f9 e di Cheren, sono state erette in Eritrea ed \u00e8 stato soppresso il vicariato apostolico di rito latino. L'Eritrea \u00e8 quindi diventata l'unico paese dove tutti i cattolici, quale che sia il loro rito, sono soggetti ad una giurisdizione ecclesiastica orientale.\nNel 2003, fu eretta un'altra eparchia a Emdeber nell'Etiopia meridionale, risultandone che la Chiesa cattolica etiope consisteva di sei sedi, tre in Etiopia e tre in Eritrea.\nLa lingua ge'ez, una lingua semitica caduta in disuso da secoli, \u00e8 la lingua liturgica di questa Chiesa.\nIl 19 gennaio 2015 papa Francesco ha dato alla Chiesa cattolica eritrea la struttura di \"Ecclesia sui iuris\", distaccandola dalla Chiesa etiope. Al tempo stesso ha eretto in Etiopia la nuova eparchia di Bahir Dar-Dessi\u00e8, con territorio dismembrato dall'arcieparchia di Addis Abeba.\nOrganizzazione.\nSecondo il Codice dei canoni delle Chiese orientali, la Chiesa cattolica etiope, essendo una Chiesa \"sui iuris\" metropolitana, \u00e8 retta dall'Arcieparca Metropolitano e dal Consiglio dei Gerarchi, che deve riunirsi almeno una volta ogni anno.\nLa Chiesa cattolica etiope \u00e8 costituita dalle seguenti circoscrizioni ecclesiastiche:"}
{"id": "543970", "revid": "729019", "url": "https://it.wikipedia.org/wiki?curid=543970", "title": "R530 (missile)", "text": "Il Matra R530 \u00e8 stato il primo missile aria-aria a medio raggio europeo, caratterizzato da una progettazione assai compatta, con impennaggi cruciformi centrali e alette di controllo caudali. Da questa forma sarebbe derivato il Matra Super R530.\nLo sviluppo, urgente per non lasciare i caccia supersonici francesi senza missili di tipo nazionale, venne iniziato nel 1957. L'ordigno presentava come si \u00e8 detto un aspetto compatto, con alette di controllo a delta, di rilevante apertura alare a met\u00e0 fusoliera, mentre in coda vi erano alette a delta tronco, mobili, che controllavano la traiettoria del volo. La testata da 27 kg era attivata da spolette di prossimit\u00e0 o contatto; disponeva di 2 diversi tipi di apparati di guida, uno radar semiattivo, l'EMD AD26 associato ai radar Cyrano, e l'altro, il SAT tipo AD3501, a capacit\u00e0 di ricerca infrarosso passiva, con l'importante possibilit\u00e0 di ingaggio ogni-direzione. Evidentemente si trattava di una testata raffreddata a bassissime temperature, un lusso che le armi a corto raggio dell'epoca non potevano permettersi, mentre qui si tratta di un missile a medio raggio per intercettori.\nCome nel caso dei missili sovietici esistevano 2 versioni dell'arma, che dovevano essere lanciate entrambe contro lo stesso bersaglio per aumentare la probabilit\u00e0 di colpire. In pratica ci\u00f2 non accadeva, in quanto i Mirage III avevano in genere solo un'arma a guida radar, sotto la fusoliera, trasportando sotto le ali missili a pi\u00f9 corto raggio. Solo i Mirage F1 ed i Vought F-8 della marina francese avrebbero potuto eseguire tale tattica, ma anche qui si preferiva il lancio di missili IR a corta gittata.\nOltre 4400 di questi missili vennero prodotti ed esportati in 14 paesi, praticamente tutti quelli che ebbero i Mirage III (e anche gli F1, come la Libia che non acquist\u00f2 i successivi Super R.530).\nLa percentuale di colpi a segno non si dimostr\u00f2 buona e il missile, grossomodo simile allo Sparrow E o all'AA-3 sovietico, era particolarmente in difficolt\u00e0 dovendo essere usato da macchine da duello aereo incapaci di portare molte armi con s\u00e9 (differentemente dagli intercettori sovietici e dai grossi F-4 americani). I missili R.530 non si rivelarono un notevole successo, come nel caso delle Falklands dove non ottennero vittorie, o di Israele, dove il miglior risultato che ebbero fu una vittoria ottenuta da 8 km contro un MiG-19.\nTuttavia, essi erano l'unica soluzione per risolvere i compiti di difesa aerea strategica, che i normali missili a corto raggio IR non consentivano di affrontare. La presenza di un modello con sofisticata testa di ricerca infrarosso era utile specialmente contro bersagli protetti da forti ECM. Alla fine degli anni sessanta il sistema pareva superato e venne posto allo studio il successivo Matra Super R530."}
{"id": "543971", "revid": "121657700", "url": "https://it.wikipedia.org/wiki?curid=543971", "title": "Kostas Axelos", "text": "Biografia.\nAxelos (in greco \"\u039a\u03ce\u03c3\u03c4\u03b1\u03c2 \u0391\u03be\u03b5\u03bb\u03cc\u03c2\"), emigrato a Parigi nel 1945 assieme al filosofo Kostas Papaioannou, ha studiato in particolar modo il pensiero di Eraclito, di Karl Marx e di Martin Heidegger. Ha fondato la rivista \"Arguments\" insieme ad Edgar Morin e ha diretto l'omonima collana presso le \u00c9ditions de Minuit.\nAbbastanza vicino a Gilles Deleuze, quest'ultimo ne ha preso le distanze in seguito ad un articolo di Axelos apparso all'uscita del libro \"L'Anti-Edipo\".\nMor\u00ec il 4 febbraio 2010, all'et\u00e0 di 85 anni."}
{"id": "543972", "revid": "486946", "url": "https://it.wikipedia.org/wiki?curid=543972", "title": "Matra R-550 Magic", "text": ""}
{"id": "543976", "revid": "486946", "url": "https://it.wikipedia.org/wiki?curid=543976", "title": "R.550 Magic", "text": ""}
{"id": "543977", "revid": "380654", "url": "https://it.wikipedia.org/wiki?curid=543977", "title": "IWA Mid-South Heavyweight Championship", "text": "Il IWA Mid-South Heavyweight Championship \u00e8 il titolo principale della IWA Mid-South, federazione di wrestling basata a Louisville. Il titolo \u00e8 nato nel 1997 quando Tower of Doom vinse un torneo con 8 wrestler."}
{"id": "543979", "revid": "767487", "url": "https://it.wikipedia.org/wiki?curid=543979", "title": "Rezophonic", "text": "Rezophonic \u00e8 un supergruppo italiano formato nel febbraio 2006. Il progetto musicale/sociale ha realizzato tre album e vari singoli.\nStoria.\nRezophonic viene fondato da Mario Riso, batterista rock nonch\u00e9 cofondatore dell'emittente satellitare Rock TV, che si basa sulla realizzazione di dischi in cui i brani scritti da Mario vengono interpretati da artisti italiani, i cui ricavati sono devoluti all'African Medical and Research Foundation (AMREF) per un progetto idrico nella regione dai Kajiado tra Kenya e Tanzania, e che ha ottenuto il patrocinio della Fondazione Pubblicit\u00e0 e Progresso.\nNel 2009 si sono esibiti sul palco a Pisa alcuni dei partecipanti al disco. Mario convince Caparezza ad entrare nel progetto, assieme scrivono e pubblicano il brano \"Nell'acqua\", tema lo spreco di acqua nelle societ\u00e0 occidentali, dove partecipano Cristina Scabbia e Roy Paci.\nNel 2014 viene pubblicato il terzo album dal titolo \"R3zophonic\" e anticipato dal singolo \"Dalla a me (Io sicuramente non la spreco)\"'.\nFormazione.\nMario Riso, William Nicastro, Olly (The Fire), Cristina Scabbia, Maus, Marco Coti Zelati, Andrea Ferro (Lacuna Coil), Marco Cocci (Malfunk), G.L. Perotti (Extrema), Max Zanotti e Marco Trentacoste (Deasonika), Gianluca Battaglion (Movida), DJ Aladyn, Jan Galliani (Settevite), Kg Man, Gianluca Grignani, Stef Burns, Tommy Massara (Extrema), Mana (Folder), Emo &amp; Nitto (Linea 77), Er Piotta, Roy Paci, DJ Jad, Eva Poles (Prozac+), Pablo Von Roitberg, Morgan, Roberta Sammarelli (Verdena), Fabio Mittino, Giuliano Sangiorgi (Negramaro), Stefano Brandoni, Diego Mancino (autore di canzoni interpretate da Daniele Silvestri, Francesco Renga, Nina Zilli, Cristiano De Andr\u00e9, Noemi e Chiara), Gemelli Diversi, Marco \"Garrincha\" Castellani (Octopus), Pau e Cesare Petricich (Negrita), Omar Pedrini, Nikki, Andy e Livio Magnini (Bluvertigo), Max Brigante (Radio 105), FFD, Joxemi (Ska-P), Micky (No Relax), Ringo, Alteria, Lella (Settevite), Sem (Guilty Method), Michele Alb\u00e8 (Piks), Pier Gonella (Labyrinth Mastercastle Necrodeath), Patrick Djivas (PFM, TG5), Andrea \"Trix\" Tripodi (Eggs), Fefo Forconi, Ugo Nativi, Enrico Amendolia, Roberto Broggi (Guilty Method), Pino Scotto, Francesco Sarcina (Le Vibrazioni), Saturnino Celani, Fausto Cogliati, L'Aura, David Moretti (Karma), Steve Angartal, Larsen, Coppolino, Ivan Lodini Giovanni Frigo e Alessandro Ranzani (Movida), Silvio Franco, Madaski e Bunna Africa Unite, N.A.M.B., Loge, Davide Tomat, The Bastard Sons of Dioniso, Paletta e Noyse (Punkreas), Andrea Rock, Sasha Torrisi (ex Timoria), Ketty Passa (toxic tuna), Pierluigi Ferrantini (Velvet), Enrico Ruggeri, Caparezza, Simone Fiorletta, Federico Malandrino, Giuseppe Fiori, Fabrizio Pollio ( Io?Drama - Pollio), Andrea Butturini, Marco Priotti, Amerigo Vitiello, Giuseppe Fiori, Pietro Quilichini"}
{"id": "543983", "revid": "458786", "url": "https://it.wikipedia.org/wiki?curid=543983", "title": "Campionati europei di atletica leggera 2002", "text": "I XVIII campionati europei di atletica leggera si sono tenuti a Monaco di Baviera, in Germania, dal 6 all'11 agosto 2002 all'Olympiastadion.\nDa questa edizione degli europei di atletica la gara dei 10\u00a0km di marcia femminili \u00e8 stata sostituita dall'analoga prova da 20\u00a0km.\nNazioni partecipanti.\nTra parentesi, il numero di atleti partecipanti per nazione."}
{"id": "543988", "revid": "228587", "url": "https://it.wikipedia.org/wiki?curid=543988", "title": "Alex Braga", "text": "Biografia.\nInizia la sua carriera nel 1995 a Videomusic dove conduce il settimanale \"Special\". Il suo primo lavoro televisivo su TMC2 \u00e8 del 1998 e si intitola \"File\", una trasmissione musicale in cui sono intervistati cantanti e gruppi musicali. Tra gli ospiti: Red Hot Chili Peppers, Blur, Smashing Pumpkins, David Bowie, Beck, Chemical Brothers, Moby, The Offspring e molti altri.\nNel 2000 e nel 2001 Braga realizza un approfondimento notturno del programma intitolato \"Nightfile - monografie inquiete\". Nell'estate del 2000 scrive e conduce \"Pool\", un surreale programma tv girato sott'acqua.\nBraga realizza come autore e conduttore anche, l'anno successivo, \"File\", magazine quotidiano di documentari, attualit\u00e0, tendenze e musica girato durante un tour mondiale di 6 mesi. Dal 1999 Alex Braga affianca l'attivit\u00e0 televisiva a quella di musicista, compositore e dj, suonando in Italia ed all'estero per clubs e diversi brand di moda come Ralph Lauren e Ferragamo.\nPer la radio ha curato servizi e collegamenti per Radiodue lavorando con Pierluigi Diaco al nuovo \"Chiamate Roma 3131\" e anche a \"Il cammello di Radiodue\". Ha condotto, sempre su Radiodue, \"Ottovolante\". Dal 2000 passa alla Rai, per Rai 3 conduce ed \u00e8 tra gli autori del programma \"Hitscience\". Per Radiodue ha scritto e condotto tutti i giorni il programma \"610\" insieme a Lillo e Greg fino a luglio 2019 quando gli \u00e8 subentrata Carolina Di Domenico.\nNel 2005 ha scritto prodotto e condotto per RAI il concept Nitebite che \u00e8 composto da un programma televisivo, un programma radiofonico, un libretto e un disco con alcuni dj: Claudio Coccoluto, Joe T Vannelli, Boosta, Alex Neri, DJ Rame. \u00c8 autore e produttore del format \"Stelle &amp; Padelle\", in onda in prima serata su All Music. \u00c8 ideatore, autore e produttore del progetto TransEurope, in onda in prima serata su All Music.\n Nella primavera del 2009 firma il Nat Geo Music Live, evento in mondovisione in diretta in 15 paesi con Subsonica e Ben Harper per celebrare l'Earth Day che porta in Piazza del Popolo a Roma 120.000 persone. Ideatore insieme a Claudio Coccoluto e Nat Geo Music del progetto Night Geo Sessions, progetto sostenuto dal Mibac.\nSempre nel 2009 conduce il programma \"Pazzi per la storia\" in onda su History Channel. \u00c8 la voce ufficiale del programma \"Tetris\" su La7. Insegna comunicazione all'universit\u00e0 La Sapienza di Roma e IULM di Milano nel corso TransEurope. \u00c8 cofondatore delle societ\u00e0 di produzione Sugo e Sodo. Nel 2011 debutta in prima serata su Rai 5 con la versione televisiva del programma radiofonico 610, ottenendo . Dal 2015 \u00e8 professore di canto nella scuola di Amici di Maria De Filippi"}
{"id": "543993", "revid": "486946", "url": "https://it.wikipedia.org/wiki?curid=543993", "title": "Matra Magic", "text": ""}
{"id": "543994", "revid": "1711941", "url": "https://it.wikipedia.org/wiki?curid=543994", "title": "Arthedain", "text": ""}
{"id": "543995", "revid": "599013", "url": "https://it.wikipedia.org/wiki?curid=543995", "title": "Galadhrim", "text": "Galadhrim \u00e8 un progetto musicale che nasce nel 1996 da un gruppo di giovani musicisti siciliani con lo scopo di creare una forma di musica che si avvicini il pi\u00f9 possibile alle atmosfere elfiche descritte negli scritti di J. R. R. Tolkien. L'uso di strumenti prettamente acustici e privi di ogni suono elettronico o sintetizzato caratterizza il loro genere musicale, che pu\u00f2 classificarsi a met\u00e0 strada tra la musica celtica e quella medievale.\nI brani proposti sono composizioni originali ispirate a brani tratti da libri come Il Signore degli Anelli, Lo Hobbit od Il Silmarillion.\nIl nome Galadhrim, ispirato al popolo degli elfi di L\u00f3rien (dal romanzo \"Il Signore degli Anelli\" di J.R.R. Tolkien), letteralmente significa \"popolo degli alberi\".\nNel 2004 la formazione ha pubblicato un CD dal titolo \"Galadhrim\", ed un nuovo lavoro discografico \u00e8 attualmente in corso d'opera, col titolo provvisorio \"The Elder Days\"."}
{"id": "543999", "revid": "66623", "url": "https://it.wikipedia.org/wiki?curid=543999", "title": "Lock on", "text": ""}
{"id": "544000", "revid": "125693790", "url": "https://it.wikipedia.org/wiki?curid=544000", "title": "Cattedrale di Siviglia", "text": "La cattedrale di Santa Maria della Sede di Siviglia () edificata sull'antica moschea di Almohadi, \u00e8 la pi\u00f9 grande cattedrale della Spagna e una delle pi\u00f9 grandi chiese gotiche del mondo occidentale.\nStoria.\nLa costruzione inizi\u00f2 nel 1401, sul terreno lasciato libero dalla demolizione della vecchia moschea Aljama di Siviglia.\nDescrizione.\nEsterno.\nFacciata e lato meridionale.\nLa facciata, orientata verso ovest, ospita tre porte. Le due laterali, ornate da statue scolpite da Lorenzo Mercadante e Pedro Mill\u00e1n, sono del XV secolo. La rimanente porta \u00e8 invece del 1885.\nSul lato sud trova invece posto la porta detta \"de la Lonja\", realizzata anch'essa nel XIX secolo.\nArea absidale.\nIl lato est della chiesa ospita il retro dell'abside, struttura situata tra la \"puerta de las Campanillas\" e la \"puerta de los Palos\". Entrambe le porte, realizzate in stile gotico, vennero dotate di statue realizzate tra il 1520 e il 1522 dal maestro Miguel.\nGiralda.\nSempre sul lato orientale si trova la Giralda (detta anche torre del Balistrieri) nonostante la sua autonomia, esercita la funzione di torre e campanile della cattedrale di Siviglia. \u00c8 un patrimonio dell'umanit\u00e0 dal 1987. La sua base si trova a 7,12 metri sul livello del mare, ha 13,61 metri di lato ed un'altezza di 104,06 metri. Venne costruita basandosi sull'aspetto del minareto della moschea Kutubia di Marrakech (Marocco), anche se la chiusura superiore e la torre campanaria sono in linea con il Rinascimento europeo.\nPassando dalla Cattedrale si pu\u00f2 salire in cima alla Giralda fino a 70 metri di altezza e dominare tutta la citt\u00e0 di Siviglia.\nUna particolarit\u00e0 della torre sono le scale che non esistono, si sale tramite 34 rampe circolari, sistema molto pi\u00f9 comodo dei gradini e che un tempo consentiva ai Muezzin di arrivare in cima in sella al loro cavallo. \nPatio de los Naranjos.\nSul lato settentrionale, il fianco della chiesa \u00e8 preceduto dal Patio de los Naranjos, un patio rettangolare che funge da chiostro della cattedrale. \u00c8 noto anche col nome di \"Corral de los Naranjos\"\nSecondo le usanze del tempo, le facciate esterne del patio disegnano un rettangolo di 43,32 (N/S) per 81,36 metri (E/O). In questo modo i lati stretti vennero riempiti da sette archi gemelli, mentre quelli larghi ne contenevano tredici, divisi in due file da sei e da un grande arco centrale. Quest'ultimo rappresentava l'entrata principale del patio, ed \u00e8 quella che oggi si chiama \"Puerta del Perd\u00f3n\", portale che ospita decorazioni plateresche ad opera di Bartolom\u00e9 L\u00f3pez (1522) e statue e bassorilievi del maestro Miguel (1519-1520). \nI lavori del patio iniziarono nel 1172, e durarono per 24 anni. Quando i cristiani conquistarono \"Isbilya\" nel 1248 lo trasformarono in cimitero. Fino al 1432 il patio ospit\u00f2 una fiera annuale.\nAttualmente il Patio de los Naranjos rappresenta una delle parti pi\u00f9 importanti della cattedrale, completamente integrato in essa. Attraverso i secoli ha subito varie modifiche.\nInterno.\nLa cattedrale \u00e8 composta da cinque navate, distribuite in puro stile gotico con absidi ed un deambulatorio, formando una pianta a perfetto rettangolo (di 1176 x 76 m) che la rende uguale millimetricamente a quella di Alhama, di cui eredita anche la disposizione delle porte. Il transetto e la navata centrale sono alti 36.3 m, mentre l'altezza delle navate laterali misura 25.7 m. In totale, le navate ospitano 45 cappelle.\nIl pavimento, realizzato in diaspro, \u00e8 della fine del XVIII secolo. Riguardo ai muri, \u00e8 necessario dire che sono molto sottili. La luce naturale \u00e8 scarsa, dal momento che le finestre sono piccole e composte da ottime vetrate.\nLa navata centrale unisce due imponenti costruzioni: il coro, fiancheggiato da grandi organi risalenti al XVIII secolo, e la Cappella Maggiore che ospita l'altare maggiore.\nTra il coro e la Cappella Maggiore si trovano tre sezioni: la navata di re Ferdinando III, la crociera (le cui volte sono le pi\u00f9 alte del complesso) ed il retro-coro. Queste tre aree corrispondono alle tre classi sociali medievali: la cattedrale reale o pantheon dei re, la cattedrale ecclesiastica o parte riservata all'arcivescovo e la cattedrale popolare, situata ad ovest.\nCappella Reale.\nUna cancellata del XVIII secolo introduce alla Cappella Reale, collocata in testa alla cattedrale. In questa cappella si trovano il pantheon di re Fernando e della consorte Beatrice di Svevia, nonch\u00e9 del loro figlio Alfonso, oltre alle tombe di altri membri della famiglia reale. Si pu\u00f2 vedere anche l'immagine in stile gotico di Santa Maria dei Re (\"Virgen de los Reyes\"), simbolo dell'arcidiocesi di Siviglia.\nAi lati dell'ingresso alla Cappella Reale trovano posto due cappelle: la \"Capilla de San Pedro\" (a sinistra) e la \"Capilla de la Concepci\u00f3n Grande\" (a destra). Entrambe le cappelle ospitano dipinti di Francisco de Zurbar\u00e1n. \nCappella del Mariscal e sala capitolare.\nA destra della \"Capilla de San Pedro\", tenendo la \"puerta de las Campanillas\" alla propria sinistra ci si trova di fronte al lato destro della chiesa. La prima cappella di questo lato, detta \"del Mariscal\", ospita una \"Purificazione\" datata 1555, polittico eseguito da Peeter de Kempeneer.\nUn accesso aperto nella parete posteriore della Cappella del Marsical conduce a un'anticamera di epoca rinascimentale, dove sono esposti alcuni antifonari dotati di miniature. Di qui si accede alla sala capitolare, progettata da Diego de Ria\u00f1o. Le decorazioni in rilievo che ornano la sala vennero realizzate da artisti locali nel corso del Cinquecento. La parte inferiore della sala ospita il dipinto di \"San Fernando\", opera di Francisco Pacheco del Rio. Nella parte superiore trova invece posto un\"'Immacolata\" realizzata dal pittore Bartolom\u00e9 Esteban Murillo. \nCapilla Mayor.\nChiusa da una enorme cancellata di Sancho Mu\u00f1oz (1533), la Cappella Maggiore conserva il pi\u00f9 grande retablo del mondo (20 x 18 m), capolavoro tardo gotico dell'artista fiammingo Pyeter Duncart. Disegnato nel 1482 fu completato nel 1564. Nei 36 scomparti sono narrate scene dell'Antico Testamento e della vite di Cristo, della Madonna e di alcuni santi originari di Siviglia.\nIn occasione del \"Corpus Domini\", ai piedi dell'altare maggiore viene temporaneamente collocato un altare in argento (detto \"altar de Plata\"). Quest'ultimo, unitamente a un tappeto di epoca rinascimentale (lungo 7.7 m e largo 4.7), funge da scenografia per la cosiddetta \"Danza de los Seies\", un ballo eseguito da una decina di giovani in antichi costumi. Durante il ballo, i danzatori suonano le nacchere e intonano un canto risalente agli inizi del XVI secolo.\nCoro.\nIl coro \u00e8 racchiuso in una struttura in diaspro, realizzata nel 1531 in stile rinascimentale e adornata da sculture in rilievo eseguite da Juan Mart\u00ednez Monta\u00f1\u00e9s nel 1628. All'esterno della struttura trova inoltre posto una \"Madonna\" databile agli inizi del XV secolo, opera di artista senese. Gli spazi interni del coro sono delimitati da una cancellata in stile plateresco, realizzata agli inizi del XVI secolo. Al 1478 risalgono invece i 117 stalli del coro, raffiguranti altrettante scene bibliche, realizzati in stile tardogotico da Nufro S\u00e1nchez. Il badalone, opera di Bartolom\u00e9 Morel, \u00e8 del 1565.\nOrgano a canne.\nL'organo a canne della cattedrale di Siviglia \u00e8 stato costruito nel 1996 dall'organaro tedesco Gerhard Grenzing.\nLo strumento \u00e8 a trasmissione elettrica con consolle mobile indipendente avente quattro tastiere di 58 note ciascuna ed una pedaliera concavo-radiale. L'organo, frutto della ricostruzione di uno strumento precedente, costruito nel 1901 da Aquelino Amezua, \u00e8 ospitato entro due casse prospettiche, poste su cantorie ai lati del presbiterio; queste, in stile barocco, sono riccamente decorate con statue e sculture.\nDi seguito, la sua disposizione fonica:\nTestate del transetto.\nNella testata del transetto sul lato nord della chiesa trovano posto una \"Nuestra Se\u00f1ora de Bel\u00e9n\" (realizzata nel 1691 da Alonso Cano) e un\"'Assunta\" (attribuita a Carlo Maratta). \nAlla testata sul lato opposto riposano i supposti resti mortali di Cristoforo Colombo, composti in un feretro di bronzo del 1891, portato da quattro araldi che rappresentano le quattro corone di Spagna (Le\u00f3n, Castiglia, Navarra, Aragona). \nAlle spalle del monumento funebre, la parete destra della chiesa ospita due griglie Cinquecentesche, dietro alle quali si celano altrettanti altari. La griglia di sinistra introduce all'altare detto \"de la Piedad,\" il quale ospita un dossale eseguito nel 1527 da Pedro Fern\u00e1ndez de Guadalupe. Nel 1548, la parete immediatamente a sinistra di questo altare fu dotata di un gigantesco \"San Cristoforo\" affrescato. Dietro alla griglia di destra si trova invece l\"'Altar de la Gamba\", il cui nome deriva da un particolare di un dipinto che funge da ancona; il quadro, realizzato da Lu\u00eds de V\u00e1rgas nel 1561, mette infatti in risalto un arto inferiore di Adamo, rappresentato assieme alla consorte Eva in posizione di adorazione nei confronti della Madonna. \nCappella di Sant'Andrea e Sagrestia dei Calici.\nSulla destra della Capilla Mayor, la navata pi\u00f9 meridionale ospita la Cappella di Sant'Andrea, contraddistinta dalla presenza della scultura lignea policroma di Juan Mart\u00ednez Monta\u00f1\u00e9s chiamata il \"Cristo de la Clemencia\" o \"Cristo de los C\u00e1lices\". Si tratta di una scultura barocca del 1603, che \u00e8 stata un modello per la realizzazione di questo soggetto per tutto il secolo XVII.\nA destra della Cappella di Sant'Andrea si trova all'ingresso della Sagrestia dei Calici, la quale conserve una collezione di quadri di autori spagnoli e italiani. Nello specifico: \nLa Sagrestia dei calici ospita anche lo \"Sposalizio della Vergine\", dipinto realizzato nel 1657 da Vald\u00e9s Leal, opera che un tempo si trovava nella cappella di San Jos\u00e9. \nSagrestia Maggiore.\nIntrodotta da una cappella che ospita due dipinti di Luca Giordano e due tombe del Trecento, la Sagrestia Maggiore venne realizzata nel 1535 in stile plateresco da Diego de Silo\u00e9.\nLe pareti della Sagrestia ospitano un Crocefisso di Alonso Cano, oltre a tele di Murillo, Rogier van der Weyden, Jan van Eyck e Luis de Morales.\nTra gli oggetti liturgici conservati nella Sagrestia, spiccano un gigantesco candelabro bronzeo del 1562 (alto quasi 8 metri e progettato da Bartolom\u00e8 Morel) e un mastodontico ostentorio Cinquecentesco in argento realizzato tra il 1580 e il 1587 (alto pi\u00f9 di 3 metri, pesante 3 quintali e realizzato da Juan de Arfe).\nSull'altare della Sagrestia trovano posta una \"Deposizione\", dipinta da Peeter de Kempeneer nel 1568, e una \"Santa Teresa\" di Francisco de Zurbar\u00e1n.\nCappella della Vergine di Antigua.\nIntrodotta da una cancellata del 1568, la Cappella della Vergine di Antigua si trova lungo la navata pi\u00f9 settentrionale della Cattedrale, in faccia al lato destro del coro. \nLa cappella deve il proprio nome alla presenza di trova un'effigie mariana del XIV secolo, collocata al centro di un retablo realizzato nel 1734 da Duque Cornejo. Alla statua era legata una particolare devozione da parte dei naviganti in partenza per le Americhe, rappresentate da alcune bandiere nazionali collocate nella cappella (1929). \nA Cornejo si deve anche il sarcofago dell'arcivescovo Luis de Salcedo y Azcona (1741), mentre quello del cardinal Diego Hurtado de Mendoza fu eseguito da Domenico Fancelli (1509). \nAltre cappelle della navata destra.\nProcedendo in direzione della controfacciata a partire dalla Cappella della Vergine di Antigua, nella navata pi\u00f9 meridionale della Cattedrale si incontrano le seguenti cappelle.\nControfacciata.\nAi lati del portale d'ingresso principale della chiesa si trovano due altari. Quello a destra del portale conserva un'\"Adorazione dei pastori\", dipinto di Lu\u00eds de V\u00e1rgas datato 1555. L'altare di sinistra ospita invece un \"Angelo Custode\" dipinto da Murillo.\nCappella di Sant'Antonio da Padova.\nNella navata sinistra della chiesa, la cappella pi\u00f9 prossima alla controfacciata \u00e8 dedicata a Sant'Antonio da Padova. Questa cappella ospita il dipinto Visione di sant'Antonio da Padova, opera di Bartolom\u00e9 Esteban Murillo. Allo stesso autore si deve anche la rappresentazione pittorica del Battesimo di Cristo, opera che assieme alla presenza del fonte battesimale ben identifica la funzione esercitata da questa cappella.\nJacob Jordaens \u00e8 invece l'autore delle raffigurazioni della \"Nascita di Ges\u00f9\" e della \"Circoncisione del Bambino\", opere realizzate nel 1669.\nNella stessa cappella si conservano inoltre dipinti di Juan de Roelas e di Juan de Vald\u00e9s Leal.\nAltre cappelle della navata sinistra.\nProcedendo dalla Cappella di Sant'Antonio da Padova in direzione opposta rispetto alla controfacciata, nella navata pi\u00f9 settentrionale della Cattedrale si incontrano le seguenti cappelle."}
{"id": "544012", "revid": "124602195", "url": "https://it.wikipedia.org/wiki?curid=544012", "title": "Virtuosismo", "text": "Il virtuosismo \u00e8 la proiezione artistica di un individuo che possiede eccezionale abilit\u00e0 tecnica in una particolare arte o un campo, come le belle arti, la musica, il canto, suonare uno strumento musicale o una composizione.\nStoria.\nIl virtuosismo si diffonde nella prima met\u00e0 del XIX secolo in seguito alla fine del mecenatismo nobiliare: i musicisti che lavoravano nelle Corti diventarono liberi professionisti: alcuni, per avere successo, cercavano di stupire il pubblico con esecuzioni che richiedevano grandi doti tecniche.\nLa pratica del virtuosismo ha innervato interi periodi della storia della musica: basta pensare al secolo d'oro della tradizione belcantistica italiana, passando per il concertismo pianistico di epoca, sino ad arrivare alle sfrenate \"jam-session\" dei primi decenni del XX secolo. Attualmente, nel panorama della musica popolare, i generi in cui maggiormente \u00e8 rimasto in vita lo spirito del virtuosismo sono la \"fusion\" e alcune derivazioni del \"metal\" e del \"rock\".\nEsempi.\nLa personalit\u00e0 del \"virtuoso\" \u00e8 riconoscibile fin dall'infanzia, grazie a una facilit\u00e0 di esecuzione fuori dal comune spesso associata a una spontanea vena creativa. Non a caso, contesti virtuosistici sono spesso avvicinati ad ambiti in cui la componente improvvisativa ha un ruolo dominante, quali il canto lirico o il jazz.\nL'ambito pi\u00f9 tradizionale del virtuosismo resta il piano. \"Il numero degli dei dell'Olimpo che hanno segnato il pianismo dal secondo dopoguerra \u00e8 imprecisabile: Glenn Gould, Sviatoslav Richter, Arthur Rubinstein, Vladimir Horowitz, Claudio Arrau, Alfred Brendel, Arturo Benedetti Michelangeli, Martha Argerich, Maurizio Pollini, Daniel Barenboim sono solo alcuni degli astri che portano in s\u00e9 l'idea nobile del virtuoso espressa da Busoni: \u00abSoltanto il virtuoso che avr\u00e0 spinto il carro della storia ad avanzare, sia pure d\u2019un mezzo giro di ruota, pu\u00f2 esigere un apprezzamento serio e forma un anello nella catena\u00bb."}
{"id": "544014", "revid": "2139485", "url": "https://it.wikipedia.org/wiki?curid=544014", "title": "875 North Michigan Avenue", "text": "Il 875 North Michigan Avenue (precedentemente noto come John Hancock Center) \u00e8 un grattacielo di 100 piani (e 344\u00a0m di altezza) che sorge nella citt\u00e0 di Chicago (Illinois, USA). Progettato da Bruce Graham e Fazlur Khan, della Skidmore, Owings, &amp; Merrill, fu completato nel 1969. \u00c8 il terzo grattacielo pi\u00f9 alto di Chicago ed il settimo degli Stati Uniti, dopo il One World Trade Center, la Willis Tower, l'Empire State Building, la Trump International Hotel and Tower, la Bank of America Tower di New York e l'Aon Center. L'edificio \u00e8 utilizzato per uffici ed attivit\u00e0 commerciali, oltre ad ospitare pi\u00f9 di 700 appartamenti.\nIl 95\u00ba piano \u00e8 da lungo tempo sede di un ristorante, chiamato \"The Signature Room on the 95th Floor\".\nMentre gli avventori pranzano, possono ammirare il panorama di Chicago e del Lago Michigan. L'osservatorio del John Hancock Center compete con lo Skydeck della Willis Tower per la vista sulla citt\u00e0 e sul lago Michigan. Il John Hancock Center sorge nel quartiere commerciale mentre la Willis Tower in quello finanziario.\nIl punto di osservazione al 94\u00ba piano \u00e8 sede di esposizioni sulla citt\u00e0 di Chicago. Le mappe illustrano il panorama in ogni direzione e un'area speciale permette ai visitatori di sentire il vento a 314 metri d'altezza da terra. Il 44\u00ba piano ospita la pi\u00f9 alta piscina indoor degli Stati Uniti.\nDesign.\n\u00c8 uno dei pi\u00f9 famosi edifici dello stile noto come espressionismo strutturale, la sua caratteristica distintiva \u00e8 la struttura esterna a \"traliccio\", con rinforzi ad X, che lascia intendere che la struttura stessa non \u00e8 solo una decorazione ma parte del sistema portante. L'idea \u00e8 uno dei concetti basilari che i progettisti di grattacieli hanno utilizzato per raggiungere i record di altezza (la struttura tubolare \u00e8 essenzialmente la colonna vertebrale che aiuta l'edificio a rimanere diritto durante venti e terremoti).\nLa struttura a X permette infatti di raggiungere altezze considerevoli, di economizzare acciaio per la costruzione dell'edificio, di resistere a venti di quasi 200\u00a0km/h e di aprire lo spazio interno dei piani, aumentando la superficie utilizzabile, a discrezione dell'architetto.\nQueste sue caratteristiche peculiari ne hanno fatto un'icona dell'architettura.\nL'interno \u00e8 stato ristrutturato nel 1995, aggiungendo nell'atrio superfici in travertino e pietra calcarea. La piazza antistante, di forma ellittica, \u00e8 utilizzata come spazio pubblico, con piante ed una fontana con cascata di 3,7\u00a0m.\nUna striscia di luci bianche sulla sommit\u00e0 dell'edificio \u00e8 visibile la notte da tutta Chicago e cambia di colore per le diverse festivit\u00e0.\nIl grattacielo \u00e8 membro della \"World Federation of Great Towers\" ed ha vinto numerosi premi per il suo stile distintivo."}
{"id": "544020", "revid": "1855442", "url": "https://it.wikipedia.org/wiki?curid=544020", "title": "Limbo", "text": "Nella religione cristiana cattolica, il limbo (termine derivato dal latino \"limbus\" nel significato di orlo, bordo) si pensava fosse la condizione temporanea delle anime appartenute a persone buone morte prima della resurrezione di Ges\u00f9 (Limbo dei Padri o Sheol), e quella permanente dei bambini morti ancora non battezzati, che non hanno commesso dunque alcun peccato personale, ma non sono stati liberati dal peccato originale attraverso il battesimo (Limbo dei Bambini).\nNel Limbo dei Bambini, secondo diversi teologi, andavano anche i buoni non-cristiani (quindi, non-battezzati) morti in Grazia di Dio sufficiente da non dannarsi, ma senza la condizione necessaria per andare in Paradiso (in tal caso era detto, pi\u00f9 genericamente, Limbo dei Giusti). Nel 2007 un pronunciamento di papa Benedetto XVI afferm\u00f2 definitivamente l'inesistenza del Limbo, cozzante con i principi della religione cattolica, non avendo colpa l'individuo del suo \"non-battesimo\", soprattutto nei casi di bambini abortiti o comunque morti prima del Sacramento. Infatti l'attuale Catechismo della Chiesa cattolica prevede che i bambini morti senza Battesimo siano affidati \u00aballa misericordia di Dio [...] che vuole salvi tutti gli uomini\u00bb. Tuttavia, il documento approvato da Benedetto XVI continua a considerare quella del Limbo, in virt\u00f9 della sua presenza costante nel Magistero della Chiesa, un'\"ipotesi teologica possibile\".\nTradizione e teologia.\nSebbene il \"limbo\" sia popolarmente concepito come un \"luogo dove vanno le anime\", la parola descrive e riflette una situazione di incertezza teologica. Come tale, il Limbo dei Bambini (o dei Giusti) non fa parte della dottrina ufficiale della Chiesa cattolica (al contrario del Purgatorio, che ne fa parte).\nAi bambini morti di martirio \u00e8 dedicata la festivit\u00e0 dei Santi Innocenti, nome col quale si dimostra che la Chiesa Cattolica li ha sempre considerata appartenenti ai santi del Paradiso, oggetto di venerazione, preghiera e intercessione. \nIl limbo si basa sull'assunto per il quale il peccato originale possa essere estinto soltanto mediante il Sacramento del Battesimo, la morte per martirio, una sincera contrizione perfetta dei propri peccati e la carit\u00e0. All'infante che ancora non ha conseguito l'uso della ragione necessario per compiere atti giustificanti, la giustificazione dal peccato originale \u00e8 possibile solamente attraverso il Battesimo o la morte per martirio.\nNella Bibbia.\n menziona un luogo nel quale i bambini mai nati vivono in pace, e che ospita anche schiavi, prigionieri, vittime dei malvagi sfiniti di forze. \nIl grembo materno \u00e8 chiamato in latino \"ostia ventris\".\nIn San Tommaso.\nIl Limbo dei patriarchi (detto talvolta anche \"Il seno di Abramo\", in quanto \u00e8 il luogo dove i Patriarchi riposavano, assieme ad Abramo il primo Patriarca, in attesa della venuta di Cristo) \u00e8 un luogo di transito per le anime dei giusti morti prima della venuta di Cristo, e quindi macchiati ancora dal peccato originale. Non vi \u00e8 visione di Dio ma neppure la pena del senso (come nell'inferno).\nIl limbo dei santi Padri differisce dal Purgatorio perch\u00e9 nel Purgatorio manca la visione di Dio (la pena del danno), e c'\u00e8 anche la pena del senso. Nel limbo dei santi Padri si godeva invece della conoscenza naturale di Dio.\nSan Tommaso dice che in questo limbo vi era una grande gioia a motivo della gloria che i giusti speravano (\"Somma teologica\", III, 52, 5, ad 1).\nPer la Beata Anna Caterina Emmerick.\nIl limbo venne riportato da Clemens Brentano nella trascrizione di una visione della Emmerich riguardante la crocefissione di Ges\u00f9 Cristo, prima della sua discesa agl'inferi:\nI pronunciamenti della Chiesa.\nBen tre Concili Ecumenici \u2014 che secondo la Dottrina della Chiesa espressa particolarmente nel primo Concilio Vaticano godono dell'assistenza dello Spirito Santo e dunque dell'infallibilit\u00e0 \u2014 hanno definito solennemente che: \u00able anime di coloro che muoiono in peccato mortale attuale o nel solo peccato originale scendono subito all'Inferno ma puniti con pene differenti\u00bb (Concilio di Firenze, bolla \"Laetentur Coeli\").\nPer \"Inferno\", si \u00e8 inteso per estensione anche il Limbo, nel Giudizio universale cos\u00ec come fece Dante Alighieri nella Divina Commedia, che non \u00e8 per\u00f2 un testo dottrinale.\nSecondo quanto sostiene le Chiesa Cattolica, tali definizioni confermerebbero quanto gi\u00e0 si trova nella Scrittura, in particolare nei Vangeli:\nInfatti sant'Agostino affermava che i bambini non ancora battezzati fossero destinati alle fiamme dell'inferno anche se \"fiamme mitissime\", in polemica con l'eretico Pelagio che invece pensava fossero destinati alla vita eterna. Pi\u00f9 recentemente, san Pio X cos\u00ec scriveva nel suo Catechismo maggiore: \u00abI bambini morti senza Battesimo vanno al Limbo, dove non \u00e8 premio soprannaturale n\u00e9 pena; perch\u00e9, avendo il peccato originale, e quello solo, non meritano il Paradiso, ma neppure l'Inferno e il Purgatorio\u00bb.\nInoltre, per comprendere meglio la dottrina cattolica riguardo al Limbo, \u00e8 importante notare come nei documenti magisteriali della Chiesa (Concili e Catechismo) non \u00e8 mai stato dichiarato che il Limbo sia eterno, diversamente dall'Inferno (dei dannati) e dal Paradiso che, al contrario, sono stati dichiarati eterni in modo esplicito. Secondo la dottrina di san Tommaso d'Aquino, il Limbo dovrebbe essere uno stato di felicit\u00e0 naturale, a differenza del Paradiso in cui vi \u00e8 una felicit\u00e0 soprannaturale. In esso non vi sarebbe quindi nessuna sofferenza o pena (Somma Teologica; Supp. Parte III; Q.2).\nLa dottrina del Limbo dei bambini \u00e8 stato a lungo dunque una conclusione teologica (ovvero un assenso diffuso e quasi universale su una dottrina all'interno del clero e degli studiosi di teologia), ma non un dogma (ovvero una dichiarazione ufficiale sulla validit\u00e0 di una certa dottrina). Lo stesso hanno scritto altri teologi come Su\u00e1rez e Lessio. I giansenisti insegnarono come certa l'inesistenza del Limbo dei bambini, ma questa dottrina fu condannata da papa Pio VI (che per\u00f2 non dichiar\u00f2 come certa l'esistenza del Limbo dei bambini).\nLa situazione attuale.\nNel 1984 l'allora cardinale Ratzinger, nel libro \"Rapporto sulla fede\" scritto con Vittorio Messori, affermava che \u00abil limbo non \u00e8 mai stato una verit\u00e0 definita di fede. Personalmente lascerei cadere quella che \u00e8 sempre stata soltanto un'ipotesi teologica\u00bb.\nSulla stessa linea, Raniero Cantalamessa nel 2001 ha scritto: \u00abDimentichiamo l'idea del limbo, come il mondo dell'irrealizzato per sempre, senza gioia e senza pena, dove finirebbero i bambini non battezzati, insieme con i giusti morti prima di Cristo. Questa dottrina, che pure \u00e8 stata comune per secoli, e che Dante ha accolto nella \"Divina Commedia\", non \u00e8 stata mai ufficializzata e definita dalla Chiesa. Era una ipotesi teologica provvisoria, in attesa di una soluzione pi\u00f9 soddisfacente e, come tale, superabile grazie a una migliore comprensione della parola di Dio. Il bambino non nato e non battezzato si salva e va a unirsi subito alla schiera dei beati in paradiso. La sua sorte non \u00e8 diversa da quella dei Santi Innocenti che festeggiamo subito dopo Natale. Il motivo di ci\u00f2 \u00e8 che Dio \u00e8 amore e \"vuole che tutti siano salvi\", e Cristo \u00e8 morto anche per loro!\u00bb\nPi\u00f9 di recente la Commissione teologica internazionale, organismo costituito all'interno della Congregazione per la dottrina della fede (ex-Santo Uffizio), ha espresso una posizione del tutto simile: un suo documento ufficiale approvato da papa Benedetto XVI e pubblicato il 20 aprile 2007 afferma infatti che il tradizionale concetto di limbo \u2014 luogo dove i bimbi non battezzati vivono per l'eternit\u00e0 senza comunione con Dio \u2014 riflette una \u00abvisione eccessivamente restrittiva della salvezza\u00bb.\nScorrendo questo documento ufficiale, si trovano le seguenti affermazioni: \u00ab\u00c8 noto che l'insegnamento tradizionale ricorreva alla teoria del limbo, inteso come stato in cui le anime dei bambini che muoiono senza Battesimo non meritano il premio della visione beatifica, a causa del peccato originale, ma non subiscono nessuna punizione, poich\u00e9 non hanno commesso peccati personali. [...] Essa rimane quindi un'ipotesi teologica possibile\u00bb.\n\u00c8 degno di nota questo passaggio che riferisce l'insegnamento del Catechismo della Chiesa Cattolica: \u00abTuttavia nel Catechismo della Chiesa Cattolica (1992) la teoria del limbo non viene menzionata, ed \u00e8 invece insegnato che, quanto ai bambini morti senza Battesimo, la Chiesa non pu\u00f2 che affidarli alla misericordia di Dio, come appunto fa nel rito specifico dei funerali per loro\u00bb.\nLa citazione della frase del Catechismo, il quale \u00e8 la fonte primaria per l'insegnamento della dottrina, non pu\u00f2 che essere una chiave di lettura dell'intero documento, alla luce del quale la conclusione assume un valore pi\u00f9 che altro filosofico: \u00abLa nostra conclusione \u00e8 che i molti fattori che abbiamo sopra considerato offrono seri motivi teologici e liturgici per sperare che i bambini che muoiono senza Battesimo saranno salvati e potranno godere della visione beatifica. Sottolineiamo che si tratta qui di motivi di speranza nella preghiera, e non di elementi di certezza.\u00bb\nCi\u00f2 non mette in discussione la possibilit\u00e0 che esista il Limbo, n\u00e9 sancisce la sua esistenza, quanto piuttosto il carattere \"punitivo\" e \"inappellabile\" dell'\"ipotesi Limbo\". Una mistica e veggente come la beata Caterina Emmerich ha asserito che, mentre il Limbo dei Padri \u00e8 terminato con la Risurrezione di Cristo, il Limbo dei Giusti contiene tutti i bambini morti senza battesimo e i giusti di altre religioni, in attesa che, con il Giudizio Universale, ascendano anch'essi al Paradiso.\nNel Corano.\nIl titolo della \"S\u016bra\" II \u00e8 \"Al'a-R\u1eadf\", parola araba tradotta con \"Limbo\". L'esegeta Al Tabari (\"J\u0101mi\u02bf al-bay\u0101n \u02bfan ta\u02bew\u012bl al-Qur\u02be\u0101n\", VIII, 189-191) intende che sia \"la muraglia che divide l'Inferno dal Paradiso\".\nAltri esegeti identificano col Limbo il luogo in cui sono collocati i credenti le cui opere negative sono pari ai meriti di salvezza, nella fiduciosa attesa della misericordia di Allah, concezione parzialmente simile al Purgatorio, dogma della fede cristiana.\nAltri usi.\nNella \"Divina Commedia\".\nNella \"Divina Commedia\" di Dante Alighieri il Limbo \u00e8 il primo cerchio dell'Inferno (nel canto IV dell\"Inferno\"). \u00c8 complanare all'Antinferno, separati dall'Acheronte. Oltre agli infanti morti senza battesimo, il poeta vi colloca le anime di quanti non furono cristiani, ma vissero da uomini giusti e perci\u00f2 non meritarono l'Inferno vero e proprio. Un posto particolare tra questi \u00e8 riservato ai grandi personaggi della storia, soprattutto antichi greci e romani (tra i pi\u00f9 importanti Aristotele, Omero e Cesare), ma anche musulmani come il Saladino, Avicenna e Averro\u00e8: questi vivono in un castello illuminato da una luce soprannaturale (il solo luogo illuminato di tutto l'Inferno, altrimenti immerso nell'oscurit\u00e0), in una condizione malinconica ma serena, che molto deve alla suggestione dei Campi Elisi descritti nel sesto libro dell\"Eneide\".\nDi questi grandi personaggi fa parte anche Virgilio, che ha momentaneamente lasciato il suo posto tra di essi per guidare Dante nel suo viaggio. Nel Limbo dantesco non sono invece presenti le seguenti categorie di anime, trasferite dal Limbo al Paradiso al momento della Resurrezione del Cristo (Paradiso, canto XXXII):\nNel linguaggio comune.\nNel linguaggio comune l'espressione \"limbo\" \u00e8 usata in senso figurato per indicare uno stato o una condizione non ben definita, di incertezza."}
{"id": "544021", "revid": "54666", "url": "https://it.wikipedia.org/wiki?curid=544021", "title": "Wingtsun", "text": ""}
{"id": "544024", "revid": "729019", "url": "https://it.wikipedia.org/wiki?curid=544024", "title": "Super R530", "text": "Il Matra Super R.530 \u00e8 un missile aria-aria a medio raggio, guida radar,quando entr\u00f2 in servizio negli anni 80 aveva caratteristiche elevate e di grande livello tecnologico, sviluppato a partire dal Matra R530.\nIl nuovo ordigno era la necessaria evoluzione del precedente missile Matra R530, arma che raramente veniva giudicata come sufficientemente prestante. L'ingombro e la limitazione di peso che essa dava agli aerei che la trasportavano, anche perch\u00e9 non erano disponibili alloggiamenti a bassa resistenza aerodinamica, erano difatti estremamente penalizzanti. Il nuovo missile increment\u00f2 le prestazioni in tutti i campi bellicamente importanti: il raggio d'azione, la manovrabilit\u00e0, la resistenza alle contromisure e la velocit\u00e0.\nIdeato nel 1971 il nuovo ordigno impieg\u00f2 molto tempo a maturare, cosicch\u00e9 l'entrata in linea di produzione giunse solo nel 1980.\nIn termini tecnici, esso ha 4 ali cruciformi che si allungano per circa la met\u00e0 della fusoliera. In fondo ad essa vi sono 4 alette di controllo. La struttura \u00e8 interamente in acciaio con struttura a nido d'ape, eccetto la testa in ceramica. Questa costruzione, che nell'insieme ricorda molto quella di un piccolo Phoenix, \u00e8 molto compatta e robusta, consentendo al missile di raggiungere velocit\u00e0 di oltre 4,5 Mach. Questo grazie al motore Ang\u00e8le, che consente 8 secondi di combustione. La potenza \u00e8 tale che negli ultimi 4 il missile ha gi\u00e0 raggiunto la massima velocit\u00e0 ed \u00e8 frenato solo dall'attrito aerodinamico, uguale a quel punto alla spinta. In genere i motori delle armi a medio raggio bruciano in 3-4 secondi, e la massima velocit\u00e0 si raggiunge a termine combustione. Questo fatto d\u00e0 un bonus di energia al missile, che pu\u00f2 attaccare con maggiore facilit\u00e0 ogni bersaglio a distanze dell'ordine dei 35 km. La capacit\u00e0 di manovra fino a 18.000 metri \u00e8 assicurata in 20 g., 6 g fino a 25.000 metri. Il missile \u00e8 guidato da un sensore radar semiattivo EMD Super AD26 e da un autopilota. Non vi sono, forse a causa dell'eccessivo calore, versioni IR dell'arma. Anche la testata ha una potenza maggiore che nei tipi precedenti; il missile di per s\u00e9, pur pesando un terzo in pi\u00f9 dell'R.530, \u00e8 pi\u00f9 aerodinamico e meno penalizzante per l'aereo trasportatore, cosicch\u00e9 pu\u00f2 aumentare le proprie prestazioni grazie ad una maggiore velocit\u00e0 massima al lancio.\nIl sensore consente poi, abbinato ai radar dei Mirage F1 e 2000, di acquisire bersagli fino ad un dislivello massimo di 7.000 metri.\nIl \"Super R530F\", la prima versione operativa, entr\u00f2 in servizio nel 1980, per poi venire esportato in diversi paesi. Gli iracheni lo usarono in guerra contro l'Iran, ottenendo la distruzione di vari aerei nemici tra cui, nel 1988, anche un paio di temuti F-14 Tomcat.\nNel frattempo, per adeguare le tecnologie dell'arma a quanto era divenuto disponibile durante il lungo lavoro di sviluppo, venne ideato il \"Super R530D\". Grazie ad una maggiore gittata e ad un'elettronica pi\u00f9 compatta e moderna, esso era in grado di interagire meglio con radar di alte prestazioni come l'RDI degli ultimi Mirage 2000. Il nuovo modello portava anche il dislivello di intercettazione massima a 9.000 metri. Il nuovo Super 530D \u00e8 entrato in linea sul finire degli anni ottanta ed ha avuto varie migliorie, restando ad oggi il principale missile a medio raggio dell'aviazione francese. Il suo unico difetto \u00e8 rimasto la necessit\u00e0 di dipendere per la guida dall'aereo lanciatore. A questo, come anche alla necessit\u00e0 di avere missili pi\u00f9 piccoli per trasportarne di pi\u00f9 (un Mirage ne porta in genere uno sotto la fusoliera e/o 2 sotto le ali, con rispettivamente un massimo di 2 o 1 serbatoi ausiliari).\nUn rimedio \u00e8 stato posto con la creazione del successivo MICA, attualmente il prodotto di punta dell'industria missilistica francese, il quale consente di avere 4 armi sotto la fusoliera senza nessuna limitazione ai serbatoi esterni."}
{"id": "544026", "revid": "1543377", "url": "https://it.wikipedia.org/wiki?curid=544026", "title": "ConScript Unicode Registry", "text": "Il ConScript Unicode Registry \u00e8 un progetto volontario per coordinare l'assegnazione di combinazioni di bit ai caratteri dei sistemi di scrittura artificiali nell'area d'uso privata Unicode. \u00c8 stato fondato da John Cowan e viene mantenuto da John Cowan e Michael Everson. Non ha assolutamente nessuna connessione con lo Unicode Consortium."}
{"id": "544028", "revid": "125675485", "url": "https://it.wikipedia.org/wiki?curid=544028", "title": "Last Summer Dance", "text": "Last Summer Dance \u00e8 un album musicale di Franco Battiato, pubblicato nel 2003 con etichetta Sony Music.\nIl disco.\nLast Summer Dance raccoglie in un doppio CD le canzoni live del Tour estivo del cantautore catanese di quello stesso anno. Si accostano brani noti a brani pi\u00f9 raffinati e ricercati, produzione soprattutto dell'ultimo decennio."}
{"id": "544034", "revid": "15756", "url": "https://it.wikipedia.org/wiki?curid=544034", "title": "Dictamnus albus", "text": "Il dittamo ( nome scientifico Dictamnus albus ) \u00e8 una pianta perenne spontanea e aromatica appartenente alla famiglia delle Rutaceae ed \u00e8 l'unica specie del genere Dictamnus.\nViene anche chiamato frassinella perch\u00e9 la forma delle sue foglie ricorda da vicino quella del frassino. In alternativa \u00e8 parimenti usato il nome di limonella poich\u00e9 le sue foglie, se sfregate, emanano un intenso profumo del tutto simile a quello del limone.\nIl nome generico deriva da \"Dikti\" (nome di un monte dell'isola di Creta), e da \"thamnos\" (arbusto).\nIl dittamo \u00e8 nominato da Baudelaire nella poesia Portrait.\nDescrizione.\nSi tratta di un piccolo arbusto, latifoglie e caducifoglie, di 30\u2013100\u00a0cm di altezza, fortemente aromatica e ricoperta di ghiandole secernenti sostanze irritanti per la pelle.\nLa fioritura avviene normalmente tra maggio e giugno. I fiori, 4\u20135\u00a0cm di diametro, riuniti in un racemo apicale, hanno quattro petali rivolti verso l'alto ed uno verso il basso.\nDistribuzione e habitat.\n\u00c8 una pianta presente in Europa, nelle zone temperate dell'Asia, in Siberia e in Caucaso.\nIn Italia \u00e8 una pianta abbastanza rara: la si rinviene nei boschi assolati e aridi, a quota collinare, dove di solito prosperano querce e castagni. Vegeta tra radure e cespugli o ai margini dei sentieri, ed \u00e8 diffusa negli habitat adatti di tutta la penisola italiana.\nUtilizzi.\n\u00c8 molto profumato e produce tanti oli essenziali.\nil dittamo bianco \u00e8 un'erba officinale ed un'erba medicinale.\nRiferimenti letterari.\nUna lirica di Giovanni Pascoli, tratta dalla raccolta \"Myricae\", allude a propriet\u00e0 emostatiche attribuitegli dalla medicina popolare.\nNel libro \"Il nome della rosa\" di Umberto Eco frate Severino le definisce come piante che: \"quando sono in fiore provocano ebrezza nei giardinieri che le toccano, come se avessero bevuto del vino.\"\nViene anche menzionato nel \"Giornalino di Gian Burrasca\" quando Gianburrasca, nascosto sotto la finestra in giardino, prepara uno scherzo alla zia Bettina facendole credere in una crescita improvvisa della pianta di dittamo da lei coltivata con tanta dedizione sul bordo esterno della finestra. Per simulare una rapida crescita, Giamburrasca si serve di un bastoncino infilato dal buco del vaso e legato al tronco della pianta. La zia Bettina, particolarmente impressionata dall'evento della rapidissima crescita della pianta, gli attribuisce un significato miracoloso, scorgendovi una manifestazione dello spirito del defunto e adorato Ferdinando, che le aveva regalato il dittamo alla sua festa.\nNella saga di Harry Potter, l'essenza di dittamo, guarisce istantaneamente le bruciature e cicatrizza rapidamente tagli e abrasioni. Tre gocce su una ferita aperta sono in grado di fermare l'emorragia e creare uno strato sottile di pelle nuova.\nEneide, Libro XII\nQui la madre Venere, turbata dall'immeritato dolore\ndel figlio, colse sull'Ida cretese il dittamo,\nstelo dalle rigogliose foglie e chiamato da fiori\npurpurei;[...] e tutto il sangue\nstagn\u00f2 nella profonda ferita. [vv. 411-414 421-422]\nOrlando Furioso, Canto XIX, Strofa XXII:\n\"E ricordossi che passando avea\nveduta un'erba in una piaggia amena;\nfosse dittamo, o fosse panacea"}
{"id": "544043", "revid": "1534511", "url": "https://it.wikipedia.org/wiki?curid=544043", "title": "Neutrino sterile", "text": "I neutrini sterili sono particelle ipotetiche che non prendono parte a nessuna delle interazioni fondamentali del Modello Standard, ad eccezione della gravit\u00e0. Il termine \"neutrino sterile\" \u00e8 usato per distinguerlo dai noti neutrini attivi del Modello Standard, che sono particelle che interagiscono tramite l'interazione debole. \nIl termine \"neutrini sterili\" si riferisce generalmente a neutrini con chiralit\u00e0 destrorsa, che potrebbero essere aggiunti al Modello Standard, ad esempio tramite il meccanismo seesaw. Occasionalmente il termine viene usato in senso pi\u00f9 generale per qualsiasi fermione neutro. \nLa possibile esistenza di neutrini destrorsi \u00e8 teoricamente ben motivata, poich\u00e9 tutti gli altri fermioni noti sono stati osservati con chiralit\u00e0 sia sinistrorsa che destrorsa, e pu\u00f2 spiegare in modo naturale le masse dei neutrini attivi osservati. La massa dei neutrini destrorsi stessi \u00e8 sconosciuta e potrebbe avere un valore compreso tra e meno di un eV. \nIl numero di tipi di neutrino sterile \u00e8 sconosciuto. Questo \u00e8 in contrasto con il numero di tipi di neutrini attivi, che deve uguagliare quello dei leptoni carichi e delle generazioni di quarks per assicurare la libert\u00e0 da anomalia dell'interazione elettrodebole. \nLa ricerca di neutrini sterili \u00e8 una area attiva della fisica delle particelle. Se esistono e se la loro massa \u00e8 inferiore all'energia delle particelle accessibile sperimentalmente, possono essere prodotti in laboratorio, mediante oscillazione tra neutrini attivi e sterili o in collisioni di particelle ad alta energia. Se i neutrini sterili fossero pi\u00f9 pesanti dei neutrini attivi, l'unica conseguenza direttamente osservabile della loro esistenza sarebbe la massa osservata dei neutrini attivi. I neutrini sterili potrebbero, tuttavia, essere responsabili di una serie di fenomeni attualmente inspiegati in fisica cosmologica e astrofisica, tra cui la materia oscura, la bariogenesi o l'energia oscura.\nI neutrini sterili potrebbero essere leptoni neutri pesanti, indicati come \"neutral heavy leptons\" o \"heavy neutral leptons\" (NHL o HNL).\nL'ipotesi del neutrino sterile \u00e8 stata formulata per risolvere i problemi della Teoria dell'oscillazione dei neutrini; talvolta viene anche considerata una possibile spiegazione (parziale o completa) del problema della massa mancante dell'universo in termini di materia oscura fredda (ovvero, che non emette radiazione)."}
{"id": "544047", "revid": "1718925", "url": "https://it.wikipedia.org/wiki?curid=544047", "title": "Scott Steiner", "text": "Steiner \u00e8 principalmente ricordato per i suoi trascorsi nella World Championship Wrestling, accanto al fratello maggiore Rick nel tag team The Steiner Brothers, nella World Wrestling Federation/Entertainment e nella Total Nonstop Action Wrestling.\nHa detenuto una volta il WCW World Heavyweight Championship, due volte il WCW United States Championship, due volte il WCW World Television Championship e sette volte il WCW World Tag Team Championship; \u00e8 stato inoltre il quarto Grand Slam Champion nella storia della federazione.\nCarriera.\nIl wrestling amatoriale.\nScott, insieme al fratello Rick, diviene una stella del wrestling amatoriale all'universit\u00e0 del Michigan nei panni di \"All-American\", piazzandosi secondo nel \"Big Ten Conference\" nel suo secondo, terzo e quarto anno di Universit\u00e0 e piazzandosi al sesto posto ai campionati nazionali NCAA del 1986. Dopo la laurea, Scott diviene allievo di The Sheik, grazie al quale diverr\u00e0 una stella del wrestling professionistico.\nGli esordi.\nL'esordio ufficiale \u00e8 datato 1986, nella World Wrestling Association di Indianapolis, dove combatteva con il suo nome di battesimo; il 14 agosto dello stesso anno conquista il titolo della federazione, che manterr\u00e0 per ben nove mesi, fino alla sconfitta subita ai danni di Steve Wojokowski, al quale aveva in precedenza strappato il titolo. Dopo aver perso la cintura, Scott si lancia all'inseguimento dei titoli di coppia, che riesce a conquistare nell'ottobre 1987 insieme a Jerry Graham Jr.; i due perderanno le cinture appena due mesi dopo. Nel 1988 si trasferisce in Tennessee e approda alla CWA (Continental Wrestling Association), dove adotta il nome d'arte Scott Steiner; fa coppia con Bill Travis ed i due riescono a conquistare le cinture di coppia, cinture che perderanno solo una settimana dopo. Scott decide dunque di passare alla Jim Crockett Promotions dove, assieme al fratello Rick, former\u00e0 una delle pi\u00f9 grandi coppie del wrestling della storia: gli Steiner Brothers.\nWCW e WWF (1988-1994).\nSteiner ha esordito con la World Championship Wrestling (WCW) a Starrcade 1988: True Grit, aiutando suo fratello Rick a sconfiggere Mike Rotunda per l'NWA World Television Championship. Quando Rick perse il titolo di nuovo in favore di Rotunda a Chi-Town Rumble, lui e Scott iniziarono a lavorare in coppia.\nIl 1\u00ba novembre 1989 ad Atlanta (Georgia), gli Steiner Brothers sconfissero i Fabulous Freebirds (Michael \"P.S.\" Hayes &amp; Jimmy Garvin) aggiudicandosi l'NWA World Tag Team Championship. Hanno conservato il titolo per oltre cinque mesi, quando il 19 maggio 1990, a Capital Combat, furono sconfitti dai Doom (Butch Reed &amp; Ron Simmons) a Washington. Gli Steiner Brothers sconfissero i Midnight Express (Bobby Eaton &amp; Stan Lane) vincendo l'NWA United States Tag Team Championship il 24 agosto a East Rutherford, New Jersey. Durante il loro regno la WCW si separ\u00f2 dalla National Wrestling Alliance nel gennaio 1991, e il titolo venne ribattezzato WCW United States Tag Team Championship. Gli Steiner gareggiarono in un match, a WrestleWar 1991, che valut\u00f2 a cinque stelle. Dopo aver vinto il WCW World Tag Team Championship il 18 febbraio, due giorni dopo svincolarono il WCW U.S. Tag Team Championship. Conquistato l'IWGP Tag Team Championship da Hiroshi Hase e Kensuke Sasaki a WCW/New Japan Supershow il 21 marzo, gli Steiner iniziarono ad essere riconosciuti come Triple Crown Champions. Allo stesso tempo, Scott Steiner continu\u00f2 a gareggiare anche da singolo. A \"Clash of the Champions XIV: Dixie Dynamite\" il 30 gennaio 1991, Steiner affront\u00f2 il campione del mondo WCW Ric Flair, perdendo. Vinse il WCW World Television Championship il 29 settembre 1992. Gli Steiner Brothers, tuttavia, lasciarono la WCW per la World Wrestling Federation (WWF) in seguito a divergenze contrattuali con l'allora capo della WCW Bill Watts, e Scott fu privato del WCW World Television Championship. Dopo aver firmato il contratto con la nuova compagnia, debuttarono in televisione in un'intervista del 21 dicembre, edizione del \"WWF Prime Time Wrestling\". Apparvero anche nel primo episodio del \"Monday Night Raw\" l'11 gennaio 1993. Debuttarono in pay-per-view il 24 gennaio alla Royal Rumble, sconfiggendo i Beverly Brothers (Blake e Beau). A WrestleMania IX, il 4 aprile, Gli Steiner Brothers sconfissero gli Headshrinkers (Samu e Fatu).\nDopo WrestleMania, Gli Steiner iniziarono un feud con i Money Inc. (Ted DiBiase &amp; IRS). A King of the Ring, il 13 giugno, insieme agli Smokin' Gunns (Billy &amp; Bart) sconfissero gli Headshrinkers e i Money Inc. La sera successiva, il 14 giugno a Raw, gli Steiner sconfissero ancora i Money Inc. vincendo il WWF World Tag Team Championship a Columbus (Ohio). Tuttavia i Money Inc. riconquistarono i titoli il 16 giugno in un house show a Rockford (Illinois), per poi riperderli ancora in favore degli Steiner Brothers in un altro house show il 19 giugno a St. Louis (Missouri). Difesero con successo il loro titolo contro gli Heavenly Bodies (Tom Prichard &amp; Jimmy Del Ray) il 30 agosto a SummerSlam. Il 13 settembre, in un episodio di Raw a New York, per\u00f2 persero il titolo in favore dei Quebecers (Jacques and Pierre) in un \"Province of Quebec rules\" match, nel quale i titoli potevano passare di mano anche per squalifica. Il match termin\u00f2 quando il manager dei Quebecers, Johnny Polo, gett\u00f2 un bastone da hockey sul ring catturato ingenuamente da Scott. Quando l'arbitro si accorse dell'arma illegale nelle mani di Scott, squalific\u00f2 gli Steiner assegnando il WWF Tag Team Championship ai canadesi. Scott si vendic\u00f2 sconfiggendo Pierre in un single match la settimana successiva a Raw.\nIl 22 gennaio 1994 entrambi gli Steiner parteciparono alla Royal Rumble, con Scott entrato come primo, e Rick come terzo. I fratelli collaborarono fino all'eliminazione per mano rispettivamente di Owen Hart e Diesel. Gli Steiner Brothers lasciarono la WWF a met\u00e0 del 1994.\nExtreme Championship Wrestling (1995).\nGli Steiner Brothers debuttarono nella Extreme Championship Wrestling (ECW) il 28 luglio 1995 all'Orange County Fairgrounds a Middletown (New York), sconfiggendo Dudley Dudley e Vampire Warrior. Apparvero poi con la ECW a Flagstaff il 4 agosto a Jim Thorpe, Pennsylvania, sconfiggendo Dudley Dudley e 2 Cold Scorpio. Gli Steiner debuttarono ufficialmente, a Filadelfia (Pennsylvania), all'ECW Arena il 5 agosto a Wrestlepalooza 1995, in coppia con Eddie Guerrero perdendo contro Scorpio, Dean Malenko, e Cactus Jack. Il 25 agosto a Jim Thorpe sconfissero Scorpio e Malenko, e sempre Scorpio, affiancato da Chris Benoit, la sera successiva. Il 28 agosto sconfissero Dudley Dudley e Dances With Dudley al Big Apple Dinner Theater a Kennett Square, Pennsylvania. A Gangstas' Paradise il 16 settembre, Gli Steiner unirono le forze con Taz perdendo per\u00f2 contro gli Eliminators (John Kronus e Perry Saturn) e Jason. Il 23 settembre a Middletown, sconfissero Raven and Stevie Richards. Scott Steiner fece la sua ultima apparizione in ECW il 28 ottobre, in coppia con Taz perdendo contro gli Eliminators in un tag team match.\nRitorno in WCW (1996-2001).\nGli Steiner rifirmarono per la WCW nel 1996. Vinsero il WCW World Tag Team Championship battendo gli Harlem Heat il 24 luglio, per poi riperderlo sempre contro gli Harlem Heat appena tre giorni dopo. Dopo la formazione del New World Order (NWO), Gli Steiner Brothers iniziarono un feud con gli Outsiders, che avevano vinto il WCW World Tag Team Championship dagli Harlem Heat.\nAlla fine del 1997 Steiner aveva aumentato la sua massa muscolare, tagliato i capelli e sfoggiato il pizzetto. Inizi\u00f2 un feud con Buff Bagwell del NWO su chi aveva il fisico migliore, esibendosi sotto gli occhi del pubblico. Lui e suo fratello cominciarono ad avere problemi a lavorare insieme sul ring. Scott lasciava spesso da solo Rick sul ring rifiutando di dargli il cambio. Scott entr\u00f2 nell'NWO a SuperBrawl VIII il 22 febbraio 1998, attaccando suo fratello Rick mentre difendevano il WCW World Tag Team Championship contro gli Outsiders. La notte successiva, al Monday Nitro, adott\u00f2 una nuova gimmick che un po' ricordava \"Superstar\" Billy Graham, tingendosi capelli e barba biondi e aumentando ulteriormente la sua massa muscolare. Adott\u00f2 due nuovi soprannomi: \"White Thunder\" (in riferimento ai suoi capelli e al suo pizzetto ossigenato e alla sua tuta bianca) e \"Superstar\" (come omaggio a \"Superstar\" Billy Graham\"), inclusa una 'S' nera in stile Superman\". Alla fine adott\u00f2 il soprannome di \"Big Poppa Pump\", che molti pensavano s'ispirasse alla canzone \"Big Poppa\" del rapper newyorkese Notorious B.I.G. Steiner ben presto un\u00ec le forze con Buff Bagwell che aveva cominciato a farsi chiamare \"Buff Daddy\" - ispirato al rapper Puff Daddy. Rimase membro del NWO fino a quando il gruppo non si sciolse all'inizio del 1999.\nDurante la maggior parte del 1999, ebbe un feud con wrestlers come Goldberg, Diamond Dallas Page, Booker T, e Rey Misterio, Jr., e ha vinto sia l'United States Heavyweight Championship che il WCW World Television Championship. Alla fine del 1999, Steiner sub\u00ec un infortunio alla schiena che lo costrinse allo stop. In un episodio di WCW Monday Nitro di dicembre a Houston (Texas), Steiner tenne un lungo discorso annunciando il suo ritiro dal wrestling. Pi\u00f9 tardi quella stessa sera, Steiner rivel\u00f2 per\u00f2 di essere in perfetta salute, attaccando Sid Vicious. Continu\u00f2 ad essere membro del NWO riformatosi nel 2000.\nQuando l'NWO si sciolse nuovamente, Steiner divenne uno dei membri di spicco della stable New Blood di Vince Russo e Eric Bischoff. Il 26 novembre a Milwaukee (Wisconsin), sconfisse Booker T vincendo il WCW World Heavyweight Championship, diventando cos\u00ec anche un WCW Triple Crown Champion. Nel gennaio 2001, divenne il fulcro della stable Magnificent Seven di Ric Flair. Il feud di Steiner con Booker T continu\u00f2 per diversi mesi fin quando il WCW World Heavyweight Championship non torn\u00f2 nelle mani di Booker nell'ultimo episodio di Monday Nitro il 26 marzo 2001. Successivamente la compagnia venne acquistata dalla rivale WWF. A differenza di alcuni suoi colleghi, Steiner non si trasfer\u00ec in WWF, preferendo aspettare la fine del contratto che lo legava ancora un anno alla AOL Time Warner e non prendendo parte alla storyline dell'Invasion.\nWorld Wrestling All-Stars (2001-2002).\nAlla fine del contratto con AOL-Time Warner nel novembre 2001, Steiner pass\u00f2 alla World Wrestling All-Stars, dove si riun\u00ec a Midajah. Appar\u00ec negli house show WWA in Europa e in Australia a cavallo tra il 2001 e il 2002. Al terzo pay-per-view WWA, The Eruption, il 12 aprile 2002, alla Rod Laver Arena a Melbourne, Steiner sfid\u00f2 Nathan Jones per il WWA World Heavyweight Championship. Nonostante la presenza del WWA Commissioner Sid a bordo ring, Steiner fu in grado di ingannarlo per strappare la vittoria, colpendo Jones con la cintura. Steiner conserv\u00f2 il titolo per diversi mesi, senza tuttavia mai difenderlo, prima di sbarazzarsene nel novembre 2002, lasciando la WWA per approdare alla World Wrestling Entertainment (WWE). In una delle sue ultime apparizioni prima di ritornare in WWE, Steiner si affianc\u00f2 a suo fratello Rick per sconfiggere Hiroshi Tanahashi e Kensuke Sasaki, il 2 maggio 2002 in Giappone, nel trentesimo anniversario della New Japan Pro-Wrestling, in un match arbitrato da Chyna.\nRitorno in WWE (2002\u20132004).\nNell'ottobre 2002, Steiner firm\u00f2 un contratto triennale con la World Wrestling Entertainment, e torn\u00f2 sugli schermi WWE dopo otto anni di assenza alle Survivor Series al Madison Square Garden il 17 novembre. All'evento, attacc\u00f2 Matt Hardy e Christopher Nowinski dopo che i due avevano eseguito un promo insultando New York, esordendo come \"face\". Nelle settimane successive, i General Manager Eric Bischoff e Stephanie McMahon corteggiarono Steiner per persuaderlo a firmare per i rispettivi brand, Raw o Smackdown. Alla fine la spunt\u00f2 Bischoff, dopo che la McMahon avevo respinto le avances di Steiner. Una volta a Raw, Steiner sfid\u00f2 il World Heavyweight Champion Triple H in 2 match, con il titolo in palio, alla Royal Rumble 2003 e a No Way Out. Steiner vinse il primo match per squalifica, dopo che Triple H lo aveva attaccato con il martello, e perse il secondo e ultimo match per schienamento.\nPi\u00f9 tardi, nel 2003, Steiner form\u00f2 un tag team con Test, con Stacy Keibler manager. Il team rest\u00f2 unito per diversi mesi e feud\u00f2 con altri team come la R\u00e9sistance. Il team si sciolse quando Test turn\u00f2 heel a causa del suo trattamento misogino ai danni della Keibler. A Bad Blood, il 15 giugno 2003, Steiner sconfisse Test in un grudge match con in palio i servizi manageriali della Keibler. Perse per\u00f2 il rematch durante un episodio di Raw, il 18 agosto 2003. Ad Unforgiven, il 21 settembre, Steiner affront\u00f2 Test con ancora una volta in palio i servizi manageriali della Keibler. In caso di sconfitta, Steiner sarebbe diventato schiavo del suo avversario. Fu sconfitto per un errore della Keibler, e il tag team fu riformato. Dopo un altro errore della Keibler che cost\u00f2 un match ai due partner, durante l'episodio di Raw del 29 settembre, un frustrato Steiner stese la Keibler con un belly to belly suplex, turnando heel. Steiner e Test continuarono a collaborare, con la Keibler non troppo convinta. Steiner sub\u00ec un infortunio nel 2004, restando ai box per due mesi. Mentre recuperava, la WWE negozi\u00f2 il suo svincolamento, e Steiner lasci\u00f2 la federazione il 17 agosto 2004.\nCircuito indipendente (2004-2005).\nSteiner sub\u00ec un intervento chirurgico al piede nel luglio 2004, con sei viti inserite, un trapianto del tendine e un innesto osseo, per una convalescenza lunga otto mesi. Torn\u00f2 sul ring, il 28 agosto 2005 a Asheville (Carolina del Nord), per la federazione indipendente della Universal Championship Wrestling, in coppia con suo fratello Rick e sconfiggendo Disco Inferno e Jeff Lewis. Scott Steiner lott\u00f2 brevemente anche per la LAW, dove lavor\u00f2 accanto a Buff Bugwell feudando con il tag team Fame and Fortune.\nTotal Nonstop Action Wrestling.\nCompetizione singola (2006-2009).\nSteiner debutt\u00f2 con la Total Nonstop Action Wrestling a Destination X 2006, prima del suo debutto a TNA Impact! il 18 marzo 2006, presentandosi come guardia del corpo di Jeff Jarrett. Nelle settimane successive, Steiner inizi\u00f2 ad attaccare i membri del roster TNA, chiedendo di essere assunto. A Lockdown, il 23 aprile 2006, Steiner, Jarrett e gli America's Most Wanted persero contro Sting, A.J. Styles, Ron Killings e Rhyno in un Letal Lockdown match. Dopo la sconfitta, Steiner e Jarrett sfidarono Sting e qualsiasi partner avesse scelto a Sacrifice, il 14 maggio 2006. Sting prese in considerazione Buff Bugwell, Lex Luger e Rick Steiner, prima di scegliere Samoa Joe. Sting e Joe sconfissero Steiner e Jarrett a Sacrifice. Dopo non essere riuscito a sconfiggere Sting in un match di qualificazione al terzo King of the Mountain match, Steiner affront\u00f2 Samoa Joe in un single match a Slammiversary, perdendo. A Victory Road, Steiner affront\u00f2 Joe, Sting e Christian Cage in un match a quattro per decretare il primo contendente al NWA World Heavyweight Championship di Jarrett. Il match fu vinto da Sting, schienando Steiner che torn\u00f2 a ricoprire il ruolo di guardia del corpo di Jarrett. Steiner poi affront\u00f2 Christian Cage, ad agosto, ad Impact, oltre che ad essere all'angolo di Jarrett nel corso di Hard Justice. L'8 febbraio 2007, Steiner torn\u00f2 in TNA rivelando di essere il \"consulente speciale\" del NWA World Heavyweight Champion Christian Cage nel match di quest'ultimo contro Kurt Angle, ad Against All Odds, entrando a far parte della coalizione di Christian. Steiner inizi\u00f2 poi un feud con Kurt Angle, dopo essergli costato il titolo ad Against All Odds. Steiner fu eliminato da Samoe Joe in un Gauntlet match dove il vincitore avrebbe affrontato il campione Christian Cage a Destination X. Proprio a Destination X, fu sconfitto da Angle in un Grudge match. A Lockdown, Steiner fu parte del team Cage che affront\u00f2 il team Angle in un Lethal Lockdown match.\nA Sacrifice, Steiner si riun\u00ec a Rick. Gli Steiner Brothers avrebbero dovuto affrontare il Team 3D in un \"dream match\" a Slammiversary, ma Scott fu sostituito da Road Warrior Animal dopo aver subito un grave trauma alla gola. Steiner torn\u00f2 in TNA il 15 luglio 2007, a Victory Road, costando a Brother Ray una sconfitta. A Bound for Glory, gli Steiner Brothers sconfissero il Team 3D in un a 2-out-of-3 Tables match. Gli Steiner continuarono poi a combattere, a Genesis, contro i Tag Team Champions Tomko e A.J. Styles, perdendo.\nScott partecip\u00f2, a Turning Point, al \u201cFeast or Fired\u201d match dove conquist\u00f2 una delle quattro valigette in palio, all'interno di una delle quali si celava il diritto di poter concorrere per il TNA World Heavyweight Championship. Il 13 dicembre, ad Impact!, Steiner sconfisse Petey Williams, B.G. James e Christopher Daniels. Dopo il match, Jim Cornette offr\u00ec a Steiner un assegno di $50,000 in cambio della sua valigetta, ma quest'ultimo si rifiut\u00f2 preferendo scambiare la sua valigetta con quella di Petey Williams, accorgendosi soltanto successivamente di aver barattato la title shot per il TNA World Heavyweight Championship con quella per l'X Division Championship. Ad Against All Odds, Steiner sconfisse Williams, vincendo entrambe le valigette, grazie all'aiuto di una sconosciuta, alta e muscolosa donna afro-americana, nota poi come Rhaka Khan. Dopo aver conquistato entrambe le title shot e aver affrontato Abyss, Steiner lanci\u00f2 una sfida contro chiunque gli si fosse parato davanti, e Petey Williams rispose all'appello. Williams perse il match dopo l'ennesima interferenza da parte della Khan, e Scott, stupito dal coraggio del wrestler, decise di prenderlo sotto la sua ala protettiva. Il 17 aprile, ad Impact!, Steiner regal\u00f2 a Williams la title shot per l'X Division Championship. Pi\u00f9 tardi, quella stessa sera, Williams sfrutt\u00f2 la title shot battendo Jay Lethal, laureandosi campione. A Sacrifice, Steiner invece non sfrutt\u00f2 al meglio la sua title shot per il TNA World Heavyweight Championship, perdendo contro Samoa Joe e infortunandosi al ginocchio. Nel marzo 2008, Steiner partecip\u00f2, nella Asistencia Asesor\u00eda y Administraci\u00f3n, all'evento Rey de Reyes (2008), dove con Ron Killings e la Legi\u00f3n Extranjera di Konnan (Electroshock e Kenzo Suzuki) sconfisse Alebrije, Charly Manson, Laredo Kid e Chavo Guerrero, Sr. Il 24 giugno, fu rivelato che Steiner aveva subito un intervento chirurgico al legamento crociato anteriore, e che sarebbe rimasto fuori dal ring per alcuni mesi.\nMain Event Mafia (2008-2009).\nSteiner ritorn\u00f2 il 30 ottobre ad Impact!, unendosi al Main Event Mafia e attaccando numerose superstar con un tubo di piombo. Il 13 novembre, sempre ad Impact!, Steiner trad\u00ec il suo protetto Petey Williams dopo che questi gli aveva chiesto spiegazioni circa la sua adesione al Main Event Mafia, e la stable subito provvide a malmenarlo nel backstage. A Genesis, Mick Foley, A.J. Styles e Brother Devon sconfissero Steiner, Booker T e Cute Kip, dopo che Foley aveva schienato Steiner in seguito a un double underhook DDT su una sedia d'acciaio. Ad Against All Odds, Steiner sconfisse Petey Williams con una Steiner ScrewDriver.\nSteiner entr\u00f2 in collisione col rientrante Samoa Joe, che minacci\u00f2 e aggred\u00ec Steiner per diverse settimane prima di fronteggiarlo una volta per tutte a Destination X. Steiner vinse il match per squalifica, ma i due continuarono a lottare al di fuori dell'arena. Steiner e Booker T formarono allora un tag team (targato Main Event Mafia) che subito mir\u00f2 alla conquista del TNA World Tag Team Championship. A Victory Road, Steiner e Booker T sconfissero i Beer Money, Inc. (James Storm e Bobby Roode), vincendo il World Tag Team Championship. A Bound for Glory, Steiner e Booker T persero il titolo in favore dei British Invasion, in un Four Way Full Metal Mayhem Tag Team match che comprendeva anche il Team 3D e i Beer Money. Nel successivo episodio di Impact!, Angle annunci\u00f2 la morte del Main Event Mafia, anche se Steiner rifiut\u00f2 di ammetterlo.\nDopo la fine del Main Event Mafia, Steiner feud\u00f2 con Bobby Lashley che sconfisse in un Falls Count Anywhere match, a Turning Point. Il mese successivo, a Final Resolution, Lashley sconfisse Steiner in un Last Man Standing Match. Il 4 febbraio 2010, il profilo di Steiner fu rimosso dal sito ufficiale della TNA. Il suo svincolamento fu confermato la settimana successiva.\nWorld Wrestling Council (2010).\nDopo la sua partenza dalla TNA, Steiner pass\u00f2 alla federazione portoricana della World Wrestling Council, debuttando a marzo in un segmento dove attacc\u00f2 l'Universal Heavyweight Champion Ray Gonz\u00e1lez. Il 3 aprile, a \"Camino a la Gloria\" 2010, lott\u00f2 nel suo primo match ufficiale, perdendo proprio contro Gonzalez in un incontro valido per l'Universal Heavyweight Championship. Tuttavia, il 24 aprile, Steiner sconfisse Gonzalez in un rematch e si laure\u00f2 nuovo campione. Il 29 maggio, Steiner fu privato del titolo dopo un match conclusosi in un \"no contest\", sempre contro Gonzalez. L'11 luglio, Gonzalez sconfisse Steiner in un match arbitrato da Ricky Banderas e valido per l'Universal Heavyweight Championship.\nRitorno in TNA (2011-2012).\nIl 12 gennaio 2011, alle registrazioni della puntata di Impact! del 27 gennaio, Steiner ritorn\u00f2 nella federazione da \"face\", salvando Kurt Angle, Matt Morgan e Crimson dai Fortune e gli Immortal. La settimana successiva, i Fortune tradirono gli Immortal e si allearono a Steiner, Angle e Crimson. Steiner lott\u00f2 nel suo primo match di ritorno il 13 febbraio, ad Against All Odds, insieme a James Storm e Bobby Roode, sconfiggendo gli Immortal Rob Terry, Gunner e Murphy in un six man tag team match, grazie alla sua \"Frankensteiner\". Steiner inizi\u00f2 poi un feud con Rob Terry, dopo che questi lo aveva attaccato, il 24 febbraio ad Impact!. La settimana successiva, Steiner sconfisse Terry in un single match. Il 24 marzo, ad Impact!, Steiner form\u00f2 un tag team con Crimson e sconfisse gli Ink Inc. (Jesse Neal e Shannon Moore) in un tag team match. Dopo il match, Moore manc\u00f2 di rispetto a Steiner e lo affront\u00f2 la settimana successiva, perdendo. Il 17 aprile, a Lockdown, Steiner e Crimson fallirono la conquista della title shot valida per il TNA World Tag Team Championship, in un four tag team Steel Cage Match vinto dagli Ink Inc. Nel successivo episodio di Impact!, Steiner turn\u00f2 \"heel\" attaccando Matt Morgan, dopo che entrambi avevano annunciato l'intenzione di concorrere per il TNA World Heavyweight Championship. Durante il loro feud, furono protagonisti di una rissa nel backstage, il 28 aprile, ad Impact!. Il 26 maggio, sempre ad Impact!, Steiner interfer\u00ec nel match tra Morgan e Jeff Jarrett, costando la sconfitta al rivale. Il 2 giugno, ancora ad Impact!, Steiner e Jarrett sconfissero Morgan ed Angle. Il 12 giugno, a Slammiversary, Morgan sconfisse Steiner in un single match che sanc\u00ec la conclusione del feud. Il 30 giugno, Steiner entr\u00f2 a far parte degli Immortal. 13 novembre, a Turning Point, Steiner e Bully Ray furono sconfitti dagli ex Immortal Mr. Anderson e Abyss in un tag team match. Dopo tre mesi di inattivit\u00e0, a marzo 2012, Steiner fu ufficialmente svincolato dalla TNA.\nCircuito indipendente (2013-2019).\nDa dicembre, Steiner \u00e8 entrato a far parte della Ring Ka King, una federazione di wrestling satellite della TNA, con base in India. Il 22 febbraio, Steiner e Abyss si sono laureati Ring Ka King Tag Team Champions. Hanno perso i titoli, il 14 aprile, in favore dei Bollywood Boyz.\nDopo il definitivo svincolamento dalla TNA, Steiner ha iniziato ad esibirsi in varie federazioni europee di wrestling in un tour europeo. Il 31 maggio, in coppia con suo fratello Rick, conquista il Preston City Wrestling Tag Team Championships per poi perderlo il giorno dopo. Il 2 giugno conquista il Dutch Pro Wrestling Heavyweight Championship. Il 23 giugno, di nuovo in coppia con suo fratello Rick, sconfigge Eddie Kingston ed Homicide all'evento House Of Hardcore II.\nIl 18 maggio 2015, \u00e8 stato annunciato il suo ingaggio presso la Global Force Wrestling, federazione di propriet\u00e0 di Jeff Jarrett.\nRitorno ad Impact Wrestling (2017-2019).\nSteiner \u00e8 tornato in TNA, nella puntata del 23 aprile 2017.\nNational Wrestling Alliance (2019-presente).\nNel dicembre 2019, fa il suo ritorno a sorpresa firmando un contratto con la NWA.\nIncidenti sul ring.\nIn un House Show della TNA del 3 giugno 2007 a San Juan, in Porto Rico, Steiner fu colpito alla gola con un calcio dal suo avversario Apolo. Dopodich\u00e9 cominci\u00f2 ad espettorare, tossendo sangue. Fu portato all'ospedale dove gli fu diagnosticato la rottura della trachea e i medici dissero che a Scott sarebbero rimaste solo 5 ore di vita. Fu quindi messo in coma per 2 giorni, mentre i dottori operavano attraverso le sue costole e il suo polmone per riparare la perdita, poi iniziarono a rimuovere il liquido dai suoi polmoni (un intervento che dur\u00f2 due settimane). Non potendo lasciare il paese con un volo di linea (le variazioni di pressione avrebbero potuto far collassare i polmoni), Rechsteiner lasci\u00f2 Porto Rico su una nave da crociera, e arriv\u00f2 negli Stati Uniti una settimana pi\u00f9 tardi.\nTitoli e riconoscimenti.\nDutch Pro Wrestling\nContinental Wrestling Association\nJim Crockett Promotions/World Championship Wrestling\nMid-Atlantic Championship Wrestling\nStars and Stripes Championship Wrestling\nNew Japan Pro-Wrestling\nPro Wrestling America\nRing Ka King\nWorld Wrestling All-Stars\nWorld Wrestling Association (Indianapolis)\nWorld Wide Wrestling Alliance\nWorld Wrestling Council\n\"Pro Wrestling Illustrated\"\nTotal Nonstop Action Wrestling\nWorld Wrestling Federation"}
{"id": "544058", "revid": "287204", "url": "https://it.wikipedia.org/wiki?curid=544058", "title": "Inagi", "text": " \u00e8 una citt\u00e0 giapponese situata nell'area metropolitana di Tokyo.\nAlla data del 2008 aveva una popolazione stimata di 81.134 abitanti e una densit\u00e0 di popolazione di 4.096,33 persone per km\u00b2. L'area totale \u00e8 di 17,97\u00a0km\u00b2.\nLa citt\u00e0 venne fondata l'11 novembre 1971."}
{"id": "544063", "revid": "339392", "url": "https://it.wikipedia.org/wiki?curid=544063", "title": "Sharaf al-D\u012bn al-T\u016bs\u012b", "text": ""}
{"id": "544065", "revid": "834", "url": "https://it.wikipedia.org/wiki?curid=544065", "title": "Monete Locali", "text": ""}
{"id": "544067", "revid": "124383654", "url": "https://it.wikipedia.org/wiki?curid=544067", "title": "Shafrir", "text": "Il Rafael Shafrir \u00e8 stato un missile a corto raggio aria-aria, con guida all'infrarosso, costruito per essere compatibile con l'arma standard della categoria il Sidewinder.\nIl missile venne sviluppato dagli israeliani a partire dal 1959 con la prima versione, denominata MK.I e venne testato a partire dal 1963 sui Mirage, ma non diede i risultati sperati. All'epoca gli israeliani erano dipendenti essenzialmente dagli aiuti militari francesi, che non avevano armi simili di propria produzione n\u00e9 il permesso di esportare i missili Sidewinder che possedevano, quindi non c'erano alternative allo sviluppo di un proprio progetto che possibilmente superasse i non pochi limiti del Sidewinder.\nNella guerra del 1967 Israele ottenne la distruzione al suolo di centinaia di aerei arabi, ma in aria i piloti israeliani dovettero cavarsela solo con i cannoni, specie quelli da 30\u00a0mm, e fu davvero una mossa militarmente azzeccata optare quindi per la distruzione delle aviazioni nemiche al suolo. In quel tempo, l'unico missile che l'aeronautica militare israeliana aveva era il Matra R.530, che non ottenne certo un successo incondizionato. Ma nel frattempo attorno al 1965 gli israeliani avevano intrapreso, per contrastare gli Atoll arabi, lo sviluppo di un nuovo missile aria-aria, si trattava di una successiva versione dello Shafrir, denominata MK.II, un'arma di calibro maggiore del Sidewinder, e teoricamente pi\u00f9 efficace che entrata in servizio nel 1969 venne utilizzata nella guerra del Kippur del 1973 nel corso della quale questi missili abbatterono 89 aerei nemici\nCome misura \"stop-gap\" era addirittura accaduto che nel periodo 1967-1968 gli israeliani riutilizzassero missili Atoll catturati in basi aeree egiziane nel Sinai, ottenendo qualche successo nelle continue battaglie aeree con i vicini arabi (dopotutto, anche l'Atoll \u00e8 \"Sidewinder-compatibile\"). Nel frattempo gli USA avevano cambiato la loro politica nei confronti di Israele fornendo armi di ogni genere, tra cui i Sidewinder.\nLo Shafrir era fondamentalmente simile al Sidewinder ma aveva un maggior diametro per meglio sistemare le componenti interne (il sensore di ricerca nel muso, la testata quasi al centro, il motore nella parte posteriore) e una maggiore compattezza e venne presto inviato alle unit\u00e0 operative ed usato con i Mirage ed altri aerei. Esso venne impiegato soprattutto nel 1973, durante la guerra del Kippur, ma i risultati che ottenne, nonostante gli sforzi per realizzarlo, non furono del tutto soddisfacenti, malgrado gli siano stati attribuiti Pk del 65-70%. Presto inizi\u00f2 lo sviluppo di nuovi missili, derivati dagli Shafrir ma molto pi\u00f9 pesanti e potenti: i Rafael Python, conosciuti, nel loro modello iniziale, come Shafrir Mk.3."}
{"id": "544070", "revid": "729019", "url": "https://it.wikipedia.org/wiki?curid=544070", "title": "Kamov Ka-25", "text": "Il Kamov Ka-25 (nome in codice NATO \"Hormone\" - ormone) \u00e8 stato un elicottero sovietico antisommergibile imbarcato su nave. \u00c8 stato il primo elicottero sovietico progettato espressamente per una applicazione militare specifica ed \u00e8 diventato il primo elicottero antisommergibile e il primo elicottero nato come elicottero da combattimento dell'URSS. Al progetto base del Ka-25 vennero in seguito applicate una larga quantit\u00e0 di modifiche per adattare il progetto iniziale a molteplici ruoli diversi.\nL'elicottero dotato di rotori coassiali, sviluppato dall'OKB Kamov sotto la direzione del capo progettista Nikolaj Il'i\u010d Kamov (in cirillico \"\u041d\u0438\u043a\u043e\u043b\u0430\u0439 \u0418\u043b\u044c\u0438\u0447 \u041a\u0430\u043c\u043e\u0432\"), fu messo in produzione nel 1965 e divent\u00f2 operativo il 2 dicembre 1971.\nSviluppo.\nNella seconda met\u00e0 degli anni cinquanta, la Marina degli Stati Uniti svilupp\u00f2 il primo sistema di missile balistico nucleare basato su sottomarini (SLBM): l'UGM-27 Polaris. La minaccia per l'Unione Sovietica presentata da questo sistema d'arma port\u00f2 allo sviluppo urgente di una pi\u00f9 potente flotta d'altura per la Voenno-Morskoj flot SSSR. Contestualmente, venne redatto dalla Aviacija Voenno-Morskogo Flota (\u0410\u0432\u0438\u0430\u0446\u0438\u044f \u0412\u043e\u0435\u043d\u043d\u043e-\u041c\u043e\u0440\u0441\u043a\u043e\u0433\u043e \u0424\u043b\u043e\u0442\u0430), l'aviazione della Marina Sovietica un requisito urgente per la realizzazione di un elicottero antisommergibile da contrapporre come antagonista realistico alla flotta sottomarina americana al posto del precedente Mil Mi-4 e incaric\u00f2 l'OKB Kamov nel 1958.\nL'OKB 938 Kamov rispose lo stesso anno con il Kamov Ka-20, un compatto elicottero a rotori controrotanti coassiali, utilizzabile sia da basi navali costiere che in grado di essere imbarcato. Il modello fu presentato al pubblico solamente in occasione della parata militare del 1961 all'aeroporto di Mosca-Tu\u0161ino e in quell'occasione gli osservatori della NATO gli assegnarono il nome in codice Harp, ma gi\u00e0 per quella data la AV-MF si era dichiarata insoddisfatta delle prestazioni in termini di autonomia e carico utile e chiese la riprogettazione che port\u00f2 al Ka-25."}
{"id": "544076", "revid": "729019", "url": "https://it.wikipedia.org/wiki?curid=544076", "title": "Kamov Ka-27", "text": "Il Kamov Ka-27 (in cirillico \u041a\u0430\u043c\u043e\u0432 \u041a\u0430-27, nome in codice NATO Helix - elica) \u00e8 un elicottero antisommergibile e antinave biturbina con rotori controrotanti a tre pale, progettato dall'OKB diretto da Nikolaj Il'i\u010d Kamov e sviluppato in Unione Sovietica agli inizi degli anni settanta. Impiegato inizialmente dalla aviazione navale Sovietica, poi divenuta aviazione navale Russa e Ucraina dopo il 1991, \u00e8 attualmente in servizio anche in Vietnam, Corea del Sud e India. Tra le varianti principali vi sono il Ka-29, elicottero da assalto e trasporto, il Ka-28, versione meno sviluppata destinata alla esportazione e il Ka-32 per impiego civile.\nInizialmente Kamov Ka-27 fu pensato per sostituire la flotta sovietica degli elicotteri Kamov Ka-25. A similitudine degli altri elicotteri Kamov, utilizza due rotori coassiali e non ha quindi necessit\u00e0 di un rotore di coda.\nUtilizzatori.\nKamov Ka-28.\n33 Kamov Ka-28 sono stati usati in altre nazioni:\nKamov Ka-31.\n8 Kamov Ka-31 sono stati costruiti per la Russia e 3 per l'India.\nKamov Ka-32.\n140 Kamov Ka-32 sono stati costruiti per l'URSS e 70 Ka-32 sono usati in altre nazioni:\nApparizioni cinematografiche.\nDue Kamov Ka-27 dipinti di nero e modificati per esigenze sceniche con pod per razzi, appaiono nel film di Martin Campbell del 1994 \"No escape\" (titolo italiano Fuga da Absolom)."}
{"id": "544081", "revid": "253269", "url": "https://it.wikipedia.org/wiki?curid=544081", "title": "Bernard Herrmann", "text": "Lavor\u00f2 con Alfred Hitchcock, Orson Welles, Fran\u00e7ois Truffaut, Brian De Palma, Martin Scorsese. \u00c8 considerato uno dei pi\u00f9 grandi compositori di colonne sonore della storia del cinema.\nBiografia.\nNato a New York il 29 giugno 1911 da una famiglia ebraica di origini russe, fu incoraggiato dal padre allo studio della musica. Inizi\u00f2 da giovane lo studio del violino e frequent\u00f2, assieme al padre, il teatro dell'opera.\nAll'et\u00e0 di tredici anni vinse un premio di 100 dollari per una composizione originale e decise definitivamente di studiare musica. Si iscrisse all'Universit\u00e0 di New York e alla Juilliard School of Music, laureandosi con ottimi voti. All'et\u00e0 di 20 anni costitu\u00ec una propria orchestra, la \"New Chamber Orchestra of New York\".\nNel 1934 assunse l'incarico di direttore della CBS Symphony Orchestra che mantenne per nove anni. Si adoper\u00f2 per introdurre nei suoi concerti lavori di compositori contemporanei fra cui Charles Ives.\nDurante gli anni della CBS conobbe Orson Welles e realizz\u00f2 per lui le musiche del programma radiofonico \"War of the Worlds\", e dei film \"Quarto potere\" (1941) e \"L'orgoglio degli Amberson\" (1942). Quest'ultimo lavoro fu affidato all'orchestrazione di altri musicisti e il risultato finale non fu gradito da Herrmann, che chiese che il suo nome venisse rimosso dai titoli del film. In questo periodo scrisse la colonna sonora per \"L'oro del demonio\" (1941), per la quale vinse l'unico Premio Oscar della sua carriera.\nLa collaborazione con Alfred Hitchcock.\nDal 1955 al 1964 Herrmann collabor\u00f2 con il regista Alfred Hitchcock, per il quale compose diverse colonne sonore, a partire da \"La congiura degli innocenti\" (1955) fino a \"Marnie\" (1964). In questo periodo fu autore delle musiche anche per \"La donna che visse due volte\" (1958), \"Intrigo internazionale\" (1959) e \"L'uomo che sapeva troppo\" (1956), che fu solo parzialmente composto da Herrmann in quanto non sono sue la canzone \"Que sera, sera (Whatever Will Be, Will Be)\", cantata da Doris Day e la cantata \"Storm Clouds\" eseguita alla Royal Albert Hall, composta da Arthur Benjamin, della quale Herrmann cur\u00f2 soltanto l'orchestrazione e la direzione d'orchestra.\nAltra celebre colonna sonora fu quella per il film \"Psyco\" (1960), nella cui partitura il compositore us\u00f2 solamente la sezione degli archi senza alcun ausilio degli strumenti a fiato. La scena della doccia, nella quale in origine non doveva esserci alcun commento musicale, resta fra le pi\u00f9 emozionanti dell'intera colonna sonora per le note agghiaccianti dei violini.\nLa collaborazione con Hitchcock termin\u00f2 quando, per la colonna sonora del film \"Il sipario strappato\" (1966), Herrmann scrisse partiture sinfoniche diverse dalle musiche jazz e pop in auge al momento e richieste dal regista. Dopo questo lavoro il compositore si trasfer\u00ec in Inghilterra e ricevette l'incarico da Fran\u00e7ois Truffaut di scrivere la colonna sonora di \"Fahrenheit 451\" (1966).\nAltre opere.\nDalla fine degli anni cinquanta alla met\u00e0 degli anni settanta, Herrmann scrisse le colonne sonore per i film di fantascienza \"Viaggio al centro della Terra\" (1959), e \"I viaggi di Gulliver\" (1960), e gli epici \"Il 7\u00ba viaggio di Sinbad\" (1958), \"L'isola misteriosa\" (1961), \"Gli Argonauti\" (1963).\nTra le ultime opere di Herrmann si ricordano \"Le due sorelle\" (1973) e \"Obsession - Complesso di colpa\" (1976) per il regista Brian De Palma, e \"Taxi Driver\" (1976) per Martin Scorsese. Herrmann mor\u00ec improvvisamente dopo l'ultima sessione di registrazione delle musiche per \"Taxi Driver\".\nUso di strumenti elettronici.\nL'uso di strumenti elettronici nelle sue partiture risale al 1948 quando scrisse \"Jennie's Theme\" per il film \"Il ritratto di Jennie\". La musica era ispirata a temi di Claude Debussy ed era eseguita con il theremin, uno strumento musicale elettronico che user\u00e0 anche nel film \"Ultimatum alla Terra\" (1951), in cui inserir\u00e0 inoltre violino elettrico, basso elettrico e chitarra elettrica, oltre che pianoforte, arpa, ottoni e percussioni.\nRiconoscimenti.\nPremio Oscar"}
{"id": "544083", "revid": "290948", "url": "https://it.wikipedia.org/wiki?curid=544083", "title": "Sabbiatrice", "text": "La sabbiatrice \u00e8 una macchina che, grazie all'azione dell'aria compressa, lancia microsfere metalliche contro oggetti, generalmente metallici o di pietra, al fine di lucidarli o eliminare materiale in superficie.\n\u00c8 inoltre utilizzata per i lavori di restauro di edifici, con lo scopo di pulire le vecchie travi di legno o elementi in pietra o marmo.\nDescrizione.\nLa sabbiatrice a getto libero \u00e8 alimentata ad aria compressa ed \u00e8 composta da:\nPrincipio di funzionamento.\nL'abrasivo viene collocato nel serbatoio. La quantit\u00e0 viene dosata per mezzo di una apposita valvola di regolazione che consente una opportuna miscela con l'aria compressa. \nLa miscela abrasivo+aria, viene spinta attraverso il tubo per abrasivo. Quindi fuoriesce dall'ugello di sabbiatura dove subisce un'accelerazione che consente alla miscela di raggiungere ad altissima velocit\u00e0 la superficie da trattare. \nSe si lavora a una pressione di 7 bar, la velocit\u00e0 di uscita dall'ugello \u00e8 di circa 80 m/s.\nApplicazioni.\nLa sabbiatura consente di lavorare con un alto rendimento in quanto, a seconda della potenza del compressore, \u00e8 possibile eiettare contro la superficie da trattare, dai 100 ai 600 kg/ora di abrasivo tipo sabbia silicea.\nPer lavori di bricolage, esistono dispositivi opzionali in dotazione alle macchine idropulitrici per mezzo dei quali \u00e8 possibile eseguire la sabbiatura utilizzando l'acqua come elemento veicolante della sabbia. Tali dispositivi sono costituiti da uno speciale ugello dotato di un raccordo al quale \u00e8 collegato un semplice tubo flessibile da immergere nel secchio contenente la sabbia. Nel caso si usi sabbia comune \u00e8 opportuno avere l'accortezza di setacciarla preventivamente per evitare il rischio che eventuali granuli sovradimensionati otturino l'ugello. \u00c8 inoltre consigliabile assicurarsi che la sabbia sia perfettamente asciutta: infatti la depressione atmosferica creata dal getto d'acqua aspirante la sabbia abbassa notevolmente la temperatura in prossimit\u00e0 dell'ugello, pertanto \u00e8 sufficiente un lievissimo grado di umidit\u00e0 della sabbia per creare nella stessa grumi umidi che lo intaserebbero in breve tempo.\nSicurezza.\nLa potenza della sabbiatrice genera un potenziale pericolo per l'operatore e per l'ambiente circostante se usato senza le dovute precauzioni."}
{"id": "544084", "revid": "48479", "url": "https://it.wikipedia.org/wiki?curid=544084", "title": "Lao Tse", "text": ""}
{"id": "544085", "revid": "48479", "url": "https://it.wikipedia.org/wiki?curid=544085", "title": "Lao Tzi", "text": ""}
{"id": "544086", "revid": "547034", "url": "https://it.wikipedia.org/wiki?curid=544086", "title": "Giuramento militare", "text": "Il giuramento militare \u00e8 un atto solenne con il quale un militare appartenente alle forze armate promette dovere di fedelt\u00e0 e rispetto alle istituzioni di uno Stato.\nCaratteristiche generali.\nGeneralmente, esso \u00e8 previsto per legge; tale atto rappresenta per i soldati di tutte le forze armate il momento pi\u00f9 importante della loro vita militare. Si pone come un giuramento di fedelt\u00e0, col quale un militare si impegna ad agire con dedizione e rispetto alle istituzioni. Viene celebrato in modo solenne dal comandante dei militari assegnatigli, avente la qualifica di comandante di corpo, con la partecipazione di rappresentanze dei quadri del reparto e, per le cerimonie di giuramento collettivo, di autorit\u00e0 e invitati dei giurandi.\nNel mondo.\nCitt\u00e0 del Vaticano.\nSono tenute a prestare giuramento le reclute della guardia svizzera pontificia. Il testo del giuramento \u00e8 il seguente:\nGermania.\nIl \"\"Reichswehreid\" venne adottato nel 1919 dopo la proclamazione della Repubblica di Weimar, come giuramento del \"Reichswehr\". Dopo la presa del potere da parte di Adolf Hitler venne cambiato in \"F\u00fchrereid\", sino alla fine della seconda guerra mondiale.\nItalia.\nDurante il ventennio fascista, il \"giuramento al Re\", secondo il regolamento di disciplina militare ai sensi del regio decreto 24 giugno 1929 era il seguente:\n Il 13 giugno 1946, in seguito ai risultati del referendum istituzionale del 2 giugno, Umberto II di Savoia dichiar\u00f2 sciolti dal giuramento di fedelt\u00e0 al Re tutti coloro che lo hanno prestato. Dalla nascita della Repubblica Italiana al 1978 il giuramento fu regolamentato dalla legge 23 dicembre 1946, n. 478. la formula fu fissata dall'art. 2 della legge 11 luglio 1978, n. 382; successivamente l'art. 6 del regolamento di disciplina militare emanato con D.P.R. 18 luglio 1986, n. 545 ne prescriveva una forma solenne, alla presenza della bandiera e del comandante di corpo; il regolamento elencava poi i doveri che i militari assumono con il proprio giuramento, nonch\u00e9 ne affermava la validit\u00e0 solo se al cospetto della bandiera della Repubblica (solitamente la bandiera di guerra o bandiera d'Istituto) e del comandante di corpo dei militari interessati alla cerimonia. \nAttualmente la disciplina \u00e8 contenuta nel codice dell'ordinamento militare agli artt. 621 e 627, e la formula \u00e8 prevista dall'art. 575 del d.lgs. 15 marzo 2010, n. 90; \u00e8 unica per tutti i cittadini italiani che rivestono lo status di militare, recita:\nIl giuramento militare pu\u00f2 essere di due tipologie:\nRiguardo alle prescrizioni previste, il \"Regolamento per la Disciplina delle Uniformi\", pubblicato dallo Stato Maggiore della Difesa (SMD-G-010) prevede all'allegato A, quali uniformi indossare durante la cerimonia di giuramento. Altre previsioni di carattere generale sull'organizzazione dell'evento sono contenute nel \"Regolamento per il Servizio Territoriale e di Presidio\" anch'esso pubblicato a cura dello Stato Maggiore della Difesa. Dopo formale sottoscrizione dell'atto, a pena di nullit\u00e0, va applicata marca da bollo."}
{"id": "544088", "revid": "48479", "url": "https://it.wikipedia.org/wiki?curid=544088", "title": "Lao Tsi", "text": ""}
{"id": "544089", "revid": "74801", "url": "https://it.wikipedia.org/wiki?curid=544089", "title": "Bedfordshire", "text": "Il Bedfordshire (pronuncia o , abbreviato Beds.) \u00e8 una contea dell'Inghilterra orientale.\nGeografia fisica.\nLa contea confina a nord-ovest con il Northamptonshire, a est con il Cambridgeshire, a sud-est ed a sud con l'Hertfordshire, a sud-ovest con il Buckinghamshire ed a ovest con il borough di Milton Keynes che fa parte del Buckinghamshire.\nIl territorio \u00e8 pianeggiante e drenato dal fiume Great Ouse e dai suoi affluenti. Solo nel settore sud-occidentale presenta un andamento ondulato e collinoso nell'estremo sud in corrispondenza delle colline Chilterns. \u00c8 qui che il territorio raggiunge la massima altezza con i 243 metri delle \"Dunstable Downs\". Poco lontane sono situate le citt\u00e0 di Dunstable e di Luton. Quest'ultima ospita il quarto aeroporto di Londra da cui dista circa 50\u00a0km. Il capoluogo di contea \u00e8 la citt\u00e0 di Bedford, posta sul Great Ouse al centro della contea. Altro centro importante nel sud della contea \u00e8 Leighton Buzzard sul Grand Union Canal.\nGeografia antropica.\nSuddivisioni amministrative.\nLa contea \u00e8 divisa in tre autorit\u00e0 unitarie:\"Bedford\", \"Central Bedfordshire\" e \"Luton\", che ne fanno parte solo per funzioni cerimoniali. Luton \u00e8 un distretto unitario dal 1997, mentre il Central Bedfordshire \u00e8 stato istituito nel 2009 dai precedenti distretti del Mid Bedfordshire e South Bedfordshire.\nDistretti.\nLa contea \u00e8 divisa in 3 autorit\u00e0 unitarie:"}
{"id": "544104", "revid": "123428436", "url": "https://it.wikipedia.org/wiki?curid=544104", "title": "Conto economico", "text": "Il conto economico, nell'economia aziendale, \u00e8 uno dei documenti che compone, insieme allo stato patrimoniale, al rendiconto finanziario e alla nota integrativa, il bilancio d'esercizio di un'impresa. Il conto economico, in particolare, evidenzia il risultato economico d'esercizio del periodo di riferimento del bilancio (\"utile o perdita d'esercizio\").\nIn Italia.\nIl conto economico \u00e8 normato principalmente nel Codice civile, agli articoli 2423 e 2425, in cui si evidenzia rispettivamente che \u00e8 un documento obbligatorio, redatto dagli amministratori, e le voci che lo compongono. Per la sua redazione si fa anche riferimento ai principi contabili italiani, in particolare all'OIC 12.&lt;br&gt;\nIl CE ha una struttura a forma scalare e una classificazione dei costi per natura (invece che per destinazione). \u00c8 formato da quattro sezioni (individuate con le prime lettere dell'alfabeto), pi\u00f9 alcune voci che illustrano il risultato d'esercizio, ante e dopo le imposte.\nSezioni che compongono il conto economico:\nPrecedentemente ai bilanci con data di inizio al 1\u00ba gennaio 2016, il conto economico aveva un'ulteriore sezione, la E) Proventi ed oneri straordinari, eliminata, insieme ad altre modifiche sul bilancio d'esercizio, con il d. lgs 139/2015.\nContenuto dettagliato.\nA) Valore della produzione&lt;br&gt;\n1) ricavi delle vendite e delle prestazioni&lt;br&gt;\n2) variazioni delle rimanenze di prodotti in corso di lavorazione, semilavorati e finiti&lt;br&gt;\n3) variazioni dei lavori in corso su ordinazione&lt;br&gt;\n4) incrementi di immobilizzazioni per lavori interni&lt;br&gt;\n5) altri ricavi e proventi, con separata indicazione dei contributi in conto esercizio&lt;br&gt;\nTotale A)&lt;br&gt;\nB) Costi della produzione&lt;br&gt;\n6) per materie prime, sussidiarie, di consumo e merci&lt;br&gt;\n7) per servizi&lt;br&gt;\n8) per godimento di beni di terzi&lt;br&gt;\n9) per il personale&lt;br&gt;\na) salari e stipendi&lt;br&gt;\nb) oneri sociali&lt;br&gt;\nc) trattamento di fine rapporto&lt;br&gt;\nd) trattamento di quiescenza e simili&lt;br&gt;\ne) altri costi&lt;br&gt;\n10) ammortamenti e svalutazioni&lt;br&gt;\na) ammortamento delle immobilizzazioni immateriali&lt;br&gt;\nb) ammortamento delle immobilizzazioni materiali&lt;br&gt;\nc) altre svalutazioni delle immobilizzazioni&lt;br&gt;\nd) svalutazioni dei crediti compresi nell'attivo circolante e delle disponibilit\u00e0 liquide&lt;br&gt;\n11) variazioni delle rimanenze di materie prime, sussidiarie, di consumo e merci&lt;br&gt;\n12) accantonamenti per rischi&lt;br&gt;\n13) altri accantonamenti&lt;br&gt;\n14) oneri diversi di gestione&lt;br&gt;\nTotale B)&lt;br&gt;\nDifferenza tra valore e costi della produzione (A-B)&lt;br&gt;\nC) Proventi e oneri finanziari&lt;br&gt;\n15) proventi da partecipazioni, con separata indicazione di quelli relativi ad imprese controllate e collegate e di quelli relativi a controllanti e a imprese sottoposte al controllo di queste ultime&lt;br&gt;\n16) altri proventi finanziari&lt;br&gt;\na) da crediti iscritti nelle immobilizzazioni, con separata indicazione di quelli da imprese controllate e collegate, di quelli da controllanti e da imprese sottoposte al controllo di queste ultime&lt;br&gt;\nb) da titoli iscritti nelle immobilizzazioni che non costituiscono partecipazioni&lt;br&gt;\nc) da titoli iscritti nell'attivo circolante che non costituiscono partecipazioni&lt;br&gt;\nd) proventi diversi dai precedenti, con separata indicazione di quelli da imprese controllate e collegate, di quelli da controllanti e da imprese sottoposte al controllo di queste ultime&lt;br&gt;\n17) interessi e altri oneri finanziari, con separata indicazione di quelli verso imprese controllate e collegate e verso controllanti&lt;br&gt;\n17-bis) utili e perdite su cambi&lt;br&gt;\nTotale (15 + 16 - 17 +- 17-bis)&lt;br&gt;\nD) Rettifiche di valore di attivit\u00e0 finanziarie&lt;br&gt;\n18) rivalutazioni&lt;br&gt;\na) di partecipazioni&lt;br&gt;\nb) di immobilizzazioni finanziarie che non costituiscono partecipazioni&lt;br&gt;\nc) di titoli iscritti nell'attivo circolante che non costituiscono partecipazioni&lt;br&gt;\nd) di strumenti finanziari derivati&lt;br&gt;\n19) svalutazioni&lt;br&gt;\na) di partecipazioni&lt;br&gt;\nb) di immobilizzazioni finanziarie che non costituiscono partecipazioni&lt;br&gt;\nc) di titoli iscritti nell'attivo circolante che non costituiscono partecipazioni&lt;br&gt;\nd) di strumenti finanziari derivati&lt;br&gt;\nTotale delle rettifiche (18 - 19)&lt;br&gt;\nRisultato prima delle imposte (A - B +- C +- D)&lt;br&gt;\n20) imposte sul reddito dell'esercizio, correnti, differite e anticipate&lt;br&gt;\n21) utile (perdite) dell'esercizio\nPrincipi contabili internazionali.\nIl conto economico \u00e8 previsto anche per i principi contabili internazionali, ma in una forma diversa rispetto a quello italiano. lo IAS 1 prevede due possibili forme:\nLa classificazione dei costi pu\u00f2 avvenire per natura o per funzione, in quest'ultimo caso vanno classificate per natura le voci relative all'ammortamento, svalutazioni e personale.\nLe diverse gestioni.\nLa forma scalare consente di esporre risultati parziali progressivi, che evidenziano come si \u00e8 formato il reddito d'esercizio e che indicano il contributo delle varie aree di gestione alla sua formazione; \u00e8 da notare che \"gestione accessoria\", \"gestione finanziaria\" e \"gestione straordinaria\" formano insieme la \"gestione non caratteristica\":\nGestione caratteristica (tipica).\nComprende i ricavi e i costi della gestione tipica dell'azienda, \u00e8 l'attivit\u00e0 volta a realizzare l'oggetto dell'impresa, dalla \nquale scaturisce il risultato operativo. In primo luogo, si considerano i ricavi per vendite o prestazioni di servizi, ai quali vanno sottratti i costi di produzione e le spese commerciali, amministrative e generali.\nGestione accessoria.\nRientrano nell'ambito della gestione extra-caratteristica tutti i fenomeni e tutte le operazioni (e quindi gli oneri e i proventi) estranee alla gestione tipica (marginale) ma che si verificano e si svolgono con continuit\u00e0 nel corso dell'esercizio (periodo amministrativo).\nGestione finanziaria.\n\u00c8 l'attivit\u00e0 di gestione volta al reperimento dei mezzi finanziari necessari all'attivit\u00e0 d'impresa e all'impiego delle risorse eccedenti. In particolare, la direzione finanziaria deve, attraverso la gestione dei flussi di entrata e di uscita, essere in grado di assicurare la liquidit\u00e0 aziendale evitando una sottocapitalizzazione dell'azienda, ossia evitando un eccessivo indebitamento.\nGestione straordinaria.\nAbolita con il D. Lgs. 139 del 18 agosto 2015,\nI punti E.20 e E.21. del Conto Economico sono stati aboliti in quanto i nuovi schemi sono ispirati ad una riclassificazione basata sulla natura del bene o del servizio e comunque sul principio che tutti i fatti accaduti incidono sull'esercizio dell'impresa.\nLe voci relative alla gestione straordinaria quali le plusvalenze, le minusvalenze, le sopravvenienze e le insussistenze sono iscritte nei conti \"Oneri Vari\" e \"Proventi vari\" del Conto Economico a secondo che siano componenti negative o componenti positive di reddito.\nRiclassificazione del conto economico.\nPer un'analisi di carattere finanziario, i documenti che compongono il bilancio possono essere riclassificati, a seconda delle necessit\u00e0 di studio, in particolare per calcolare alcuni indici di bilancio.\nEsistono diversi tipi di riclassificazione del conto economico, tra cui:"}
{"id": "544107", "revid": "339392", "url": "https://it.wikipedia.org/wiki?curid=544107", "title": "I Ging", "text": ""}
{"id": "544108", "revid": "339392", "url": "https://it.wikipedia.org/wiki?curid=544108", "title": "Yi Jing", "text": ""}
{"id": "544109", "revid": "339392", "url": "https://it.wikipedia.org/wiki?curid=544109", "title": "I Jing", "text": ""}
{"id": "544110", "revid": "339392", "url": "https://it.wikipedia.org/wiki?curid=544110", "title": "Zhou Yi", "text": ""}
{"id": "544112", "revid": "339392", "url": "https://it.wikipedia.org/wiki?curid=544112", "title": "Yi Ching", "text": ""}
{"id": "544113", "revid": "339392", "url": "https://it.wikipedia.org/wiki?curid=544113", "title": "Libro dei mutamenti", "text": ""}
{"id": "544114", "revid": "339392", "url": "https://it.wikipedia.org/wiki?curid=544114", "title": "I Tjing", "text": ""}
{"id": "544115", "revid": "438678", "url": "https://it.wikipedia.org/wiki?curid=544115", "title": "Algoritmo in loco", "text": "In informatica un algoritmo si dice in loco oppure in place quando \u00e8 in grado di trasformare una struttura dati utilizzando soltanto un piccolo e costante spazio di memoria extra. I dati in ingresso sono solitamente sovrascritti con il risultato prodotto durante l'esecuzione dell'algoritmo.\nUn algoritmo \u00e8 a volte chiamato in modo informale in loco quando sovrascrive i suoi input con i suoi output. In realt\u00e0 questo non \u00e8 sufficiente (come dimostra il caso del quicksort) n\u00e9 \u00e8 necessario; la quantit\u00e0 di spazio occupato dall'output potrebbe essere costante, oppure potrebbe non essere nemmeno quantificabile, per esempio nel caso di output su stream. D'altro canto a volte potrebbe essere pi\u00f9 pratico quantificare lo spazio occupato dai risultati in output e determinare se l'algoritmo \u00e8 definibile come in loco, come si vede nell'esempio di rovesciamento sottostante.\nGli algoritmi in loco sono pi\u00f9 efficienti in termini di memoria e, spesso, anche in termini di CPU, rispetto alle controparti non in loco e tendono quindi ad essere preferiti rispetto a questi ultimi.\nEsempio.\nSupponiamo di dover rovesciare un array di \"n\" elementi. Questo \u00e8 un modo semplice:\nSfortunatamente questo richiede O(\"n\") spazio per creare \"b\" e l'allocazione \u00e8 anche spesso un'operazione lenta. Se nel seguito del programma non abbiamo pi\u00f9 necessit\u00e0 di conservare \"a\" possiamo sovrascriverlo con il suo rovescio utilizzando un algoritmo in loco:\nAlcuni algoritmi in loco.\nEcco una serie di algoritmi di ordinamento che operano in loco:"}
{"id": "544116", "revid": "124123", "url": "https://it.wikipedia.org/wiki?curid=544116", "title": "Sharaf al-D\u012bn al-Muzaffar al-\u1e6c\u016bs\u012b", "text": "Il suo trattato sulle equazioni cubiche, che poneva le basi dello studio delle curve tramite equazioni, rappresenta un contributo fondamentale alla fondazione della geometria algebrica. Continu\u00f2 la strada di Omar Khayyam, un altro grande poeta, matematico e studioso di algebra, che nacque nel 1048.\nLa vita.\nSharaf al-D\u012bn al-Mu\u1e93affar al-\u1e6c\u016bs\u012b continu\u00f2 la strada di Omar Khayyam, un altro grande poeta, matematico e studioso di algebra, che nacque nel 1048.\nAl-\u1e6c\u016bs\u012b si trasfer\u00ec a Damasco in Siria, quando i Turchi Selgiuchidi la conquistarono nel 1154 e la resero la capitale del loro vasto impero.\nSuccessivamente si trasfer\u00ec ad Aleppo, seconda citt\u00e0 della Siria dove rimase per almeno tre anni insegnando vari argomenti matematici tra cui la teoria dei numeri, le effemeridi e l'astrologia.\nIn seguito si pensa che al-\u1e6c\u016bs\u012b si sia recato a Mosul dove istru\u00ec il suo pupillo Kamal al-Din ibn Yunus, che a sua volta divenne l'insegnante di Na\u1e63\u012br al-D\u012bn al-\u1e6c\u016bs\u012b, uno dei pi\u00f9 famosi studiosi musulmani. In quel periodo la fama di al-Tusi come insegnante crebbe a tal punto che molti affrontavano lunghi viaggi sperando di diventare suoi studenti.\nQuando Saladino conquist\u00f2 Damasco nel 1174, al-\u1e6c\u016bs\u012b lasci\u00f2 Mosul e ritorn\u00f2 in Iran. Insegn\u00f2 a Baghdad sino alla fine dei suoi giorni e fu in questo periodo che scrisse il suo famoso lavoro sull'algebra.\nLe opere.\nAlcune opere di al-\u1e6c\u016bs\u012b sono ritenute importanti per lo sviluppo della Matematica. La pi\u00f9 importante \u00e8 descritta dallo storico Sarton. come un trattato sull'algebra scritto nel 1209.\nQuesto trattato sulle equazioni cubiche, che pone le basi dello studio delle curve tramite equazioni, rappresenta un contributo fondamentale alla fondazione della geometria algebrica.\nNel trattato al-\u1e6c\u016bs\u012b classifica le equazioni di grado al pi\u00f9 tre in 25 tipi differenti. Innanzi tutto discute i 12 tipi di equazioni di grado al pi\u00f9 due. Quindi rivolge l'attenzione agli otto tipi di equazioni cubiche che hanno sempre una soluzione positiva, quindi ai cinque tipi che possono non averla.\nDi seguito viene illustrato, in linguaggio moderno, il metodo impiegato da al-\u1e6c\u016bs\u012b per la risoluzione di equazioni del tipo formula_1. Innanzitutto al-\u1e6c\u016bs\u012b osserva che se t \u00e8 una soluzione dell'equazione, dall'essere a positivo, segue che formula_2 e quindi formula_3. \nSuccessivamente al-\u1e6c\u016bs\u012b nota che formula_4, trova che il massimo della funzione formula_5 si ha per formula_6 a cui corrisponde il valore di formula_7.\nQuindi l'equazione formula_4, ha almeno una radice positiva se formula_9.\nossia se \nformula_10,\ndove D \u00e8 il discriminante dell'equazione.\nNella risoluzione delle equazioni cubiche al-Tusi fa uso della derivata di una funzione senza dichiararlo. Sull'origine dell'uso implicito della derivata si rimanda alla lettura dei testi contenuti nella bibliografia.\nAl-Tusi si dedic\u00f2 al metodo per approssimare le radici di un'equazione cubica, oggi noto come metodo di Ruffini-Horner. Nonostante questo metodo sia stato usato dai precedenti matematici arabi per trovare le approssimazioni della radice n-esima di un numero intero, Al-Tusi fu il primo che si conosca ad applicare il metodo per risolvere le equazioni generali di questo tipo.\nUn'altra importante opera di al-Tusi fu l'invenzione dell'astrolabio lineare.\nGli \u00e8 stato dedicato un asteroide, 7058 Al-\u1e6c\u016bs\u012b."}
{"id": "544117", "revid": "339392", "url": "https://it.wikipedia.org/wiki?curid=544117", "title": "Zhuang Tze", "text": ""}
{"id": "544125", "revid": "365417", "url": "https://it.wikipedia.org/wiki?curid=544125", "title": "Heavy metal (disambigua)", "text": ""}
{"id": "544127", "revid": "124814974", "url": "https://it.wikipedia.org/wiki?curid=544127", "title": "Athl\u012btik\u012b En\u014dsis K\u014dnstantinoupole\u014ds", "text": "LAthl\u012btik\u012b En\u014dsis K\u014dnstantinoupole\u014ds (, \"Unione sportiva di Costantinopoli\"), internazionalmente conosciuta come AEK o, impropriamente, AEK Atene, \u00e8 una societ\u00e0 polisportiva greca di Atene, con sede nel sobborgo di Nea Filadelfia. Il club \u00e8 preminentemente noto per la sua sezione di pallacanestro e per quella calcistica. Quest'ultima milita nella massima divisione del campionato greco, cui ha partecipato dalla sua fondazione e da cui \u00e8 retrocessa una sola volta, nel 2012-2013.\nFondato nel 1924 da rifugiati greci provenienti da Costantinopoli dopo la guerra greco-turca, il club fa parte, insieme alle rivali e , del gruppo di squadre di calcio pi\u00f9 titolate del paese. In particolare l'AEK ha vinto 12 campionati di massima serie, 15 coppe, 2 supercoppe nazionali e una Coppa di Lega, per un totale di 30 trofei nazionali.\nL'emblema del club, un'aquila a due teste, \u00e8 quello dei Paleologi, ultima dinastia a regnare sull'impero bizantino di cui Costantinopoli (oggi la turca Istanbul) era capitale.\nNelle competizioni europee vanta come miglior risultato la semifinale di Coppa UEFA 1976-1977, nella quale fu eliminata dalla .\nSi tratta a tutt'oggi del miglior risultato per una squadra greca nella competizione. Fu inoltre il primo club greco a partecipare alla UEFA Champions League, prendendo parte alla prima edizione del torneo, nel 1992-93. In Coppa dei Campioni il miglior risultato sono i quarti di finale, raggiunti nel 1968-69.\nAnche in Coppa delle Coppe l'AEK ha raggiunto due volte i quarti di finale, nel 1996-97 e nel 1997-98.\nStoria.\nOrigini.\nIl club fu fondato il 13 aprile 1924 ad Atene da alcuni rifugiati greci fuggiti da Costantinopoli a seguito della guerra greco-turca del 1919-22.\nIl gruppo di esuli si riun\u00ec nel negozio di articoli sportivi di Emilios e Menelaos Ionas e fond\u00f2 l'AEK con il proposito di dare un luogo di ritrovo dove esercitare lo sport e lo studio alle centinaia di immigrati (precipuamente da Costantinopoli, nome greco di Istanbul, e dall'Anatolia) stabilitisi nei sobborghi di Atene (Nea Filadelfia, Nea Ionia, Nea Chalkidona, Nea Smyrn\u012b).\nIl primo incontro calcistico del neonato club fu una vittoria 2-0 contro l'Aias Athinon.\nLa popolarit\u00e0 della neonata squadra di calcio crebbe velocemente negli anni venti, oscurando quella di altri club fondati da immigrati greci provenienti dall'Asia minore, come il Panionios e l'Apollon Smirne. Non possedendo un campo, l'AEK giocava le sue partite in diversi impianti intorno ad Atene. Il primo presidente della societ\u00e0, Konstantinos Spanoudis (1871-1941), un giornalista vicino all'allora Primo Ministro greco Eleutherios Venizelos, fece una petizione al governo affinch\u00e9 mettesse a disposizione un terreno atto alla costruzione di un nuovo stadio. Nel 1926 venne donato al club un terreno, un tempo destinato ad ospitare rifugiati, nei pressi di Nea Filadelfia. I membri dell'AEK iniziarono ad utilizzare quel terreno per gli allenamenti e gi\u00e0 nel 1930 la propriet\u00e0 pass\u00f2 al club. Venizelos approv\u00f2 presto un progetto per la costruzione di quello che sarebbe stato l'impianto casalingo dell'AEK per oltre 70 anni, lo Stadio Nikos Goumas. La prima gara giocata nel nuovo stadio, nel novembre 1930, fu un'amichevole contro l'Olympiakos terminata 2-2.\nNel 1928 Panathinaikos, Olympiakos e AEK avevano intrapreso una disputa con la federazione calcistica nazionale (nata nel 1926), decidendo di ritirarsi dal campionato regionale ateniese e di formare un'alleanza detta \"Podosfairikes Omades Kentrou\" (POK). Durante il periodo della controversia, la POK organizzava amichevoli tra le squadre a essa aderenti e diverse squadre europee. Nel 1929 comunque la disputa si risolse con il ritorno dell'AEK e delle altre squadre nella Federcalcio greca e la nascita del campionato nazionale.\n1930-1959.\nNel 1931-1932 l'AEK vinse la sua prima Coppa di Grecia, sconfiggendo l' per 5-3 nella finale. Fra i giocatori di quella squadra vi erano Kostas Negrepontis, Kleanthis Maropoulos, Tryfon Tzanetis, Michalis Delavinias, Giorgos Mageiras e Spyros Sklavounos. I successi degli anni trenta giunsero al culmine con il primo \"double\" campionato-coppa del 1938-1939.\nSotto la guida dell'allenatore Kostas Negrepontis, ex-giocatore del club, l'AEK vinse nuovamente il campionato nel 1939-1940. Sotto la guida dell'inglese Jack Bimby, il gruppo dell'AEK, formato da giocatori esperti come Maropoulos, Tzanetis, Delavinias e Mageiras, uniti a giovani come Kostas Poulis, Giorgos Goulios, e Pavlos Emmanoualidis, conquist\u00f2 la Coppa di Grecia negli anni 1949 e 1950, battendo rispettivamente il Panathinaikos per 2-1 e l'Aris per 4-0.\nL'AEK vinse anche il campionato regionale ateniese del 1950; tuttavia gli spareggi per il titolo panellenico non vennero disputati, dal momento che molti giocatori erano impegnati in un ritiro di lunga durata con la Nazionale greca.\nI primi anni cinquanta videro la nascita di un'altra generazione di ottimi giocatori come Giann\u012bs Kanak\u012bs, Andreas Stamatiadis ed il portiere Stelios Serafeidis, i quali, insieme ai gi\u00e0 citati Poulis ed Emmanoualidis, nel 1955-1956 portarono l'AEK ad un'altra vittoria della coppa nazionale, ottenuta battendo l'Olympiakos 2-1 in finale. Il 1957 fu l'anno del debutto di uno dei pi\u00f9 grandi attaccanti greci dell'epoca, K\u014dstas Nestorid\u012bs. Giunto dal Panionios nel 1956, Nestoridis fu costretto a saltare tutta la stagione a causa di una disputa tra i due club, relativa al suo trasferimento. Nel 1957-1958 e nel 1958-1959 vinse il titolo di capocannoniere del campionato, anche se ci\u00f2 non fu sufficiente per dare all'AEK alcun titolo.\n1960-1979.\nCon Kostas Nestoridis centravanti fisso della squadra anche nei primi anni sessanta (miglior cannoniere del campionato dal 1957-1958 al 1962-1963) e con l'acquisto, nel 1962, di un'altra punta, D\u012bm\u012btrios Papa\u00ef\u014dannou (che diventer\u00e0 recordman di presenze e reti nel club), l'AEK torn\u00f2 alla vittoria in campionato nella stagione 1962-1963. Noto con il diminutivo di \"Mimis\", Papaioannou fu l'autore delle due reti che, nella gara di spareggio contro il Panathinaikos, valida per il titolo, portarono il risultato sul 3-3. L'AEK conquist\u00f2 cos\u00ec il suo primo campionato del dopoguerra grazie alla miglior media realizzativa. Guidata dall'ungherese Jen\u0151 Csaknady, la squadra campione poteva contare sui veterani Nestoridis, Serafeidis e Stamatiadis, ma anche su Alekos Sofianidis, Stelios Skevofilakas, Giorgios Petridis, Manolis Kanellopoulos, e Miltos Papapostolou.\nA questo titolo di campionato si aggiunsero, negli anni successivi (1963-1964 e 1965-1966), due vittorie nella coppa nazionale. Con il ritorno di Csaknady sulla panchina della squadra, nel 1968 e con alcuni ottimi giocatori come Kostas Nikolaidis, Giorgos Karafeskos, Panagiotis Ventouris, Fotis Balopoulos, Spyros Pomonis, Alekos Iordanou, Nikos Stathopoulos e Andreas Papaemmanouil, l'AEK vinse nuovamente il campionato, dopo soli cinque anni e con relativa facilit\u00e0, diventando, l'anno successivo, la prima squadra ellenica in grado di raggiungere i quarti di finale della Coppa dei Campioni.\nGli arrivi del portiere Stelios Konstantinidis e di Apostolos Toskas rinforzarono la squadra, che pot\u00e9 cos\u00ec vincere nuovamente il campionato, quinto della sua storia, nel 1970-1971. Nello stesso anno l'AEK conquist\u00f2 anche il trofeo non ufficiale della supercoppa, battendo 4-2 ai rigori l'Olympiakos dopo che l'andata, al Pireo, era terminata 2-2 e il ritorno a Nea Filadelfia 1-1.\nNel 1974, Loukas Barlos prese la presidenza della societ\u00e0 e, con l'aiuto del tecnico cecoslovacco Franti\u0161ek Fadrhonc, costru\u00ec una delle migliori squadre nella storia dell'AEK. Il \"periodo d'oro\" sotto la gestione Barlos vide l'arrivo di alcuni giocatori ritenuti tra i migliori ad aver vestito la maglia giallo-nera. Chr\u012bstos Ardizoglou, Gi\u014drgos Dedes, Giorgios Skrekis, i tedeschi Walter Wagner e Timo Zahnleiter, Dionysis Tsamis, Pantelis Nikolaou, Petros Ravous\u012bs, il serbo Du\u0161an Bajevi\u0107, Tak\u012bs Nikoloud\u012bs, Stefanos Theodoridis, Christos Itzoglou e Nikos Christidis, furono alcuni giocatori che contribuirono a rendere la squadra una delle migliori dell'epoca anche in campo europeo.\nCapitanato da Mimis Papaioannou, l'AEK della stagione 1976-1977 raggiunse le semifinali di Coppa UEFA, prima squadra greca a riuscirvi. Dopo aver sconfitto la Dinamo Mosca (Unione Sovietica) 2-0, il Derby County (Inghilterra) 2-0 e 3-2, la Stella Rossa (Jugoslavia) 2-0 e il Queens Park Rangers (Inghilterra) 3-0 e 7-6 ai rigori, l'AEK dovette arrendersi in semifinale alla Juventus, squadra che allora dominava in Italia. La Juventus vinse poi quella coppa, primo trofeo europeo della sua storia.\nFu proprio a met\u00e0 degli anni settanta che l'AEK mise sotto contratto uno dei migliori attaccanti greci, Thomas Mavros. Parte della squadra che aveva raggiunto le semifinali di Coppa UEFA, esplose in modo definitivo negli anni successivi: aggiudicandosi il titolo di miglior realizzatore del campionato nel 1977-1978 e nel 1978-1979, con 22 e 31 reti rispettivamente, diede un contributo decisivo agli ateniesi, che centrarono nel 1978 il \"double\" campionato-coppa. L'arrivo dal Panathinaikos di Dimitris Domazos e di K\u014dstas Eleutherak\u012bs permise all'AEK di chiudere il decennio pi\u00f9 vincente della sua storia con un altro campionato vinto nel 1978-1979.\nCon alla presidenza Loukas Barlos, lo Stadio Nikos Goumas venne finalmente completato con l'aggiunta della tribuna coperta, attuale sede del principale gruppo di tifosi dell'AEK, l\"Original 21\". Una nuova generazione di campioni, provenienti dalle giovanili della squadra, fece il suo debutto in questo periodo: Stelios Man\u014dlas, Spyros Ekonomopoulos, Vangelis Vlachos e Lysandros Ge\u014drgaml\u012bs.\n1980-1999.\nCon l'arrivo del nuovo presidente Michalis Arkadis e dell'allenatore austriaco Helmut Senekowitsch, l'AEK vinse la Coppa di Grecia 1982-1983, battendo il per 2-0 nello stadio Olimpico di Atene, appena inaugurato. Thomas Mavros e lo storico capitano Vangelis Vlachos furono i marcatori.\nNello stesso periodo la societ\u00e0 dava la caccia al titolo nazionale: lo riconquist\u00f2 dopo dieci anni di digiuno, nella stagione 1988-1989. Guidato dall'ex-giocatore Du\u0161an Bajevi\u0107, l'AEK pot\u00e9 finalmente rimettere le mani sul titolo dopo il \"big match\" all'Olimpico di Atene contro i diretti rivali dell'Olympiakos: Takis Karagiozopoulos fu l'autore della rete che risolse la partita a favore dei giallo-neri (1-0). Nello stesso anno arriv\u00f2 pure la vittoria nella supercoppa, ai rigori contro il Panathinaikos, dopo che i 120' regolamentari avevano visto le due squadre impattare sull'1-1.\nDopo le due vittorie con Bajevi\u0107, l'AEK fu in grado di costruire un'altra squadra vincente, una delle migliori della sua storia. Con Stelios Man\u014dlas alla guida, il club ateniese, che vantava in rosa giocatori come Toni Savevski, Daniel Batista, Vaios Karagiann\u012bs, Vasil\u012bs D\u012bm\u012btriad\u012bs, Gi\u014drgos Savvid\u012bs, Alekos Alexandris e Refik \u0160abanad\u017eovi\u0107, domin\u00f2 il calcio greco dei primi anni novanta con tre titoli nazionali consecutivi (1991-1992, 1992-1993 e 1993-1994) e una Coppa di Grecia (1989-1990), in finale contro l'Olympiakos, superato per 3-2.\nNella stagione 1994-1995 l'AEK, battendo gli scozzesi del Rangers nel preliminare, divenne la prima squadra ellenica a prendere parte alla fase a gironi della Champions League; venne cos\u00ec inserita nel gruppo D con Ajax, Milan ed Austria Salisburgo. I due soli punti conquistati in sei incontri non permisero ai greci di passare il turno: a qualificarsi per i quarti furono invece Ajax e Milan, le due squadre che avrebbero raggiunto la finale (vinta poi dall'Ajax).\nCon Michalis Trochanas alla presidenza e Du\u0161an Bajevi\u0107 in panchina, l'AEK vinse la coppa nazionale nel 1995-1996. Al termine della stagione Bajevi\u0107 lasci\u00f2 la panchina dei giallo-neri per accasarsi ai rivali dell'Olympiakos e Petros Ravous\u012bs ne prese il posto, portando la squadra alla vittoria della sua seconda supercoppa greca (agosto 1996), ottenuta ancora ai rigori contro il Panathinaikos. Nel 1996-1997, lo stesso Ravousis guid\u00f2 l'AEK all'undicesima Coppa di Grecia, ottenuta nuovamente ai rigori contro il Panathinaikos.\nL'inizio degli anni novanta, il periodo pi\u00f9 ricco di sempre quanto a trofei, vide l'arrivo in squadra di nuovi talenti come Demis Nikolaidis, Christos Kostis, Vassilis Tsiartas, Christos Maladenis, Andreas Zikos e Michalis Kasapis. Demis Nikolaidis, in particolare, declin\u00f2 offerte economicamente pi\u00f9 vantaggiose da parte di Olympiakos e Panathinaikos, preferendo firmare per il club di cui era tifoso sin dall'infanzia. Divenne un idolo della tifoseria, anche grazie ai suoi 125 gol per i giallo-neri. Nelle stagioni 1996-1997 e 1997-1998 l'AEK raggiunse i quarti di finale della Coppa delle Coppe.\nNel 1998-1999, proprio al culmine dei bombardamenti che la NATO stava effettuando sulla Jugoslavia, l'ex-presidente del club Dimitris Melissanidis organizz\u00f2 un'amichevole con il Partizan, a Belgrado. Come gesto di compassione e solidariet\u00e0 verso il popolo serbo, i giocatori e lo staff dell'AEK rifiutarono di obbedire all'embargo posto dalla stessa NATO e si recarono a Belgrado per giocare l'incontro. La gara si chiuse sul punteggio di 1-1 e dopo soli 60 minuti di gioco, dal momento che centinaia di tifosi serbi invasero pacificamente il terreno di gioco per abbracciare i giocatori.\nIl nuovo millennio.\nL'AEK vinse la sua dodicesima coppa nazionale nel 1999-2000, sotto la guida dell'allenatore Giannis Pathiakakis. Nella finale venne battuto lo Ionikos per 3-0 con reti di Nikolaidis, Petkov e Maladenis. Il comitato per il \"fair play\" della FIFA assegn\u00f2 poi un premio allo stesso Nikolaidis, dal momento che aveva ammesso davanti all'arbitro che una rete da lui segnata era stata realizzata di mano.\nLa squadra continu\u00f2 la serie di ottimi successi terminando il campionato 2001-2002 in prima posizione, a pari punti con l'Olympiakos; tuttavia il club del Pireo pot\u00e9 festeggiare grazie alla miglior differenza reti, impedendo all'AEK di vincere il dodicesimo titolo. Gli ateniesi, comunque, riuscirono ad avere una piccola rivincita battendo l'Olympiakos nella finale di Coppa di Grecia e vincendo il tredicesimo trofeo.\nNonostante i successi sul campo, il periodo successivo viene ricordato per il ritorno in panchina di Du\u0161an Bajevi\u0107 nell'estate 2002, un trasferimento non molto apprezzato da una parte della tifoseria giallo-nera. Sotto la guida di Bajevi\u0107, l'AEK raggiunse la fase a gironi della Champions League 2002-2003 eliminando i ciprioti dell'. Inserito nel gruppo A insieme a Roma, Real Madrid e Genk, l'AEK stabil\u00ec un singolare primato, pareggiando tutte le 6 gare disputate. Con soli sei punti, per\u00f2, non riusc\u00ec a superare il turno.\nGli arrivi di Nikos Liberopoulos e del cipriota Ioannis Okkas sembrarono ridare al club la possibilit\u00e0 di competere a buoni livelli a dispetto dei problemi economici via via pi\u00f9 gravi. Le modeste prestazioni fornite sul campo, per\u00f2, furono inferiori ai problemi sorti fuori dal campo di gioco. Nel 2004, dopo una discussione con il presidente del club Chrysostomos Psomiadis, il capitano Nikolaidis venne lasciato libero di andarsene: si accas\u00f2 in Spagna, all'Atletico Madrid. Nello stesso anno anche l'allenatore Bajevi\u0107, contestato dai tifosi, prefer\u00ec andarsene rescindendo il contratto dopo una partita con l'Iraklis.\nNell'estate di quell'anno l'AEK fu costretto a vendere o a svincolare diversi giocatori: ad andarsene furono Vassilis Borbokis, Grigorios Georgatos, Theod\u014dros Zagorak\u012bs, Michal\u012bs Kaps\u012bs, Michalis Kasapis, Michel Kreek, Vasil\u012bs Lak\u012bs, Vassilis Tsiartas e Ioannis Okkas; rimasero invece K\u014dstas Katsouran\u012bs, fresco campione d'Europa e Nikos Liberopoulos. Persi i migliori giocatori, e ormai sull'orlo della bancarotta, la squadra ateniese doveva evitare la retrocessione nelle serie inferiori.\nLa presidenza di Demis Nikolaidis, la retrocessione e la rinascita.\nNel 2004 la societ\u00e0 venne acquistato da una cordata di uomini d'affari con a capo Demis Nikolaidis, che pochi anni prima aveva ricoperto il ruolo di attaccante per la squadra ateniese. La nuova presidenza si impegn\u00f2 a pagare i debiti e permise all'AEK di assicurarsi nuovamente l'iscrizione al campionato. In panchina ritorn\u00f2 Fernando Santos, mentre nuovo direttore tecnico divenne Ilija Ivi\u0107. \nLa stagione 2004-2005 si chiuse al terzo posto; in quella successiva la squadra giallo-nera si classific\u00f2 al secondo posto in campionato, raggiungendo al contempo la finale della coppa nazionale, persa per\u00f2 contro l'Olympiakos per 3-0.\nL'annata 2006-2007 fu caratterizzata dall'arrivo del nuovo allenatore Lloren\u00e7 Serra Ferrer, proveniente dal Betis Siviglia: guidato dal tecnico spagnolo, l'AEK concluse nuovamente al secondo posto il campionato di massima divisione, ribattezzato Souper Ligka Ellada. In campo europeo prese parte alla Champions League, riuscendo a qualificarsi per la fase a gironi dopo aver superato l'Heart of Midlothian nel terzo turno preliminare. La fase a gironi si concluse con un terzo posto dietro Milan e Lille, piazzamento valido solo per il ripescaggio nei sedicesimi di finale della Coppa UEFA: qui la squadra venne definitivamente eliminata dall'Europa per mano del .\nPer la stagione 2007-2008 la societ\u00e0 si assicur\u00f2 il trasferimento di giocatori come Rivaldo, Ismael Blanco e Rodolfo Arruabarrena. In campionato la squadra raggiunse il secondo posto per la terza volta consecutiva, sempre dietro all'Olympiakos, mentre il contemporaneo cammino in Europa, dopo l'eliminazione al terzo turno preliminare di Champions League, continu\u00f2 in Coppa UEFA fino all'eliminazione nei sedicesimi di finale dopo la doppia sfida con il Getafe.\nNell'estate 2010, il ritorno di alcuni giocatori come Tra\u00efanos Dellas e Nikos Liberopoulos e del tecnico Manuel Jim\u00e9nez Jim\u00e9nez, insieme anche al centrocampista Pantel\u012bs Kafes, permise all'AEK di vincere la sua 14\u00aa Coppa di Grecia. Il 6 ottobre 2011, Nikos K\u014dstenoglou \u00e8 tornato all'AEK Atene per un secondo mandato, firmando un contratto di due anni. La societ\u00e0 l'ha nominato come suo nuovo allenatore, rimpiazzando Jim\u00e9nez.\nAl termine della stagione 2012-2013, l'AEK retrocede per la prima volta nella sua storia. A causa dei problemi economici, non pu\u00f2 iscriversi al campionato di Football League, ma \u00e8 ammesso alla terza divisione, la Football League 2. Il 27 aprile del 2014 il club \u00e8 promosso in Football League vincendo il Gruppo 6 di Football League 2 con 4 giornate di anticipo rispetto alla fine della stagione, grazie alla vittoria per 2-0 sul campo dell'AE Kifissia.\nNella stagione 2014-2015 l'AEK ottiene la promozione nella massima divisione greca dopo aver vinto il proprio girone e successivamente il play-off di categoria.\nLa stagione 2015-2016, la prima nella massima serie dopo la retrocessione, \u00e8 molto positiva: terzo posto e vittoria in Coppa di Grecia. Nel 2016-2017 l'AEK perde la finale di Coppa di Grecia. La stagione 2017-2018 vede il ritorno della squadra al vertice del campionato greco con la vittoria del dodicesimo titolo nazionale, il primo dopo ventiquattro anni, e una nuova sconfitta in finale di Coppa di Grecia. Nell'annata seguente l'AEK riesce a superare i turni preliminari di Champions League e si qualifica per la fase a gironi, ma l\u2019avventura europea si conclude dopo sei sconfitte in altrettante partite del girone; in Coppa di Grecia viene nuovamente sconfitta in finale. Nella stagione 2019-2020 la squadra arriva ancora una volta in finale di coppa nazionale, dove viene sconfitta dall'Olympiakos per 1-0.\nColori e simboli.\nLo stemma dell'AEK rappresenta un'aquila bicipite (\u0394\u03b9\u03ba\u03ad\u03c6\u03b1\u03bb\u03bf\u03c2 \u0391\u03b5\u03c4\u03cc\u03c2 - \"Dikefalos Aetos\") su uno sfondo giallo. Quando l'AEK fu fondata dai rifugiati da Costantinopoli e dall'Anatolia, negli anni seguenti la Guerra greco-turca e lo scambio di popolazioni tra Grecia e Turchia, l'emblema e i colori furono scelti per ricordare la patria: esso rappresenta infatti la bandiera dell'Impero bizantino sotto la dinastia dei Paleologi (1259-1453), di cui l'ultimo sovrano Costantino XI Paleologo (1449-1453) che era morto difendendo Costantinopoli, fu il simbolo del risorgimento greco contro gli ottomani.\nStrutture.\nStadio.\nDal 2003 il club gioca le sue partite interne nello stadio olimpico Spyros Lou\u012bs; l'impianto, inaugurato nel 1982 e capace di contenere 69 618 spettatori, aveva gi\u00e0 ospitato il club tra il 1985 e il 1987. Nella sua storia \u00e8 stato inoltre teatro di vari eventi, tra i quali spiccano le Olimpiadi di Atene del 2004 (per ospitarle sub\u00ec una profonda ristrutturazione e l'aggiunta di una copertura particolare progettata dal celebre architetto Santiago Calatrava), oltre a tre finali di Coppa dei Campioni-Champions League e ad una di Coppa delle Coppe.\nStoricamente il club \u00e8 per\u00f2 legato allo stadio Nikos Goumas, intitolato all'omonimo ex presidente dell'AEK. Costruito a Nea Filadelfeia nel 1930 e contenente 24 729 spettatori, \u00e8 stato seriamente danneggiato dal terremoto che colp\u00ec Atene il 7 settembre 1999, venendo infine demolito nel 2003. Nel 2017 sono partiti i lavori per costruire un nuovo stadio nello stesso posto del \"Nikos Goumas\", che sar\u00e0 completato nel 2020.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nI presidenti che si sono succeduti alla dirigenza del club\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959-1960 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Michalis Kasapis a quota 66, mentre il miglior marcatore \u00e8 Ntem\u012bs Nikola\u00efd\u012bs con 26 gol.\nStatistiche di squadra.\nA livello internazionale la miglior vittoria \u00e8 per 6-0, ottenuta contro il nel turno preliminare della Coppa UEFA 2001-2002, mentre la peggior sconfitta \u00e8 il 7-2 subito contro il nel primo turno della Coppa dei Campioni 1963-1964.\nOrganico.\nRosa 2021-2022.\n\"Aggiornata al 2 novembre 2021.\"\n \n "}
{"id": "544128", "revid": "190647", "url": "https://it.wikipedia.org/wiki?curid=544128", "title": "T\u014dhoku", "text": ""}
{"id": "544133", "revid": "1386670", "url": "https://it.wikipedia.org/wiki?curid=544133", "title": "Derivazione", "text": ""}
{"id": "544136", "revid": "125301754", "url": "https://it.wikipedia.org/wiki?curid=544136", "title": "Ugo Mursia Editore", "text": "La Ugo Mursia Editore, conosciuta semplicemente come Mursia, \u00e8 una casa editrice fondata a Milano il 10 febbraio 1955, da Giancarla Re e dal marito Ugo Mursia, da cui prende il nome.\nStoria.\nFondata nel 1955 a Milano da Ugo Mursia e dalla moglie Giancarla Re, anche grazie all'assorbimento di \"Corticelli\", si dedica alla letteratura italiana e internazionale. Grazie alla passione personale di Ugo Mursia, crea un catalogo di 400 titoli sul mare, divenendo per alcuni decenni l'editore pi\u00f9 conosciuto in Italia nello specifico settore. Oggi l'interesse e l'orientamento della casa editrice verso questo settore risulta essere stato ridimensionato.\nAnche dopo la prematura scomparsa del fondatore, ha mantenuto negli anni il carattere di casa editrice indipendente sia nell'azionariato sia nella distribuzione, essendo stata dotata di un'autonoma rete di promozione e di vendita ai clienti. Dal 1990 \u00e8 presidente la figlia del fondatore, Fiorenza Mursia, classe 1952 e lo \u00e8 rimasta fino a che la societ\u00e0 \u00e8 stata ammessa al concordato preventivo.\nOriginariamente presente sul mercato sia della varia che della scolastica, quest'ultimo settore, con il relativo marchio Mursia Scuola, \u00e8 stato poi venduto ad un grande gruppo editoriale, mantenendo la produzione di una collana specificatamente rivolta agli studenti dei centri di formazione professionale (c.f.p.).\nPer reagire alle sfide del mercato dell'editoria, negli ultimi anni (2012) la struttura societaria si era trasformata da societ\u00e0 per azioni a societ\u00e0 a responsabilit\u00e0 limitata ed era stata rimodulata la rete di promozione e distribuzione in alcune regioni d'Italia. \nL'azienda era inoltre tornata ad occupare gli storici locali di Via Tadino 29 dopo aver avuto sede nel periodo 2001-2014 all'interno del Palacom di Via Melchiorre Gioia 45, in un palazzo con una propria libreria a piano terra.\nDalla fine del 2020 Mursia ha lanciato una nuova collana di romanzi gialli e thriller intitolata Giungla Gialla , diretta dallo scrittore milanese Fabrizio Carcano.\nConcordato preventivo.\nPer l'aggravarsi della crisi, nel maggio 2019 ha chiesto di usufruire della procedura del concordato preventivo a cui \u00e8 stata ammessa \u00abcon riserva di presentazione di un accordo di ristrutturazione del debito\u00bb."}
{"id": "544139", "revid": "272884", "url": "https://it.wikipedia.org/wiki?curid=544139", "title": "Aurisina", "text": "Aurisina (\"Nabre\u017eina\" in sloveno) \u00e8, assieme a Duino, la localit\u00e0 principale del comune di Duino-Aurisina (TS), nella quale si trova la sede municipale (precisamente nel sobborgo di Aurisina Cave).\nStoria.\nCentro per l'estrazione del marmo in uso gi\u00e0 ai tempi dell'antica Roma, era attraversato dalla via romana detta \"Gemina.\"\nDalle sue cave \u00e8 stato tratto il marmo per la costruzione del Mausoleo di Teodorico a Ravenna, per la costruzione di buona parte delle opere presso Aquileia e per l'edificazione, in tempi pi\u00f9 recenti, del Sacrario di Redipuglia.\nViene citata per la prima volta in un documento del 1308 con il nome di \"Lebrosina\".\nLe successive varianti scritte del toponimo compaiono tra XIV e XVI secolo. Nelle registrazioni tergestine, riferite a vigne e oliveti sulla costiera, sotto il ciglione dell'altopiano carsico, compare tra, il 1308 ed il 1349, come \"Lebrosina\", \"Lebresina\", \"Lobrosina\", \"Labresina\", \"Liurisina\" ed \"Aurisin\", \"Aurisins\", \"Auresinis\", \"Auresinum\", \"Aurexinum\", \"Aurixinum\", \"Aurisinum\"; le menzioni riferibili al villaggio danno \"Laurisina\", \"Liusirina\", \"Liurixina\", \"Luirisinum\".\nL'utilizzazione ufficiale del toponimo italiano, attuale, \u00e8 del 1923 (fino a tale data veniva utilizzato un toponimo italiano ricalcato da quello sloveno, ovvero \"Nabresina\").\nIn sloveno le forme in uso ufficiale \"Nabre\u017eina\", affiancata dalla forma dialettale \"Nabr\u017ein\", pur derivando dal medesimo antico toponimo, risultano modificate per influenza dell'espressione linguistica \"na bregu\" (ovvero \"sul ciglio).\" Il comune di Aurisina venne sciolto nel 1928 e fuso con i comuni di Duino, Malchina, San Pelagio e Slivia, formando il nuovo comune di Duino-Aurisina.\nGeografia antropica.\nLa localit\u00e0 \u00e8 suddivisa in tre centri:\nLa struttura esterna \u00e8 in stile neoclassico; ad ornare la facciata vi \u00e8 una statua del santo, patrono comunale (celebrato il 16 agosto). L'interno \u00e8 a una sola navata con altare barocco in marmo. Possiede un campanile alto 30 metri decorato con l'orologio.\nLa piazza, posta dinnanzi la chiesa, \u00e8, di fatto, una strada allargata, che termina col Monumento ai caduti nella seconda guerra mondiale, eretto nel 1972, su progetto dell'architetto Dario Jagodic. Vi sono incisi i nomi di 113 caduti del Comune, vittime del regime fascista e dei campi di sterminio tedeschi, nonch\u00e9 caduti in guerra. Nella localit\u00e0 ha sede un campo sportivo comunale, nonch\u00e9 il distretto sanitario. Dalla frazione centrale si diparte il \"Percorso didattico\" che consente di visitare i luoghi pi\u00f9 significativi della localit\u00e0. Tale frazione \u00e8 separata da Aurisina cave da un grande viadotto ferroviario, che rappresenta anche una parte dello stemma comunale.\nNella parte verso il mare vi sono inoltre l'agglomerato di \"Marina di Aurisina\" posto a valle della strada statale 14 della Venezia Giulia, ed il piccolo porticciolo della \"Canovella de' Zoppoli\" (\"Pri \u010cupah\") collegato con il centro di Aurisina dal \"sentiero dei Pescatori\" (\"Ribi\u0161ka pot\"). In tale localit\u00e0 vi sono alcune infrastrutture turistiche.\nContiguo ad Aurisina centro, a nord della strada provinciale per Trieste, vi \u00e8 l'abitato di Aurisina Santa Croce, che \u00e8 diviso dalla stessa provinciale, dalla frazione Santa Croce del comune di Trieste."}
{"id": "544142", "revid": "461603", "url": "https://it.wikipedia.org/wiki?curid=544142", "title": "AEK Atene FC", "text": ""}
{"id": "544143", "revid": "14787", "url": "https://it.wikipedia.org/wiki?curid=544143", "title": "Budapest 2006", "text": ""}
{"id": "544153", "revid": "305330", "url": "https://it.wikipedia.org/wiki?curid=544153", "title": "Lex Terentilia", "text": "La Lex Terentilia fu una proposta di legge della Repubblica romana che non vide mai la luce. La legge prevedeva la creazione di una commissione incaricata di definire i poteri consolari, al fine di limitarne l'arbitrariet\u00e0. Fu presentata e ampiamente discussa per anni, dal 462 a.C, senza venire mai approvata. \nDi seguito si trova il riassunto delle vicende seguendo il testo di Tito Livio, Ab Urbe condita libri.\nSituazione politica.\nBisogna partire dal 462 a.C. quando Roma, dopo una serie particolarmente densa di vittoriose battaglie con i vicini, entr\u00f2 in un periodo di pace esterna. E subito si trasform\u00f2 in violenti contrasti politici fra i diritti dei patrizi e quelli dei plebei, denominati conflitto degli ordini.\nIl tribuno della plebe Gaio Terentilio Arsa present\u00f2 la legge che dal suo nome fu chiamata, appunto, \"Lex Terentilia\" e che proponeva la formazione di un comitato di cinque cittadini al quale doveva essere affidato l'incarico di stendere definitivamente le norme che vincolassero il potere dei consoli, allora praticamente senza limiti. Infatti, con la caduta dei Tarquini e del sistema monarchico romano, era stata creata la figura del console che per\u00f2 aveva mantenuto un ventaglio di poteri quasi assoluto del rex e si discostava da tale figura solo per la durata annuale e non vitalizia dell'incarico e per alcune funzioni religiose che furono trasferite a diverse figure sacerdotali, prima fra tutte il \"Pontifex Maximus\".\nRicordiamo che le leggi di Roma erano gestite in massima parte dal patriziato attraverso la loro conoscenza e la loro interpretazione. E l'interpretazione spesso veniva sovrapposta a pratiche religiose quali gli \"auguria\". In sintesi le leggi non erano ancora state codificate nelle famose Leggi delle XII tavole. Sappiamo inoltre, che a Roma una legge, quando era posta in discussione, doveva terminare il suo iter; se non veniva approvata non poteva essere ripresentata fino all'elezione di nuovi consoli.\nAnni di discussioni.\n462 a.C..\nNel 462 a.C., alla presentazione della legge, l'ovvia resistenza patrizia fu condotta dal pretore Quinto Fabio. Questi, con discorsi nel Foro e cavillando sull'assenza dei consoli impegnati in battaglie con i \"soliti\" nemici, riusc\u00ec a fermare la discussione. Poi torn\u00f2 il console Lucio Lucrezio Tricipitino, che con Tito Veturio Gemino Cicurino era sceso in campo contro i Volsci e gli Equi. Lucrezio riport\u00f2 a Roma un abbondante bottino e la plebe gli attribu\u00ec il trionfo (a Veturio solo l'ovazione). Della \"Lex Terentilia\", per quell'anno, non si parl\u00f2 pi\u00f9.\n461 a.C..\nIl successivo 461 a.C., con consoli Publio Volumnio Amintino Gallo e Servio Sulpicio Camerino Cornuto, tutti i tribuni ripresentarono la \"Lex Terentilia\". Ma ancora una volta giunse la voce che Volsci ed Equi, facendo base ad Anzio, avessero ripreso le armi. I consoli indissero la consueta leva militare e, di conseguenza, fu sospesa la discussione legislativa. I tribuni della plebe sbraitavano che questa era una mossa dei patrizi per fermare la discussione della legge, che i nemici erano appena stati pesantemente sconfitti e certo non volevano ricominciare le ostilit\u00e0. Dunque vararono una generale retinenza alla leva, difendendo quelli che su indicazione nominativa dei consoli venivano afferrati dai littori. L'agone interno di Roma divenne rapidamente rovente. In questo quadro si inseriscono il processo, la condanna e la fuga di Cesone Quinzio.\n460 a.C..\nNel 460 a.C. la situazione esterna miglior\u00f2. Equi e Volsci non presero le armi contro Roma e puntualmente la legge fu presentata alla discussione. In tale anno ci fu la rivolta guidata dal Appio Erdonio. I patrizi, naturalmente, presero la palla al balzo per fermare la discussione e far cadere la legge. Il console Publio Valerio Publicola abbandon\u00f2 la seduta per esortare il popolo alla reazione contro i rivoltosi. I tribuni della plebe minimizzavano (forse a ragione) la portata della rivolta asserendo che i ribelli erano \"clientes\" e ospiti dei patrizi e che, una volta approvata la legge e resa inutile la loro azione, sarebbero scomparsi alla chetichella. Lo stallo fu eliminato dalla comparsa a Roma del dittatore di Tusculum, citt\u00e0 alleata dei Romani, Lucio Mamilio, che in pratica costrinse i romani a liberare il loro stesso Campidoglio. Nell'azione Publio Valerio cadde colpito a morte ma prima di iniziare la battaglia aveva promesso che non si sarebbe opposto all'adunanza della plebe. Ovvio che il patriziato non avrebbe mantenuto la promessa; chi aveva promesso era morto e gli altri non avevano promesso nulla. L'altro console Gaio Claudio non volle accettare la discussione con il pretesto di aspettare l'elezione di un collega. In dicembre, dopo mesi di roventi e inutili discussioni fu eletto console Lucio Quinzio Cincinnato, proprio il padre del giovane Cesone processato l'anno precedente.\nCincinnato dichiar\u00f2 che avrebbe mosso guerra a Volsci ed Equi e quindi la discussione delle leggi sarebbe stata sospesa; i romani sarebbero stati soggetti alla legislazione militare. L'esercito fu convocato al Lago Regillo. \nLa questione si infiamm\u00f2 fra diatribe che vedevano protagonisti i tribuni della plebe da una parte e i consoli dall'altra. Argomento: \"Cincinnato era un privato cittadino quando Publio Valerio aveva guidato la riscossa contro Erdonio impegnando la plebe col giuramento di obbedienza, quindi Cincinnato non poteva costringere il popolo ad obbedire in forza dello stesso giuramento\"; si diceva inoltre che Cincinnato volesse portare al Lago Regillo anche degli auguri per consacrare il luogo della riunione. Questo, secondo le leggi in vigore, avrebbe potuto dare al patriziato la possibilit\u00e0 di far abrogare dai comizi centuriati quanto deciso a Roma. Un miglio fuori Roma non esisteva diritto di appello; perfino i tribuni che in citt\u00e0 erano \"sacrosancti\" (intoccabili) fuori dal pomerio sarebbero ridiventati cittadini comuni. I littori con le loro scuri potevano operare senza limitazioni legali. Portata in Senato la questione, i \"patres\" salomonicamente decretarono che per quell'anno la legge non sarebbe stata presentata ma che i consoli (Cincinnato) non facessero uscire l'esercito dalla citt\u00e0. Uno stentato pareggio.\n459 a.C..\nNel 459 a.C. i nuovi consoli, Quinto Fabio Vibulano e Lucio Cornelio Maluginense riuscirono a sottrarsi alla pressione dei tribuni e furono \"costretti\" a portare l'esercito ad Anzio, una colonia che, sotto l'attacco di Volsci ed Equi rischiava di passare al nemico. Eliminato che fu quel pericolo si apprese che gli Equi erano entrati a Tusculo e Roma, che appena l'anno precedente era stata aiutata dai Tuscolani contro Appio Erdonio non pot\u00e9 nemmeno pensare di non aiutare i \"socii\". L'esercito fu dirottato e riport\u00f2 una chiara vittoria.\nAi fini di politica interna i tribuni continuarono a ribadire che l'esercito era tenuto fuori dalla citt\u00e0 con delle scuse proprio per bloccare l'iter della legge ma che avrebbero continuato lo stesso a operare per la discussione. Il prefetto della citt\u00e0 Lucio Lucrezio ottenne di attendere il ritorno dei consoli. Inoltre si scopr\u00ec che il processo a Cesone Quinzio era stato supportato da false accuse e che il figlio di Cincinnato era innocente. I tribuni contestarono l'apertura del processo a Volscio, (tribuno della plebe quando aveva lanciato l'accusa a Cesone Quinzio) come trucco per fermare la discussione della \"lex Terentilia\". Della legge non si parl\u00f2 pi\u00f9 per tutto l'anno perch\u00e9 i tribuni si concentrarono nella campagna elettorale per la loro rielezione.\n458 a.C..\nL'anno successivo vide il consolato di Gaio Nauzio Rutilo e Lucio Minucio Esquilino Augurino. Questi si ritrovarono con due questioni in sospeso: il processo a Volscio, contestato dalla plebe e l'ormai annosa presentazione della \"lex Terentilia\" contestata dal patriziato. La battaglia politica infuriava con l'entrata in scena anche di Tito Quinzio Capitolino, questore, che era stato console tre volte e che perseguiva l'accusatore del nipote con grande decisione. Sul versante opposto il tribuno Virginio si distingueva come il pi\u00f9 accanito difensore della \"lex Terentilia\". Si arriv\u00f2 alla concessione di due mesi ai consoli perch\u00e9 studiassero la legge e ne comprendessero gli inganni nascosti. questo riport\u00f2 la pace interna a Roma.\nA far fermare tutto furono nuovamente gli Equi, comandati da Gracco Clelio attaccarono Tusculo. I tuscolani chiesero aiuto a Roma. I consoli indissero la leva e i tribuni come prassi quasi automatica- si preparavano a bloccarne lo svolgimento. Arrivarono per\u00f2 anche i Sabini che presero a saccheggiare il territorio fino quasi alle porte di Roma. Nonostante le proteste dei tribuni la plebe prese le armi. I consoli in carica, per\u00f2 non furono in grado di guidare l'esercito in maniera efficace. Venne eletto dittatore Lucio Quinzio Cincinnato. Questo \u00e8 il momento del famoso episodio della visita dei senatori a Cincinnato che trovano intento a lavorare i campi. Dopo la battaglia del Monte Algido Cincinnato ritorn\u00f2 vincitore a Roma e, come si sa depose la carica di dittatore. (Celebrato per secoli per quest'atto, non viene ricordato che Cincinnato, per deporre la carica, attese l'esito del processo a Volscio che -ovviamente anche se, pare, giustamente- fu dichiarato colpevole ed esiliato). Altre battaglie sull'Algido e ad Ereto permisero al patriziato di rinviare ancora la discussione della \"Terentilia\" col pretesto dell'assenza da Roma dei consoli.\n457 a.C..\nL'anno seguente, 457 a.C., tutto ricominci\u00f2. La plebe era riuscita a far eleggere gli stessi tribuni. e fu ripresentata la stessa legge. Gli Equi attaccarono e distrussero il presidio romano di Corbione. I consoli ricevettero l'incarico di portare la guerra agli Equi. La legge fu bloccata. Ma i tribuni con la scusa che per cinque anni erano stati presi in giro, chiesero che il loro numero fosse portato a dieci. I patrizi, sotto la pressione esterna dovettero accettare chiedendo in cambio di non vedere sempre eletti gli stessi tribuni. Le guerre esterne furono combattute e della \"lex Terentilia\" non si parl\u00f2.\n456 a.C..\nIl 456 a.C. vide consoli Marco Valerio Massimo Lettuca e Spurio Verginio Tricosto Celiomontano che ebbero la fortuna di non vedere i tribuni presentare la \"Terentilia\" ma ne fu approvata la lex Icilia de Aventino publicando che permetteva a tutti di costruirsi una casa sull'Aventino.\n455 a.C..\nNel 455 a.C. gli stessi dieci tribuni dell'anno prima presentarono ai nuovi consoli Tito Romilio Roco Vaticano e Gaio Veturio Cicurino la proposta della \"lex Terentilia\" dicendo che si vergognavano, in dieci di vedere bloccata la legge per un biennio dopo che per cinque anni se ne era discusso. La lotta politica-legislativa venne al solito fermata dall'attacco degli Equi ai Tusculani. L'esercito fu spedito sull'Algido e torn\u00f2 con un ingente bottino. La lex Terentilia non fu, naturalmente, messa in discussione.\n454 a.C..\nIl 454 a.C. vide come fatti salienti il processo intestato agli ex consoli dell'anno precedente. Il bottino preso agli Equi sul monte Algido era stato versato alle esauste casse dell'Erario. questo non fu gradito alla plebe. I consoli appena usciti di carica furono portati in tribunale. Nonostante l'accanita difesa da parte dei patrizi furono condannati. Tito Romilio dovette pagare una multa di 10.000 assi e Gaio Veturio ne dovette pagare 15.000. Il risultato del processo non intimor\u00ec i nuovi consoli Spurio Tarpeio Montano Capitolino e Aulo Aternio Varo Fontinale i quali affermarono che a costo di dover pagare anch'essi enormi cifre, non avrebbero permesso l'approvazione della legge. "}
{"id": "544155", "revid": "767487", "url": "https://it.wikipedia.org/wiki?curid=544155", "title": "The Secret Life of...", "text": "The Secret Life Of... \u00e8 il primo album del duo australiano The Veronicas, pubblicato il 17 ottobre 2005.\nDescrizione.\nL'album \u00e8 stato pubblicato il 17 ottobre 2005 in Australia, il 14 febbraio 2006 negli Stati Uniti d'America e il 26 maggio 2006 in Italia. Il disco ha avuto un gran successo in Australia e in Nuova Zelanda.\nIl primo singolo estratto dall'album \u00e8 \"4ever\", seguito da \"Everything I'm Not\", da \"When It All Falls Apart\", da \"Revolution\" e da \"Leave Me Alone\".\nIl singolo \"4Ever\" ha ricevuto un grande airplay in Australia e USA, arrivando alla 2\u00aa posizione dei singoli in Australia. Il singolo \u00e8 anche arrivato al 20\u00ba posto nella classifica US Hot Dance Music/Club Play e al 90\u00b0 nella US Billboard Pop 100."}
{"id": "544156", "revid": "104265", "url": "https://it.wikipedia.org/wiki?curid=544156", "title": "Nigel Kennedy", "text": "Ha iniziato la sua carriera nell\u2019ambito della musica classica, per poi alternarlo col jazz, jazz fusion, musica celtica, rock, klezmer e altri generi musicali.\nBiografia.\nNigel Kennedy proviene da una famiglia di musicisti, suo padre \u00e8 stato violoncellista e sua madre insegnante di pianoforte. \u00c8 stato un bambino prodigio; all\u2019et\u00e0 di 7 anni inizia a studiare alla \u2018\u2019Yehudi Menuhin School of Music\u2019\u2019 dove in parte \u00e8 supervisionato da Yehudi Menuhin. In seguito studia alla Juilliard School di New York con Dorothy DeLay. \nAll'et\u00e0 di 16 anni fu introdotto all\u2019improvvisazione jazzistica e invitato da St\u00e9phane Grappelli a suonare con lui alla Carnegie Hall di New York. \nHa esordito nel 1977 con la London Philharmonic Orchestra diretta da Riccardo Muti nell\u2019esecuzione del Concerto di Mendelssohn alla Royal Festival Hall, per poi suonare con i Berliner Philharmoniker nel 1980.\nHa fatto il suo debutto discografico nel 1984 con il Concerto di Elgar insieme alla London Philharmonic Orchestra diretta da Vernon Handley (Emi). \nPoi segue un percorso atipico con un album di jazz \"Nigel Kennedy Plays Jazz\" (1984 Chandos). Nigel Kennedy continua la sua collaborazione con gruppi tradizionali come la New York Philharmonic Orchestra nel 1987 e con grandi nomi della musica pop, come Paul McCartney o Kate Bush.\nNel 1989 registra per la EMI Le quattro stagioni di Vivaldi con la English Chamber Orchestra che arriva nella Top 20 nella Official Albums Chart, terzo in Nuova Zelanda, dodicesimo in Australia e quindicesimo nei Paesi Bassi vendendo due milioni di copie.\nKennedy pubblica la sua autobiografia, \"Always Playing\", nel 1991. \nNello stesso anno ha ricevuto una laurea honoris causa (Doctor of Letters) dall\u2019Universit\u00e0 di Bath.\nUn intervento chirurgico al collo nel 1992 ha spinto Nigel Kennedy a ritirarsi completamente dalle scene musicale. Ha usato i successivi cinque anni sabbatici per scrivere le sue composizioni mescolate con elementi di musica celtica, rock e jazz e per effettuare alcuni registrazioni. \nNel 1993 registra Fire (Jimi Hendrix) nell'album .\nIl suo ritorno sulla scena concertistica internazionale \u00e8 avvenuto nell'aprile 1997. Nello stesso 1997, ha ricevuto un premio per l\u2019eccezionale contributo alla musica britannica ai BRIT Awards. \nTornato in studio di registrazione, Nigel Kennedy si \u00e8 impegnato a ri-registrare il Concerto per violino di Elgar (1997 Emi). \nNel 1998 Nigel Kennedy intraprende un tour in Nord America. \nHa dedicato il successivo album alle composizioni di Fritz Kreisler (1998 Emi)\nNel 1999 registra per la Sony \"The Kennedy Experience\", una raccolta di opere personali in omaggio a Jimi Hendrix. \nNel 2000 suona il violino in Baba O'Riley con The Who alla Royal Albert Hall contenuta nell'album \"Live at the Royal Albert Hall\".\nNel 2002, Nigel Kennedy inizia a collaborare col gruppo Kroke, un celebre trio di musicisti polacchi (contrabbasso, viola e fisarmonica) di Cracovia che si dedicano alla musica Klezmer.\nPer festeggiare i suoi venticinque anni di carriera, Kennedy ha intrapreso una serie di esibizioni con la Polish Chamber Orchestra-Sinfonia Varsovia, di cui \u00e8 diventato Direttore Artistico a settembre, succedendo al suo mentore, Yehudi Menuhin.\nNel 2003 registra l'album \"East Meets East\" con i Kroke.\nSempre nel 2003 suona il violino in \"Free\" e \"The War Is Over\" con Sarah Brightman nell'album \"Harem\". Nel gennaio 2004 suona alla CBC Television con la Brightman per la promozione dell'album in Canada.\nNel 2006 registra l'album \"Blue Note Sessions\" con Ron Carter, Jack DeJohnette e Joe Lovano.\nKennedy \u00e8 tornato ai Proms 2008 dopo un'assenza di 21 anni, eseguendo il Concerto di Elgar e altri brani con il \u201cNigel Kennedy Quintet\u201d.\nAttualmente vive a Cracovia, e ha instaurato uno stretto rapporto di collaborazione con la Polish Chamber Orchestra-Sinfonia Varsovia.\nSuona anche la viola e ha registrato il Concerto per viola di Sir William Walton. \nStrumenti.\nNel corso della sua carriera Kennedy ha alternato diversi strumenti: un Guarneri del Ges\u00f9, 'La Fonte' (1735c.); uno Stradivari, \u2018La Cattedrale\u2019 (1707); un violino del liutaio contemporaneo Scott Cao; un Torbj\u00f6rn Zethelius, (1991) e una viola Anselmo Bellosio, (1792)."}
{"id": "544162", "revid": "767487", "url": "https://it.wikipedia.org/wiki?curid=544162", "title": "Jarom\u00edr Nohavica", "text": "Onorificenze.\nA lui \u00e8 dedicato l'asteroide 6539 Nohavica."}
{"id": "544164", "revid": "76963", "url": "https://it.wikipedia.org/wiki?curid=544164", "title": "Eric Sykes", "text": "Ampiamente riconosciuto come una figura chiave non pubblicizzata dietro molta della commedia inglese degli ultimi cinquanta anni, \u00e8 forse conosciuto meglio per le sue sitcom televisive sulla BBC con Hattie Jacques e Deryck Guyler, dal titolo \"Sykes\". Comunque era famoso alla radio durante gli anni '50, sia dietro le quinte che davanti al microfono.\nBiografia.\nLa carriera di Sykes nello spettacolo ebbe inizio durante il suo servizio nella Special Liaison Unit della Royal Air Force durante la seconda guerra mondiale.\nAiut\u00f2 anche Spike Milligan dopo la sua depressione con il \"The Goon Show\". Collabor\u00f2 inizialmente con Milligan per un radio special chiamato \"Archie in Goonland\", che era una via di mezzo tra \"The Goon Show\" e lo spettacolo di \"radio ventriloquismo\" \"Educating Archie\" di Peter Brough e del suo manichino Archie Andrews, di cui Sykes aveva scritto i testi. \"Archie in Goonland\" non fu un successo e tutte le registrazioni e i testi esistenti sono stati distrutti, ma Milligan e Sykes collaborarono a numerosi testi del \"Goon Show\" e condivisero un ufficio per molti anni a venire.\nUna delle creazioni pi\u00f9 note di Sykes \u00e8 la sua classica routine muta slapstick, \"The Plank\", che ebbe inizio come uno sketch nelle sue serie TV. In seguito fu espansa in un film di 45 minuti nel 1967, coprotagonisti erano Tommy Cooper e Jimmy Edwards. Una terza versione fu fatta nel 1979, come uno speciale di mezzora con un cast di stelle comprensivo di Arthur Lowe (nel ruolo di Cooper), Charlie Drake, Charles Henry Hawtrey e Wilfrid Hyde-White. Edwards e Sykes andarono anche in tourn\u00e9e con la loro farsa teatrale \"Big Bad Mouse\", che, essendo poco pi\u00f9 di un canovaccio, dava loro piena libert\u00e0 di improvvisare, interloquire col pubblico e cos\u00ec via.\nIl 25 dicembre 1979 Sykes fu il protagonista di \"This Is Your Life\" sulla Thames Television. Tra gli ospiti Sean Connery, Spike Milligan, Douglas Bader, e Hattie Jacques.\nSykes apparve sul palco in Australia dove recitava una parte in \"Run For Your Wife\", durante il 1987-1988 insieme a Jack Smethurst, David McCallum e Katy Manning.\nSykes divenne parzialmente sordo a causa di una malattia contratta in et\u00e0 adulta. Una degenerazione maculare causata dall'et\u00e0 (e forse dal fumo) lo rese ipovedente: i suoi particolari occhiali non avevano lenti, ma servivano a nascondere la protesi acustica.\nNella New Year's Honours List pubblicata il 31 dicembre 2004 fu nominato Commendatore dell'Ordine dell'Impero Britannico per servizi alla drammaturgia, in seguito a una petizione di MPs dopo che era stato lasciato fuori dalla Birthday Honours List.\nSykes apparve quindi nel ruolo di Mollock, il servo del Dottor Prunesquallor, nella miniserie della BBC \"Gormenghast\", tratta dai romanzi di Mervyn Peake. Continu\u00f2 a recitare sia in teatro che in televisione, nonostante l'et\u00e0 avanzata.\nIl 14 febbraio 1952 ha sposato Edith Eleanor Milbrandt, con cui \u00e8 rimasto fino alla morte. Hanno avuto quattro figli: Kathy (1952), Susan (1953), Julie (1958) e David Kurt (1959).\n\u00c8 scomparso nel 2012 all'et\u00e0 di 89 anni."}
{"id": "544176", "revid": "38120", "url": "https://it.wikipedia.org/wiki?curid=544176", "title": "The Secret Life Of...", "text": ""}
{"id": "544178", "revid": "125359010", "url": "https://it.wikipedia.org/wiki?curid=544178", "title": "Ye\u00edsmo", "text": "Lo ye\u00edsmo \u00e8 un cambio fonetico che consiste nel pronunciare allo stesso modo \"y\" ( o ) e il digramma \"ll\" (). Precisamente si tratta di un processo fonologico di confusione tra due fonemi originalmente distinti. Il fenomeno \u00e8 ampiamente presente in spagnolo, ma con variazioni si riscontra anche in altre lingue come italiano, catalano, francese e portoghese.\nLo ye\u00edsmo nello spagnolo.\nNella lingua spagnola lo \"ye\u00edsmo\" \u00e8 una maniera di pronunciare il gruppo \"LL\" come se fosse una \"Y\" (\"ye\" o \"i griega\"). Per esempio, dire \"cabayo\" invece di \"caballo\".\nLo \"ye\u00edsmo\" \u00e8 un fenomeno distintivo di molti dialetti dello spagnolo. Consiste nella fusione dei due fonemi approssimanti palatali (la semivocale /j/, rappresentata dalla \"y\", e la laterale /\u028e/, rappresentata da \"ll\"). Questo fonema unificato si pronuncia in differenti maniere, normalmente come una fricativa.\nIn alcuni dialetti si pronuncia il fonema palatale come [j] (approssimante palatale, la pronuncia tradizionale della y). Nella maggior parte dei casi, senza dubbio, questo fonema appare come una fricativa sonora, [\u029d] (palatale) o [\u0292] (postalveolare). In altri casi, la realizzazione fonetica \u00e8 una fricativa postalveolare sorda (comunemente [\u0283], come il suono del digramma sc in \"scena\") o un'affricata postalveolare sonora (comunemente [d\u0292], come il suono della g di \"gelo\").\nLo ye\u00edsmo non si applica ai dittonghi fonetici con /i/ = [j], cos\u00ec come appaiono nelle parole \"hielo\" o \"hiato\".\nOrigine.\nL'esistenza di questo fenomeno in numerose regioni dell'America di lingua spagnola suggerisce che la sua origine provenga direttamente dalla Spagna stessa. Esistono numerose ipotesi riguardo alla nascita dello stesso. Nell'articolo di Rosario Gonz\u00e1lez Galicia, \"Mi querida elle\" (\"Mia cara doppia elle\"), si espongono alcune cause che possono averlo originato.\nUna potrebbe essere la comodit\u00e0 nella pronuncia, tanto presente nel castigliano e in molti altri idiomi, dove chi parla cerca in maniera naturale di evidenziare unicamente gli elementi necessari per la comprensione delle parole pronunciate.\nIn aggiunta a tale attivit\u00e0 tanto naturale all'interno dell'evoluzione delle lingue, si incontra il fatto che sono molto poche le parole in castigliano che si distinguono tra di loro, secondo il criterio delle coppie minime, per la presenza della \"y\" o della \"ll\". Alcuni esempi comuni di questa distinzione sono \"arrollo\" (\"spinta\") e \"arroyo\" (\"torrente\"), \"valla\" (annuncio pubblicitario) e \"vaya\" (congiuntivo del verbo \"ir\", \"andare\"), \"call\u00f3\" (\"fece silenzio\") e \"cay\u00f3\" (\"cadde\"), \"halla\" (congiuntivo del verbo \"hallar\", \"trovare\") e \"haya\" (congiuntivo del verbo ausiliare \"haber\").\nUn altro aspetto di carattere pi\u00f9 sociologico, si trova nella mobilizzazione delle masse rurali verso le citt\u00e0 spagnole. Ci\u00f2 che in principio era un tratto distintivo - da una \"cattiva pronuncia\" (propria della gente dei campi) e una \"corretta\" pronuncia (tipica dei cittadini) - con le ondate di emigrazioni rurali verso le citt\u00e0.\nLo \"ye\u00edsmo\", secondo Gonz\u00e1lez Galicia, presenta testimonianze scritte molto antiche, contemporanee alla conquista delle Americhe, quando i testi scritti presentavano confusione nella grafia (e quindi nella pronuncia) tra la \"ll\" e la \"y\", favorendo quest'ultima. Si vede infatti come si plasmino parole come \"cabayo\", \"yorar\", \"yamar\", \"ay\u00e0\" e, per altro verso, \"sullos\" (invece di \"suyos\") o \"vallan\" (invece di \"vayan\").\nLo \"ye\u00edsmo\" nella lingua d'America risulta un fenomeno abbastanza complesso, tanto che ne esistono tipologie differenti. \u00c8 comune in Argentina (soprattutto nelle province di Buenos Aires e Santa Fe) e nella maggior parte dell'Uruguay.\n\"Lle\u00edsmo\".\nIl mutamento fonetico opposto allo \"ye\u00edsmo\" \u00e8 lo \"lle\u00edsmo\", rappresentato con e pronunciato come . Si trova in poche zone laddove esiste la differenza tra \"y\" e \"ll\".\nLo \"ye\u00edsmo\" in altre lingue.\nItaliano.\nNella lingua italiana e nei dialetti italiani centromeridionali \u00e8 presente il fonema palatale laterale proveniente dalle parole con -LEA- o -LIA- in latino. Ma in molte zone dialettali il fonema si \u00e8 sviluppato indipendentemente dando luogo a una pronuncia ye\u00edsta.\nNel dialetto toscano, nel napoletano occidentale, in Sardegna e altre piccole aree nel centro della Sicilia la lingua colloquiale ha preservato , mentre nel resto della regione linguistica questo fonema \u00e8 cambiato in o \u00e8 stato eliminato completamente.\nPortoghese.\nIn alcune zone rurali del Brasile del nord e del sud, cos\u00ec come nel linguaggio popolare delle periferie delle grandi citt\u00e0, si pu\u00f2 trovare una confusione tra &lt;lh&gt; () e in posizione intervocalica, che a volte si riflette in errori di ortografia, per esempio \"velho\" ('vecchio'), \"palha\" ('palla') e \"olho\" ('occhio') scritti erroneamente \"veio\", \"paia\" e \"oio\".\nCatalano.\nIn catalano, vari gruppi di consonanti latine tra cui il fonema laterale -L- hanno dato luogo a un suono palatale laterale . Tra questi gruppi si trovano LL, LE-vocale, LI-vocale, P'L, T'L, C'L, dove ' indica una caduta della vocale corta atona. Alcuni esempi sono AMPULLA, ALLIU, MANUP'LU, VET'LU, CUNIC'LU, ossia \"ampolla\" 'bottiglia, ampolla', \"all\" 'aglio', \"matoll\" 'cespuglio', \"vell\" 'vecchio', \"conill\" 'coniglio'. Si noti che a differenza dello spagnolo questi non palatalizzano nessuna parola all'inizio: CLAVIS, PLANU, FLAMMA in spagnolo diventano \"llave, llano, llama\" ma mantengono le consonanti latine senza palatalizzare.\nTuttavia, ci sono zone dialettali del catalano nella provincia di Girona, a nord est di Barcellona e nelle Isole Baleari, dove al posto di , in alcuni casi si incontra . Per esempio, in alcune regioni si usa invece della pronuncia usuale catalana di Barcellona . Nonostante i casi di preceduti da -LL- siano chiari esempi di ye\u00edsmo, esistono dubbi sui casi dove il suono procede da -C'L-, -LE-vocale, -LI-vocale, dato che si trovano molti casi con vecchia ortografia con \"-yl-\" al posto di \"-ll-\". Per questo alcuni autori sostengono per il catalano primordiale un'opposizione tra /\u028e/ e un altro diverso fonema palatale, che sarebbe l'origine della grafia \"-yl-\".\nFrancese.\nIl francese antico e medio presentavano un fonema /\u028e/ diverso da /j/, che era scritto \"ill\" tra due vocali e \"il\" alla fine della parola. Per esempio, \"bataille\" 'battaglia', \"\u0153il\" 'occhio'. Il fonema /\u028e/ poi si perse unendosi a /j/, con conseguente pronuncia moderna e , anche se rimangono distinti per iscritto.\nQuechua.\nNel Quechua, nel nord dell'Ecuador, il fonema palatale si \u00e8 evoluto nella stessa direzione, come per lo spagnolo.\nUngherese.\nNell'ungherese il fonema palatale storico &lt;ly&gt; \u00e8 evoluto in ."}
{"id": "544186", "revid": "2208314", "url": "https://it.wikipedia.org/wiki?curid=544186", "title": "Campionati europei di nuoto", "text": "I Campionati europei di Nuoto, Tuffi, Nuoto sincronizzato e Nuoto in acque libere (\"LEN European Championships in Swimming, Diving, Synchronised Swimming and Open Water Swimming\"), comunemente noti come Campionati europei di nuoto, sono la pi\u00f9 prestigiosa e longeva manifestazione organizzata dalla LEN, la federazione che sovrintende gli sport acquatici in Europa. All'interno di essa si assegnano i titoli europei di tutte le discipline della LEN, ad eccezione della pallanuoto, che \u00e8 stata parte del programma dei campionati fino al 1997, mentre in seguito ha disputato un campionato indipendente.\nStoria.\nIl concetto di \"campionato europeo di nuoto\" \u00e8 nato molto prima della prima guerra mondiale, addirittura prima dei primi Giochi Olimpici; dal 1889 al 1903 si sono disputate, infatti, tredici edizioni di una manifestazione internazionale con questo nome, organizzata tra l'Impero austro-ungarico e l'Impero tedesco, due nazioni in cui il nuoto era uno sport gi\u00e0 consolidato, in cui parteciparono e vinsero campioni olimpici come Alfr\u00e9d Haj\u00f3s, Paul Neumann, Otto Wahle e Karl Ruberl. Per vedere per\u00f2 la nascita di campionati con una partecipazione continentale si \u00e8 dovuto aspettare il 1925, quando al congresso della FINA di Praga l'ungherese Leo Donath (che \u00e8 stato anche uno dei fondatori della LEN) propose la creazione dei campionati.\nLa prima edizione si disput\u00f2 nel 1926; l'intenzione dei fondatori era quella di tenere i campionati negli anni pari non olimpici, intenzione non sempre rispettata: per esempio, nel 1930 e nel 1946 la manifestazione venne spostati all'anno successivo. Con la fondazione dei mondiali, i campionati europei si sono disputati, sempre con cadenza quadriennale, negli anni dispari fino al 1983, quando \u00e8 diventata biennale. Dal 2000 in poi essi si svolgono negli anni pari, in primavera negli anni olimpici ed in estate in quelli non olimpici.\nEdizioni.\nI primi Campionati europei della storia del nuoto si sono svolti a Budapest, in Ungheria, nel 1926; all'epoca la squadra italiana aveva come suo alfiere l'olimpionico Emilio Polli.\nLe nazioni che hanno ospitato i Campionati europei di nuoto il maggior numero di volte (quattro) sono l'Ungheria (tutte a Budapest) e la Germania (sommando un'edizione anteguerra, una ad Est, una ad Ovest e una post riunificazione); seguono l'Austria, l'Italia e la Spagna (tre edizioni ciascuna).\nProgramma.\nIl programma della manifestazione \u00e8 gradualmente cresciuto dalle 9 gare della prima edizione alle 61 di Budapest 2010.\nA Budapest 1926 si disputarono solo gare maschili di nuoto (in vasca olimpica da 50 metri), tuffi e pallanuoto; le donne fecero il loro esordio nella seconda edizione, ma non nella pallanuoto, il cui torneo femminile non si disput\u00f2 all'interno della rassegna fino al 1987.\nIl nuoto sincronizzato \u00e8 entrato nel programma nel 1974 e il nuoto di fondo nel 1995.\nA partire dal 1999 \u00e8 stata organizzata una manifestazione indipendente per la pallanuoto, che non ha pi\u00f9 fatto parte del programma dei campionati.\nLa LEN ha stabilito di assegnare i titoli europei di tuffi e di nuoto in acque libere anche al di fuori dei campionati, organizzando della manifestazioni indipendenti (europei di tuffi, europei di nuoto di fondo) negli anni dispari, che non porteranno all'uscita delle due discipline dalla rassegna principale. Tuttavia, l'edizione 2012, a causa di una serie di difficolt\u00e0 organizzative, ha visto in scena solamente gare di nuoto, mentre fondo, tuffi e sincro hanno avuto rassegne indipendenti. Le quattro discipline sono tornate a svolgersi insieme nell'edizione di Berlino 2014, in cui, tra l'altro, hanno fatto il loro debutto le staffette miste (due uomini e due donne) con la 4x100\u00a0m stile libero e la 4x100\u00a0m mista.\nQuesto l'elenco dell'attuale programma dei campionati europei di nuoto, con accanto la data di esordio della gara:\nMedagliere complessivo.\nSono incluse le medaglie di \"Nuoto\" (1926-2018) \"Tuffi\" (1926-2010; 2014-2018), \"Nuoto sincronizzato\" (1974-2010; 2014-2018), \"Nuoto di fondo\" (1995-2006; 2010; 2014-2018) e \"Pallanuoto\" (1926-1997).\nTrofeo dei Campionati.\nLa LEN, oltre agli atleti, assegna un premio oggi denominato Championships Trophy (Trofeo dei campionati) alle Federazioni. Vengono conferiti quattro trofei, uno per ogni disciplina, attraverso l'attribuzione di un punteggio agli atleti o alle squadre a seconda del piazzamento in ciascuna gara; il sistema di punteggio varia per le singole discipline.\nIl trofeo \u00e8 nato con la prima edizione dei campionati nel 1926 col nome di Coppa Europa, all'inizio solo per le squadre maschili e comprendeva il nuoto e i tuffi. Nel 1934 \u00e8 stata aggiunta la Coppa Bredius, riservata alle squadre femminili e che sommava i risultati di nuoto e tuffi. Dal 1966 in poi \u00e8 stato assegnato un trofeo separato per i tuffi, dal 1974 quello per il nuoto sincronizzato e dal 1977 il trofeo per il nuoto \u00e8 stato unificato."}
{"id": "544189", "revid": "1573940", "url": "https://it.wikipedia.org/wiki?curid=544189", "title": "J\u00f6nk\u00f6ping", "text": "J\u00f6nk\u00f6ping () \u00e8 una citt\u00e0 di abitanti della provincia dello Sm\u00e5land, in Svezia. La citt\u00e0 \u00e8 capoluogo della municipalit\u00e0 omonima (pop. ) e della contea omonima (pop. ). J\u00f6nk\u00f6ping \u00e8 la citt\u00e0 pi\u00f9 popolosa della provincia dello Sm\u00e5land ed \u00e8 anche la decima citt\u00e0 pi\u00f9 grande della Svezia.\nEtimologia.\nLa prima parte del nome della citt\u00e0, \"J\u00f6n-\", deriva da \"Juneb\u00e4cken\", il nome di un ruscello che si trova in quella che oggi \u00e8 la parte occidentale della citt\u00e0, Talavid. Questo era il luogo del primo insediamento conosciuto nella zona. La seconda parte del nome, \"-k\u00f6ping\", \u00e8 una parola antica per indicare centri di commercio e mercati.\nGeografia fisica.\nGeograficamente la citt\u00e0 \u00e8 situata vicino all'estremo meridionale del secondo lago pi\u00f9 grande della Svezia, il V\u00e4ttern. \u00c8 lambita da una lunga spiaggia di sabbia.\nSi tratta di un'antica citt\u00e0 commerciale (\"k\u00f6ping\") grazie alla sua posizione sul crocevia delle strade che seguono i fiumi Nissan e Lagan e della strada che collega le province Ostrogothia e Westrogothia.\nStoria.\nIl 18 maggio del 1284, J\u00f6nk\u00f6ping ricevette lo stato di citt\u00e0 come una delle prime comunit\u00e0 del paese direttamente dal re Magnus Ladul\u00e5s, che al tempo governava la nazione dalla pi\u00f9 grande isola del lago V\u00e4ttern, l'isola Visings\u00f6. \nLa posizione geografica della citt\u00e0 tuttavia la lasciava esposta e vulnerabile agli attacchi stranieri, in particolare da parte dei danesi, provenienti dal sud attraverso i fiumi; a quel tempo le province di quello che oggi \u00e8 il sud della Svezia \u2014 Scania, Halland and Blekinge \u2014 appartenevano alla Danimarca. Di conseguenza J\u00f6nk\u00f6ping fu saccheggiata ed incendiata diverse volte fino a che non venne costruita una fortificazione tra il XVI e XVII secolo.\nFu a J\u00f6nk\u00f6ping che il 10 dicembre 1809 venne conclusa la pace che poneva termine alla guerra danese-svedese del 1808-1809.\nEconomia.\nL'area urbana ormai include a est la citt\u00e0 industriale Huskvarna. J\u00f6nk\u00f6ping \u00e8 conosciuta per la sua industria di fiammiferi (1845-1970).\nAncora oggi \u00e8 un importante centro logistico per la Svezia, con magazzini centrali di molte importanti compagnie come IKEA, Electrolux e Husqvarna.\nJ\u00f6nk\u00f6ping possiede inoltre un grande centro fiere chiamato Elmia. Tra le varie fiere (che sono tra le pi\u00f9 grandi in Europa) c'\u00e8 la Elmia Wood: la pi\u00f9 grande fiera di legname al mondo. Dal 2002 Elmia \u00e8 anche la sede del pi\u00f9 grande \"LAN party\" al mondo, il \"DreamHack\".\nCultura.\nJ\u00f6nk\u00f6ping \u00e8 oggi una delle citt\u00e0 pi\u00f9 importanti per l'educazione di alto livello grazie all'Universit\u00e0 di J\u00f6nk\u00f6ping che ogni anno raccoglie anche un gran numero di studenti stranieri."}
{"id": "544190", "revid": "287204", "url": "https://it.wikipedia.org/wiki?curid=544190", "title": "Jonkoping", "text": ""}
{"id": "544195", "revid": "599013", "url": "https://it.wikipedia.org/wiki?curid=544195", "title": "Lfs", "text": ""}
{"id": "544208", "revid": "287204", "url": "https://it.wikipedia.org/wiki?curid=544208", "title": "Ottava", "text": ""}
{"id": "544210", "revid": "767487", "url": "https://it.wikipedia.org/wiki?curid=544210", "title": "Talismano", "text": "Un talismano \u00e8 un oggetto, solitamente di piccole dimensioni, a cui vengono attribuite propriet\u00e0 magiche, propiziatorie e portafortuna. Il talismano, pertanto, non \u00e8 da confondere con l'amuleto, che ha piuttosto una funzione apotropaica (cio\u00e8 per allontanare il malocchio).\nEtimologia.\nLa parola \"talismano\" risale agli anni 1630 e dall'arabo \"tilsam\", un termine che proviene a sua volta dal greco bizantino \"t\u00e9lesma\" (\"\u03c4\u03ad\u03bb\u03b5\u03c3\u03bc\u03b1\"), ovvero \"completamento\", "}
{"id": "544212", "revid": "72811", "url": "https://it.wikipedia.org/wiki?curid=544212", "title": "Kokiri", "text": ""}
{"id": "544214", "revid": "81103", "url": "https://it.wikipedia.org/wiki?curid=544214", "title": "Lago del Segrino", "text": "Il lago del Segrino (\"Lagh del Segr\u00ecn\" in lombardo) \u00e8 un piccolo lago lombardo prealpino di origine glaciale, in provincia di Como, situato tra i comuni di Canzo, Longone al Segrino ed Eupilio. \nSi ritiene che il suo nome (\"Segr\u00ecn\", in lombardo) derivi dall'adattamento latino (\"Sacrinum\"/\"Secrinum\") del toponimo celtico \"segarinos\", dal significato \"ruscello del rispetto\" (forse per la presenza di una necropoli o per la sacralit\u00e0 della fonte). \u00c8 famoso per la qualit\u00e0 delle sue acque e per la sua felice e tranquilla posizione, che ispir\u00f2 numerosi scrittori dell'Ottocento.\nGeologia e geomorfologia.\nHa una forma allungata in direzione nord-sud, con una lunghezza di circa \u00a0m e una massima larghezza, verso la parte meridionale, di 400\u00a0m circa. \u00c8 limitato nei suoi bordi dai ripidi versanti dei monti Pesora e Cornizzolo (\u00a0m) a est e Scioscia (671\u00a0m) a ovest, entro i territori dei comuni di Canzo (a nord), Eupilio e Longone al Segrino.\nIl lago \u00e8 originato dalla sbarramento della sua valle causato dalla presenza di una morena glaciale; il Tonolli evidenzia la sua singolarit\u00e0 di lago glaciale di valle sospesa sulla sottostante pianura Padana. L'assenza di visibili immissari lungo il suo perimetro suggerisce a tutti gli studiosi di quest'area la presenza di sorgenti subacquee di origine carsiche, ipotesi compatibile col fatto che l'intera valle in cui giace \u00e8 formata da rocce calcaree (calcare di Domaro).\nNessun rilevante emissario \u00e8 osservabile, con l'eccezione di una piccola roggia che esce dal lago all'altezza di Eupilio (Punt d'inach), ove la cui portata \u00e8 regolata da una chiusa e le cui acque si disperdono nei depositi glaciali che ricoprono il versante prealpino verso il sottostante lago di Pusiano; nel complesso, il bilancio idrologico del lago \u00e8 principalmente controllato da un sistema carsico sotterraneo.\nIl lago ha un'area di 0,4 Km2, una profondit\u00e0 media di 3,2 m e massima di 8,6 m, l'area del suo bacino di drenaggio \u00e8 di 3,4 Km2, il volume della sua massa d'acqua \u00e8 di 1.2 milioni di m3 d'acqua e il suo ricambio totale dell'acqua si stima avvenga in 0,42 anni .\nIl confronto della morfologia attuale del lago con quanto rappresentato nelle vecchie mappe catastali e topografiche evidenzia una progressiva riduzione della superficie del lago; per interrimento (soprattutto nella sua estensione settentrionale), con uno sviluppo delle aree palustri, e per una possibile piccola bonifica (avvenuta negli ultimi secoli passati), per un utilizzo agricolo di aree precedentemente ricoperte dalle acque del lago.\nUna mappa di inizio Ottocento disegna una piccola isola vicino alla riva orientale del Lago; di questa isoletta non vi \u00e8 alcuna traccia oggigiorno.\nRitrovamenti archeologici.\nL'area circostante il lago, caratterizzata da presenza d'acqua e copertura boschiva con fauna abbondante ha favorito nel passato la presenza di piccoli insediamenti umani.\nNell'area a nord del lago, nel 1971 durante lavori per l'ampliamento dello stabilimento di imbottigliamento dell'acqua di Gajum vennero scoperte tre tombe dell'Et\u00e0 del bronzo, costruite usando pietra locale, di queste ben poco \u00e8 stato recuperato venendo le stesse distrutte durante la loro scoperta fatta durante scavi con ruspa; di queste una era del tipo a inumazione e una pi\u00f9 complessa, costituita da una camera edificata con lastroni infissi a coltello e muretti di pietra a secco. Tre anni dopo, poco pi\u00f9 a valle, nell'area nota come \"lo chalet\" venne ritrovata un'altra tomba, recuperata e ricostruita nel giardino della scuola media di Canzo dopo un attento rilievo geometrico e fotografico, eseguito a cura dell'Ufficio Tecnico comunale; la tomba ricostruita \u00e8 stata successivamente smantellata durante lavori edili sull'edificio scolastico. Di essa, rimane, in attesa di un suo ricollocamento, una catalogazione delle pietre squadrate e un cumulo di sassi accatastati serviti, all'epoca della ricostruzione, per dar volume all'ex camera sepolcrale. Questi ritrovamenti fanno sospettare la presenza nel luogo, sulle rive del lago, di un'area sepolcrale o di una necropoli.\nSempre nella sponda nord fu scoperto un piccolo insediamento sempre dell'et\u00e0 del bronzo, con resti ossei di macromammiferi, quasi tutti caratterizzati da tracce di macellazione e/o combustione. Le specie rinvenute, in ordine decrescente di frequenza sono maiale domestico generalmente con individui molto giovani, pecore e capre, con prevalenza delle pecore, quasi sempre con esemplari adulti suggerenti un loro utilizzo lattiero o laniero, bovini, alcuni denti di cavallo, frammenti ossei di cane e un incisivo di uomo adulto. Associati sono stati trovati i frammenti di due aghi in osso di erbivoro e un monile costituito da un incisivo di cane o di volpe abraso, con una perforazione che ne permetteva l'uso come pendente da filo.\nA sud del lago, nel territorio di Longone al Segrino vennero ritrovate, a fine Ottocento tre tombe datate come risalenti all'Et\u00e0 del ferro, cultura di Golasecca.\nArea protetta.\nOggi il lago del Segrino costituisce un'area protetta denominata \"Parco locale di interesse sovracomunale Lago del Segrino, \"gestita da un consorzio tra la Comunit\u00e0 Montana del Triangolo Lariano e i comuni di Canzo, Longone al Segrino ed Eupilio.\nLungo tutto il suo perimetro di circa cinque chilometri si snoda un circuito ciclo-pedonale protetto e il lago \u00e8 una riserva di pesca, che \u00e8 limitata e soggetta al rilascio di specifici permessi.\nLo sci nautico fu molto praticato sulle sue acque negli anni sessanta d'estate: questa attivit\u00e0 venne poi proibita in quanto incompatibile con la conservazione dell'equilibrio ambientale del lago stesso.\nQualit\u00e0 delle acque.\nIl lago del Segrino \u00e8 \"considerato\" il lago senza tener conto dei laghi in nord-Europa, in virt\u00f9 delle sue fonti solo sotterranee e quindi non inquinabili, e dell'assenza di inquinamento da industria o da eccessivo sfruttamento turistico. La fauna acquatica \u00e8 rigogliosa e vi \u00e8 praticata la pesca.\nIl lago nella letteratura arte e cinema.\nQuesto piccolo lago, che appare all'improvviso al viaggiatore proveniente dalla bassa Brianza, incassato in una stretta valle, colp\u00ec la sensibilit\u00e0 di molti scrittori ottocenteschi. Giuseppe Parini, che nacque nel vicino comune di Bosisio Parini cita il lago in \"Poesia XXII\".\nIl lago del Segrino \u00e8 il luogo d'origine della follia di Celeste, e della sua guarigione, nella novella \"La pazza del Segrino\" di Ippolito Nievo.\nAntonio Fogazzaro scrisse a un amico che \"realmente il Lago di Malombra \u00e8 il piccolo Segrino\".\nNel XX secolo venne menzionato in \"La cognizione del dolore\" da Carlo Emilio Gadda, che soggiornava in Villa Gadda a Longone al Segrino, proponendone un nome originale di \"See gr\u00fcn\", ossia \"lago verde\" in lingua tedesca.\nIl pittore Giovanni Segantini, che soggiorn\u00f2 nella zona, ritrasse paesaggi e abitanti del luogo in alcune sue tele.\nNell'anno 1942, il lago ghiacciato, con le rive innevate, forn\u00ec un ottimo scenario naturale per le riprese in esterno di pattinaggio su ghiaccio in una scena chiave del film \"Un colpo di pistola\" di Renato Castellani, ambientato in Russia e tratto dall'omonimo racconto di Pu\u0161kin.\nIl lago ghiacciato e la storia del carrettiere.\nIn inverno spesso la sua superficie ghiaccia completamente e talvolta \u00e8 possibile attraversare il lago a piedi.\nSi racconta che durante un freddo inverno dell'ultima guerra, un carro trainato da una coppia di buoi di ritorno verso la stalla, causa l'addormentarsi del suo conducente, abbia deviato dalla strada normale costeggiante il lago. Al suo risveglio il carrettiere vide con sgomento la pista delle orme degli zoccoli e delle ruote attraversanti il lago sulla sua superficie gelata. A ricordo del fatto, eresse una cappella di ringraziamento alla Madonna (esistente e restaurata).\nIl lido.\nIl piccolo lido si trova al bivio con la strada che scende verso Eupilio. Il recente padiglione che ospita il lido, progettato da Marco Castelletti, costruito nel 2003-2004, \u00e8 stato insignito di numerosi premi di architettura: \"AR+D Emerging Architecture awards\" Londra 2004. Medaglia d'oro di architettura italiana alla triennale di Milano Triennale Milano 2006."}
{"id": "544215", "revid": "73843", "url": "https://it.wikipedia.org/wiki?curid=544215", "title": "Poltergeist", "text": "Il termine poltergeist (: o ) deriva dal tedesco e significa \"spirito rumoroso\" (\"geist\" significa spirito, \"poltern\" bussare). Esso si manifesterebbe sostanzialmente con il presunto movimento improvviso di oggetti: quadri che cadono, mobili che si spostano, elettrodomestici che si accendono e si spengono, pietre e sassi che volano con traiettorie insolite. Gli episodi di poltergeist, secondo i sostenitori di tale teoria, tendono inoltre ad essere accompagnati da altre manifestazioni soprannaturali come l'autocombustione, levitazione di persone, comparsa di pozze d'acqua e di scritte sui muri fino alla produzione di voci. L'esistenza di questo fenomeno, mai accertata, veniva ipotizzata gi\u00e0 ai tempi dell'antica Roma e se ne fa menzione in documenti del Medioevo in Germania, Galles e Cina. Sono altres\u00ec frequenti presunti casi di poltergeist in epoca moderna.\nNon esistono prove scientifiche dei casi di presunta poltergeist, le cui manifestazioni sono ricondotte al fenomeno autosuggestivo dell'effetto placebo.\nIn genere i racconti e le testimonianze sui poltergeist sono accomunati da quattro caratteristiche costanti:\nInterpretazioni e ipotesi.\nIl fenomeno del poltergeist non sfugge al perpetuo (e spesso vivace) dibattito tra gli \"scettici\" e i \"credenti\" in materia di fatti paranormali.\nIpotesi razionalista.\nGli scettici sono rappresentati principalmente dai movimenti razionalisti e zetetici, fautori dello scetticismo scientifico, che ritengono che questo tipo di manifestazione, che sfida le basi della fisica e della ragione, abbia necessariamente una spiegazione razionale e che non \u00e8 stata rilevata e/o si basa solo su testimonianze prive di attendibilit\u00e0 o obiettivit\u00e0. Basano le loro dimostrazioni sui molti casi in cui presunti i poltergeist hanno trovato, prima o poi, una spiegazione ordinaria soddisfacente, siano esse cause naturali, fantasie o inganni comprovati. Questo punto di vista, applicato a tutti i fenomeni paranormali, \u00e8 condiviso da gran parte della comunit\u00e0 scientifica. \u00c8, tra l'altro, sintetizzato nelle opere co-scritte dal premio Nobel Georges Charpak e dal fisico Henri Broch .\nAl di l\u00e0 delle posizioni di principio, gli scienziati ritengono che le attuali conoscenze in fisica siano sufficientemente avanzate da permetterci di sapere, con certezza, che alcuni fenomeni descritti, come il teletrasporto di un oggetto attraverso un corpo solido, pannello o parete , sono e resteranno impossibili, qualunque siano le future scoperte. Come osserva Carlo Rovelli:\nIpotesi della \"ragazzina cattiva\".\nAll'inizio del XX secolo, un membro del consiglio di amministrazione della Society for Psychical Research of England (o SPR), Frank Podmore ha analizzato le migliaia di manifestazioni di poltergeist identificate dalla sua associazione. \u00c8 giunto alla conclusione che nella maggior parte dei casi \u00e8 coinvolto un adolescente disturbato, intorno all'et\u00e0 della pubert\u00e0, e pi\u00f9 frequentemente una ragazza che un ragazzo . La sua seconda conclusione \u00e8 che i fenomeni siano causati direttamente dagli adolescenti, o che comunicano i loro terrori e le loro allucinazioni a coloro che li circondano, o che sono direttamente gli autori delle mistificazioni non rilevate dai testimoni. La sua teoria \u00e8 diventata nota come la \"teoria della ragazzina cattiva\" .\nIpotesi sociologiche o folcloristiche.\nPer i sociologi e folkloristi, i poltergeist sono una credenza popolare, nata dall'inconscio collettivo, proprio come i fantasmi, i lupi mannari, i vampiri, le fate, i goblin e altri esseri o manifestazioni immaginari. Si pu\u00f2 tracciare un parallelo con l'approccio socio - psicologico al fenomeno dei dischi volanti.\nI folcloristi notano anche i molti parallelismi tra gli scherzi attribuiti a fate o elfi (o qualsiasi altro essere simile, qualunque sia il suo nome e le specifiche) e le azioni dei poltergeist. Questi compaiono, insieme ai fantasmi, tra le punizioni inflitte a coloro che si presume li abbiano offesi.\nIpotesi psicoanalitica.\nPer gli psicoanalisti, i poltergeist sono di natura allucinatoria. Sono la proiezione esterna di conflitti psicologici interni agli individui interessati, a cui deve essere trovato un significato. Secondo Sigmund Freud:\nIn questo approccio, le possibili manifestazioni fisiche risultano essere eventi secondari, anche trascurabili:\nFreud non credeva ai fenomeni di psicocinesi, l'esatto contrario di Jung, il quale racconta cos\u00ec quanto accadde durante uno dei loro incontri in cui affrontarono questo argomento, il 25 marzo 1909 a Vienna :\nSecondo lo psicologo e psicoanalista Djohar Si Ahmed :\nIpotesi parapsicologica o metapsichica.\nDalla fine del XIX secolo secolo, diversi gruppi di ricerca sui fenomeni paranormali e sulla parapsicologia si sono concentrati sullo studio delle manifestazioni legate ai poltergeist, sia in Francia che all'estero. Citiamo l'International Metapsychic Institute (IMI) creato nel 1919 in Francia, la Society for Psychical Research (SPR) creata nel 1898 in Inghilterra, l' (SAPR) negli Stati Uniti, l'Institut f\u00fcr Grenzgebiete der Psychologie und Psychohygiene (IGPP) in Germania o l' (IBPP) in Brasile. Queste organizzazioni, raggruppate nell'Associazione Parapsicologica, sono composte da ricercatori di varie discipline che stanno tentando un approccio scientifico a questi fenomeni.\nL'ipotesi difesa dai parapsicologi Hans Bender e \u00e8 generalmente adottata da questi ricercatori. Le manifestazioni sarebbero dovute ad un effetto di psicocinesi spontanea (PK), prodotto inconsciamente da una persona disturbata, e pi\u00f9 specificamente chiamato \"psicocinesi spontanea e ripetitiva\" (PKSR) . Tuttavia, va notato che \" l'effetto PK Finora non \u00e8 stato scientificamente dimostrato. Secondo Alan Gauld, un altro specialista in materia:\nI parapsicologi sono divisi sulle cause profonde che animano il soggetto all'origine delle manifestazioni e quali potrebbero essere:\nQuest'ultima possibilit\u00e0 si avvicina all'ipotesi spiritualista, dalla quale si distingue per\u00f2 per l'assenza di riferimento a uno \u201cspirito\u201d agente .\nUn fisico e psicologo tedesco, Walter von Lucadou ha proposto un modello teorico e sperimentale originale, chiamato \"Modello informativo pragmatico\" (MPI), per descrivere i fenomeni parapsicologici. Secondo lui, i poltergeist hanno un'evoluzione in quattro fasi successive:\nIl modello immaginato da Walter von Lucadou \u00e8 estremamente complesso. In sintesi, il fenomeno potrebbe avere solo una quantit\u00e0 finita di informazioni pragmatiche (I) scambiate con l'ambiente in un processo descritto da un'equazione matematica:\nNe consegue che la ricerca di un aumento dell'attendibilit\u00e0 delle osservazioni diminuisce la loro autonomia e che l'aumento della percezione di queste manifestazioni, la loro conferma, ne riduce la novit\u00e0. Una delle conseguenze di questa teoria sarebbe la spiegazione della difficolt\u00e0 ricorrente nell'ottenere prove incontestabili. Ad esempio, la registrazione video completa di un evento supererebbe la quantit\u00e0 di informazioni pragmatiche disponibili dal fenomeno e sarebbe quindi impossibile .\nIpotesi religiosa.\nLa possibilit\u00e0 di contagio di luoghi o persone da parte di demoni e la loro espulsione mediante specifiche operazioni religiose o magiche, \u00e8 presente nella maggior parte delle religioni e culture.\nCon molte varianti, le chiese cristiane hanno, in generale, a lungo considerato i fenomeni di inquietudine e poltergeist come casi di possessione diabolica causa della presenza di entit\u00e0 demoniache che potrebbero essere ritualizzate secondo appropriati esorcismi. Questa pratica si \u00e8 sviluppata contemporaneamente all'onnipresenza del demone nella religione, dalla fine del Medioevo fino al XIX secolo. Attualmente l'esorcismo viene generalmente utilizzato solo come ultima risorsa, con successo variabile, dopo il fallimento di soluzioni psicologiche o psichiatriche :\nTuttavia, padre Herbert Thurston, un prete cattolico gesuita, ricorda che gli esorcismi riguardano esclusivamente l'espulsione di spiriti malvagi dai corpi dei vivi e che :\n\u00c8 anche ovvio che, in diversi casi legati alla sua opera, i vari rituali praticati da sacerdoti di varie religioni cristiane per cercare di porre fine ai fenomeni sono tutti falliti, simboli religiosi come crocifissi, immagini pie o acqua santa avendo se stessi vittime degli abusi.\nIpotesi spiritualista.\nSecondo la dottrina spiritualista esposta da Allan Kardec, i poltergeist sono le manifestazioni di Spiriti disincarnati di basso livello, appartenenti alla sesta classe del terzo ordine, secondo la scala spiritica :\nTuttavia, la presenza di un mezzo (medium) con un effetto fisico sembra essenziale. Il medium generalmente non sa di avere questa facolt\u00e0. Involontariamente cede energia agli Spiriti che la usano per provocare le manifestazioni, come nel caso delle sorelle Fox, all'origine del movimento spiritista."}
{"id": "544223", "revid": "729019", "url": "https://it.wikipedia.org/wiki?curid=544223", "title": "Ruggero da Fiore", "text": "Biografia.\nSuo padre, Richard von Blun o von Blum, era un falconiere dell'imperatore Federico II di Svevia, mentre sua madre una nobildonna brindisina. Entr\u00f2 nell'Ordine dei Templari come sergente e appena ventenne era al comando della nave \"Falcone\", la pi\u00f9 grande dell'Ordine, solitamente attraccata nel porto di Brindisi e in servizio costante sulla rotta per la Terrasanta.\nRuggero si distinse nella difesa di San Giovanni d'Acri (1291) tuttavia, accusato di essersi appropriato di alcuni beni approfittando della confusione che segu\u00ec l'abbandono della citt\u00e0 caduta in mani saracene, fu cacciato dall'ordine.\nForte della sua esperienza militare, si fece mercenario, entrando al servizio del re Federico III d'Aragona, che gli diede il comando della Compagnia Catalana (detta anche \"degli almogavari\"), composta da mercenari catalano-aragonesi. Al comando di quella flotta Ruggero partecip\u00f2 alla difesa di Messina (1301) assediata dagli Angi\u00f2 che ancora reclamavano il possesso della Sicilia persa dopo i Vespri.\nConclusa la Pace di Caltabellotta (1302) tra Carlo II d'Angi\u00f2 e Federico III, Ruggero si mise al servizio dell'imperatore bizantino Andronico II Paleologo, per aiutarlo contro la minaccia turca (1303), a capo d'una spedizione di 2.500 almogavari e 39 navi inviate da re Federico. Espulsi i genovesi da Costantinopoli per ingraziarsi l'imperatore, entr\u00f2 in Anatolia, impossessandosi di Filadelfia, Magnesia ed Efeso e respingendo i Turchi fino alla Cilicia e il Tauro (1304). Durante la primavera del 1304 respinse anche gli Alani, provenienti dal nord del Mar Nero. Come ricompensa per i servizi prestati all'Impero, Andronico concesse a Ruggero il titolo di \"megadux\" (comandante della flotta) e la mano di Maria, sua nipote e figlia dello zar bulgaro Ivan Asen III.\nTuttavia, la Compagnia caus\u00f2 molti danni e fastidi all'imperatore bizantino: da una parte, gli almogavari commisero diversi eccessi con la popolazione locale bizantina; dall'altra, l'ambizione di Ruggero fu grande e pretese di comportarsi come il sovrano dei territori conquistati. Ruggero arriv\u00f2 persino a negoziare con Andronico la concessione del titolo di Cesare dell'impero in cambio dei territori liberati dell'Asia Minore, eccettuando le grandi citt\u00e0. Alla fine, tale comportamento risvegli\u00f2 le ostilit\u00e0 di Michele IX Paleologo, figlio di Andronico e associato al governo dell'impero. Quest'ultimo fece assassinare a tradimento Ruggero ad Adrianopoli, durante un banchetto in cui il comandante mercenario cenava insieme a pi\u00f9 di un centinaio di generali almogavari (5 aprile 1305). Michele poi attacc\u00f2 alle spalle il resto della Compagnia, ma questa, al comando di Berenguer d'Enten\u00e7a, contrattacc\u00f2 sconfiggendo Michele e distruggendo quanto trov\u00f2 sul suo passaggio in Tracia e Macedonia: questi fatti, resi celebri nelle pagine della \"Cr\u00f2nica\" di Ramon Muntaner, vennero ricordati con il nome di \"Vendetta catalana\"."}
{"id": "544225", "revid": "7", "url": "https://it.wikipedia.org/wiki?curid=544225", "title": "Sopraelevata (Genova)", "text": ""}
{"id": "544227", "revid": "7", "url": "https://it.wikipedia.org/wiki?curid=544227", "title": "Strada Sopraelevata di Genova", "text": ""}
{"id": "544234", "revid": "124959741", "url": "https://it.wikipedia.org/wiki?curid=544234", "title": "Daniele Conti", "text": "Caratteristiche tecniche.\nDopo un avvio di carriera da trequartista, \u00e8 stato un centrocampista che agiva prevalentemente come centrale davanti alla difesa, dotato di buona tecnica e visione di gioco capace di rendersi pericoloso in area avversaria con incursioni sulle palle inattive, nonch\u00e9 una buona capacit\u00e0 realizzativa sui calci da fermo.\nCarriera.\nGli esordi con la Roma.\nFiglio d'arte (suo padre Bruno \u00e8 stato per anni bandiera della Roma e della Nazionale) e fratello del calciatore Andrea, ha iniziato a giocare nella .\nFa il suo esordio in maglia giallorossa a 17 anni, il 24 novembre 1996 in un Roma-, sotto la guida di Carlos Bianchi. In tre stagioni colleziona 5 presenze in campionato e una in Coppa Italia, riuscendo a segnare anche un gol all'Olimpico, festeggiando sotto la Curva Sud, nella sua prima partita da titolare contro il , segnando di testa su cross di Dmitrij Aleni\u010dev. In quella stessa partita verr\u00e0 espulso per eccesso di esultanza.\nCagliari.\nIl 15 luglio 1999, all'et\u00e0 di 20 anni, viene ceduto in compropriet\u00e0 al Cagliari, che a fine stagione rileva per intero il cartellino del giocatore per un totale di 1.250.000.000 lire. Esordisce in maglia rossobl\u00f9 il 29 agosto dello stesso anno venendo schierato titolare dal tecnico \u00d3scar Tab\u00e1rez nella sconfitta all'Olimpico contro la Lazio (vittoriosa per 2-1), valida per la prima giornata della stagione 1999-2000.\nNel Cagliari ha un inizio stentato, non riesce ad esprimere al meglio il suo potenziale e, in alcuni casi, si trova in conflitto con degli allenatori, specialmente nel suo primo periodo nella squadra isolana, oltre a essere contestato dai suoi stessi tifosi per le cattive prestazioni offerte in campo. La sua avventura a Cagliari comincia con una retrocessione e spesso pesano sulle spalle del ventenne Daniele gli inevitabili paragoni con il padre. Ci\u00f2 nonostante, riesce comunque a meritarsi una convocazione in Under-21 dal CT Marco Tardelli.\nDalla Serie B riesce a tornare nel campionato di Serie A dopo pi\u00f9 di quattro anni, tanto che il 27 gennaio 2008, in Cagliari-Napoli, segna al 95' il gol del definitivo 2-1 che sancisce la vittoria dei sardi (sotto di un gol fino al 93'), mentre durante la stagione successiva va a segno all'Olimpico di Roma, proprio contro la sua ex squadra. Si ripeter\u00e0 anche nella partita di andata del campionato 2009-2010 giocata a Cagliari. Al termine della stagione il giocatore prolunga il suo contratto fino al 2013. \nNella stagione 2010-2011, con il ritiro di Diego L\u00f3pez diventa il capitano del Cagliari, e segna il suo primo gol stagionale in Serie A nuovamente contro la , prima di uscire per infortunio a seguito di un intervento del difensore giallorosso Nicol\u00e1s Burdisso, che gli causer\u00e0 una ferita all'altezza del ginocchio suturata con 30 punti. Alla vigilia della trasferta col Chievo del 3 ottobre 2010, viene messo fuori rosa dall'allenatore del Cagliari Pierpaolo Bisoli insieme al vice-capitano Alessandro Agostini con la seguente motivazione: \u00abConti e Agostini non fanno pi\u00f9 parte del progetto\u00bb, scelta pienamente appoggiata dalla societ\u00e0. Il 7 ottobre 2010 la diatriba si risolve a seguito di vari colloqui chiarificatori tra Bisoli e i giocatori sospesi, i quali rientrano in squadra.\nNella partita Cagliari-Udinese della stagione 2011-2012, con 328 presenze, eguaglia il record di presenze in campionato con la maglia rossobl\u00f9 detenuto da Mario Brugnera. Nel gennaio 2013 rinnova il contratto con il Cagliari fino al 2014. Il 1\u00ba febbraio 2013, in occasione della partita contro la Roma, raggiunge le 400 presenze assolute tra Campionato e Coppa Italia con il club sardo. Il 24 febbraio 2013, durante la partita Cagliari-Torino (4-3) realizza la sua prima doppietta in Serie A. In occasione della partita Cagliari-Udinese del 27 aprile 2013, raggiunge le 407 presenze assolute in maglia rossobl\u00f9, eguagliando il record appartenuto a Mario Brugnera. Al termine della stagione viene premiato dai tecnici e allenatori della Serie A (AIAC) con il riconoscimento \"Leader in campo\" nel corso della kermesse Football Leader perch\u00e9 meglio di tutti \u00e8 stato capace di trasmettere ai compagni le direttive degli allenatori durante la stagione.\nIn occasione della partita Cagliari-Inter del 29 settembre 2013 (valida per il campionato 2013-2014) raggiunge le 290 presenze in Serie A con la maglia del Cagliari, superando Gigi Riva e portandosi a 21 lunghezze dal primatista Nen\u00e9. Il 10 novembre marca la sua 300\u00aa presenza in Serie A nella partita Cagliari-Torino, segnando due gol su calcio di punizione, che gli permettono di realizzare la sua seconda doppietta nella massima serie italiana. Il 16 novembre riceve il premio USSI 2013 per il record di presenze con la maglia del Cagliari, 396 tra i campionati di Serie A e B. Il 12 aprile 2014 Daniele Conti raggiunge Nen\u00e9 anche nella classifica relativa al numero di presenze in serie A con la maglia del Cagliari: 311 partite.\nIl 29 maggio 2015 la societ\u00e0 sarda, tramite i propri canali ufficiali, ringrazia il suo capitano per la lunga militanza, annunciando di fatto ufficialmente la fine di un rapporto sul campo lungo 16 anni. Due giorni dopo, al termine dell'ultima partita del campionato (giocata al Sant'Elia contro l'Udinese e vinta per 4-3 dalla compagine isolana gi\u00e0 retrocessa in serie B), Daniele Conti d\u00e0 l'ultimo toccante saluto al pubblico cagliaritano. Complessivamente con la maglia del Cagliari ha giocato 464 partite e segnato 51 gol.\nDopo il ritiro.\nSeppur senza una dichiarazione ufficiale, si ritira dal calcio giocato al termine della stagione 2014-15, intraprendendo poi inizialmente la carriera da allenatore. Consegue infatti il patentino da allenatore (UEFA B) il 31 dicembre 2015. Il 12 gennaio 2016 inizia la sua carriera da dirigente sportivo, venendo ingaggiato dal Cagliari in qualit\u00e0 di collaboratore del settore giovanile, in particolare della squadra dello scouting, occupandosi della gestione del vivaio e della scoperta di nuovi talenti. L'8 giugno 2018 viene promosso a responsabile dell'area tecnica dell'intero club coadiuvato dal direttore sportivo Marcello Carli. Due anni dopo inizia a coordinare lo staff tecnico di Under-17 e Primavera, quest\u2019ultima allenata dall\u2019ex compagno Alessandro Agostini.\nStatistiche.\nPresenze e reti nei club.\n\"Statistiche aggiornate al 2 giugno 2015\"."}
{"id": "544236", "revid": "1844579", "url": "https://it.wikipedia.org/wiki?curid=544236", "title": "Consejo Mundial de Lucha Libre", "text": "Il Consejo Mundial de Lucha Libre (CMLL) \u00e8 una federazione di lucha libre con sede a Citt\u00e0 del Messico ed \u00e8 la pi\u00f9 vecchia realt\u00e0 di wrestling ancora in attivit\u00e0. Gli spettacoli della CMLL avvengono principalmente nella capitale, ma sono frequenti spettacoli anche nel centro e sud del Messico.\nSe si escludono le Lucha de apuestas e speciali occasioni nella arena locale di Guadalajara che prevedono incontri \"mano a mano\" (uno contro uno), tutti i match sono principalmente tre contro tre sulla 2 out of 3 falls match (ovvero suddivisi in tre round). Inoltre viene data molta importanza all'esperienza degli atleti: i pi\u00f9 giovani possono passare anni nella mid-card o nell'undercard prima di lottare in incontri di cartello.\nStoria.\nPrima del 1933, le manifestazioni di lucha libre in Messico venivano promosse principalmente da promoter stranieri che organizzavano incontri di lucha libre in varie citt\u00e0 del Messico e soprattutto lungo il confine degli Stati Uniti, dove era pi\u00f9 facile esibire i lottatori professionisti americani come principali attrazioni.\nCreazione.\nNel 1929 Salvador Lutteroth, un ispettore immobiliare per il Dipartimento fiscale messicano si trasfer\u00ec a Ciudad Ju\u00e1rez vicino al confine con gli Stati Uniti e durante un viaggio a El Paso in Texas assistette a uno spettacolo di wrestling professionale rimanandone interessato, grazie anche all'opinione principale del wrestler greco Gus Pappas. \nQuattro anni dopo Lutteroth e il suo finanziatore Francisco Ahumada fond\u00f2 l'Empresa Mexicana de Lucha Libre (EMLL), la prima federazione messicana di wrestling.\nIl primo spettacolo avvenne 21 settembre 1933 e quella data \u00e8 considerata come la nascita della Lucha Libre e lo stesso Lutteroth viene considerato il \"padre della Lucha Libre\".\nIl primo luogo che cerc\u00f2 di prenotare per i propri spettacoli fu la sede principale per eventi di pugilato di Citt\u00e0 del Messico (l'Arena Nacional) ma le difficolt\u00e0 lo portarono a scegliere una struttura abbandonata e chiamata \"Arena Modelo\".\nLa lucha libre divenne molto popolare in brevissimo tempo e tanto che il primo anniversario richiam\u00f2 una folla di 5 000 spettatori paganti.\nNello stesso anno un lottatore americano esord\u00ec con il volto coperto da una maschera di pelle nera e venne definito da Lutteroht \"La Maravilla Enmascarada\" (la meraviglia mascherata). Oggi nel wrestling statunitense un lottatore mascherato non riceve un maggiore assenso nei confronti di uno a volto scoperto ma in Messico il successo di questo tipo di lottatore port\u00f2 Lutteroth e i suoi funzionari a introdurre pi\u00f9 maschere, con la conseguente creazione di gimmick come ad esempio \"El Enmascarado\" (il mascherato) ed \"El Murci\u00e9lago Enmascarado\" (il pipistrello mascherato). Fu cos\u00ec che attraverso l'uso delle maschere e dei personaggi sul ring nacque la posizione sacra della maschera nella Lucha libre, rendendola il simbolo e la rappresentazione scenica dei \"luchadores\". \nNel 1942 un lottatore con una maschera d'argento e conosciuto come El Santo (il Santo), divenne un'icona culturale in Messico e viene oggi citato come il pi\u00f9 grande wrestler messicano di tutti i tempi.\nNel primo periodo la maggior parte dei lottatori pi\u00f9 importanti erano americani, ma nel corso degli anni furono introdotti diversi nativi messicani che diventarono cos\u00ec popolari da permettere il successo della federazione che pot\u00e9 cos\u00ec espandere la propria attivit\u00e0. EMLL incominci\u00f2 a consentire a diversi promotori di wrestling messicani la possibilit\u00e0 di utilizzare sia il nome EMLL sia alcuni dei suoi lottatori offrendo in cambio di poter inserire negli spettacoli i loro luchadores. Ogni ufficio di prenotazione era indipendente l'uno dall'altro, ma in caso di controversie l'ufficio principale di Citt\u00e0 del Messico aveva l'ultima parola e decideva su chi poteva prenotare determinati lottatori.\nNegli anni 1940 l'Arena Modelo divent\u00f2 troppo piccola per la popolarit\u00e0 e la richiesta di posti a sedere e per risolvere il problema Lutteroth finanzi\u00f2 la costruzione dell'Arena Coliseo a Citt\u00e0 del Messico la quale divent\u00f2 anche la prima arena costruita appositamente per la lotta professionale e il primo edificio sportivo dotato di aria condizionata mai realizzato in Messico. L'arena, soprannominata \"Imbuto Lagunilla\" a causa della sua forma interna, pu\u00f2 dare posto a pi\u00f9 di 8 800 spettatori in caso di match di Lucha libre o incontri di boxe e incominci\u00f2 a ospitare anniversari annuali di EMLL, iniziando dal 10\u00ba Anniversario.\nNel 1953 Lutteroths ottenne un accordo con la National Wrestling Alliance (NWA) portando la EMLL e l'intero Messico a entrare nel Territorio NWA e a poter usurfruire del titolo NWA World Light Heavyweight Championship e a rinominare il proprio campionato \"World Middleweight Championship\" in NWA World Middleweight Championship e il \"World Welterweight Championship\" in NWA World Welterweight Championship. \nSempre nei primi anni cinquanta la televisione era diventata un mezzo di intrattenimento vitale in Messico ed era importante per rafforzare la popolarit\u00e0 di EMLL, ma l'Arena Coliseo non era correttamente dotata per le trasmissioni televisive e grazie a una vincita di cinque milioni di pesos, avvenuta tramite l'acquisto di un biglietto della lotteria da parte di Lutteroths e altri membri della EMLL, ne fu utilizzata una parte per la costruzione di Arena M\u00e9xico, da costruirsi nella stessa sede in cui sorgeva l'Arena Modelo. \nLa realizzazione di questa nuova arena permise a EMLL di trasmettere i propri spettacoli settimanali di wrestling in Messico e favorirne la popolarit\u00e0 e a partire dal 1956, con il 23\u00ba anniversario di EMLL, tutti gli spettacoli dell'anniversario sono avvenuti nell'Arena M\u00e9xico con l'eccezione del 46\u00b0 e con il passare degli anni l'arena divenne nota come \"La Cattedrale di Lucha Libre\". \nNel tempo, Lutteroth si ritir\u00f2 dalle operazioni quotidiane dell'EMLL lasciando l'azienda nelle mani del figlio Salvador \"Chavo\" Lutteroth Jr.\nNel 1975 il promotor locale Francisco Flores e l'allenatore Ray Mendoza, si dissociarono da EMLL, criticando lo stile promozionale conservativo e restrittivo per fondare la Universal Wrestling Association (UWA) e portando con s\u00e9 molti dei lottatori giovani che lavoravano per la EMLL e diventando la prima concorrente messicana di EMLL.\nDa EMLL a CMLL.\nA met\u00e0 degli anni 1980, Chavo Lutteroth si ritir\u00f2, lasciando il controllo di EMLL al nipote Paco Alonso e alla fine degli anni 1980 EMLL lascia l'NWA. \nNel settembre del 1991 cambia nome in Consejo Mundial De Lucha Libre (CMLL) per stabilire una nuova realt\u00e0 dopo la scissione dalla NWA.\nDal 1991 al 1993 CMLL cre\u00f2 otto nuovi titoli mondiali aggiungendoli ai tre titoli di marca NWA conservati e una serie di altri campionati che gi\u00e0 possedeva e incominci\u00f2 ad apparire sulla rete televisiva nazionale, ottenendo un secondo grande boom in affari a causa della rinnovata esposizione televisiva nazionale.\nFondazione di AAA e rivalit\u00e0.\nA met\u00e0 degli anni 1980, il wrestler in pensione Antonio Pe\u00f1a divent\u00f2 uno dei principali booker di CMLL, aiutando a determinare i vincitori dei match, quali storyline da utilizzare e cos\u00ec via, ed era anche una forza trainante dietro il cambiamento di nome da EMLL a Consejo Mundial de Lucha Libre ma si scontrava spesso con Juan Herrera, l'altro booker principale di CMLL il quale invece preferiva mantenere il vecchio stile di prenotazione con i pesi massimi per utilizzare lottatori come Atlantis, El Dandy ed El Sat\u00e1nico. \nPe\u00f1a, deluso dal fatto che fossero rifiutate le sue idee e dalla scelta finale del proprietario di CMLL Paco Alonso il quale scart\u00f2 i wrestler giovani e pi\u00f9 veloci come Konnan, Octag\u00f3n o M\u00e1scara Sagr\u00e1da per scegliere quelli preferiti da Herrera nel 1992 diede vita a una nuova agenzia di promozione chiamata Asistencia Asesor\u00eda y Administraci\u00f3n (AAA) e dove tecnicamente detenne sia il nome di AAA sia i diritti di trasmissione della \"Televisa\". \nPe\u00f1a ed AAA rilevarono i lottatori pi\u00f9 giovani da CMLL e diedero vita alla pi\u00f9 grande rivalit\u00e0 tra le due federazioni (pi\u00f9 grande anche di quella tra EMLL e UWA dei precedenti anni 1970).\nA partire dal 1996 CMLL ha iniziato a promuovere uno spettacolo annuale in marzo, in primo luogo per rendere omaggio a Salvador Lutteroth, poi in seguito al figlio \"Chavo\" Lutteroth Jr. e a El Santo e poi finalmente diventando \"Homenaje a Dos Leyendas\" (\"Omaggio a due leggende\").\nAnni recenti (2000 - oggi).\nDopo aver vissuto un momento di crisi negli anni novanta principalmente dovuto alla crescente popolarit\u00e0 della concorrente Asistencia Asesor\u00eda y Administraci\u00f3n (AAA), la CMLL \u00e8 riuscita a recuperare lo svantaggio restando legata ai dettami della tradizione della lucha libre e rifiutando le regole tipiche del wrestling statunitense che invece erano pi\u00f9 utilizzate dalla AAA.\nDal 2007 al 2009 CMLL ha avuto un rapporto di lavoro con l'allora federazione americana Total Nonstop Action Wrestling (TNA, oggi Impact Wrestling) che vide i propri lottatori (Averno, Rey Bucanero, \u00daltimo Guerrero e Volador, Jr.) vincere il torneo 2008 TNA World X Cup Tournament e il lottatore TNA Alex Shelley vincere il CMLL International Grand Prix 2008. \nNel 2008, CMLL ha stabilito una relazione con New Japan Pro-Wrestling come parte del \"G-1 World\" e molti lottatori da entrambe le parti hanno lottato sia in una sia nell'altra federazione, tra cui M\u00edstico che ha vinto il titolo IWGP Junior Heavyweight Championship e il giapponese Jushin Thunder Liger che ha vinto il torneo CMLL Universal. Inoltre dal 2011, le due federazioni hanno co-promosso ogni anno degli eventi in Giappone con il nome di \"Fantastica Mania\".\nIl 16 marzo 2010 \u00e8 stato pubblicato un video su YouTube contenente un'intervista fatta da David Marquez con il direttore esecutivo e consulente legale della NWA Robert Trobich il quale sosteneva che CMLL non aveva i permessi per l'utilizzo del marchio NWA poich\u00e9 questi diritti in Messico sono detenuti dalla federazione NWA Mexico affiliata a NWA. Questo port\u00f2 CMLL a realizzare i titoli NWA World Historic Light Heavyweight Championship, NWA World Historic Middleweight Championship e NWA World Historic Welterweight Championship destinati a sostituire quelli sino a quella data utilizzati da CMLL.\nNel 2011 CMLL ha stabilito un rapporto di lavoro con la federazione femminile giapponese Universal Woman Pro Wrestling Reina e ha annunciato che le due promozioni creerebbero un nuovo campionato per le donne che sono state nell'industria del wrestling professionale per meno di dieci anni, denominata CMLL-Reina International Campionato Junior e che fu seguita dalla creazione del titolo CMLL-Reina International Championship avvenuta un anno dopo.\nIl 19 settembre 2014 CMLL \u00e8 diventata la seconda federazione di wrestling in America (dopo la WWE) guadagnando oltre un milione di dollari con lo spettacolo \"CMLL 81st Anniversary Show\" in cui il main event vide un match Mask vs. mask tra Atlantis e \u00daltimo Guerrero. \nIl 6 novembre 2014, la federazione strinse un'alleanza con il gruppo indipendente messicano \"Lucha Libre Elite\" per favorire i lottatori indipendenti verso CMLL.\nIl 6 luglio 2016, NJPW ha annunciato la trasmissione degli spettacoli CMLL ogni venerdi tramite il loro servizio di streaming video \"NJPW World\" e il 10 agosto, CMLL ha annunciato un rapporto di lavoro con la promozione americana Ring of Honor (ROH). Le due federazioni sono state collegate attraverso i loro rapporti separati grazie a NJPW."}
{"id": "544237", "revid": "30753", "url": "https://it.wikipedia.org/wiki?curid=544237", "title": "CMLL", "text": ""}
{"id": "544238", "revid": "123460367", "url": "https://it.wikipedia.org/wiki?curid=544238", "title": "Universal Century", "text": "Universal Century (abbreviato UC) \u00e8 la prima e pi\u00f9 sviluppata cronologia della metaserie di anime Gundam.\nL'\"Universal Century\" inizia con la migrazione di esseri umani nello spazio, dopo la costruzione delle prime colonie spaziali nell'area di Side 1. \u00c8 la cronologia principale di Gundam a cui appartengono la maggior parte delle produzioni animate o dal vivo realizzate dal 1979.\nLa scienza dell'Universal Century \u00e8 verosimile ed implica concetti scientifici reali, inclusi i punti di Lagrange nello spazio, il cilindro di O'Neill come ambiente in cui vivere e la produzione di energia dal ciclo di fusione dell'Elio-3. Del tutto fantasiosa \u00e8 invece l'ipotesi delle \"particelle Minovsky\" e della fisica collegata.\nCronologia.\nIn un appunto di pre-produzione Yoshiyuki Tomino, l'autore di Gundam, scrisse che la prima serie si sarebbe svolta nel 2066 del nostro calendario. Comunque, un timbro stampa la data del \"2079\" nell'episodio 26 della prima serie di Gundam (\"Mobile Suit Gundam\"), mentre un altro stampa la data del \"2087\" nell'episodio 8 di \"Mobile Suit Zeta Gundam\", portando cos\u00ec ad una data iniziale individuata nel 2001 d.C. Queste date non furono incluse nelle versioni cinematografiche della serie e sono successivamente state contraddette da lavori non scritti da Tomino.\nUn giornale mostrato nell'ultimo episodio dell'OAV \"\" scritta da Hiroyuki Yamaga della Gainax mostra la data di \"Luned\u00ec, 14 gennaio, 0080\". In base a questa data l'Universal Century pu\u00f2 iniziare in diversi specifici anni, tra cui il 2053, 2081, 2109 e 2149. Nella cronologia dell'Universal Century l'ultima data registrata con il sistema dell'Anno Domini \u00e8 il 2045 d.C., portando all'idea che l'Universal Century sia iniziato subito dopo. Alcune fonti non ufficiali riportano quindi l'UC 001 come equivalente al 2046 d.C. (o anche al 2045 d.C.), ma l'analisi del materiale ufficiale coerente porta ad ipotizzare necessariamente la presenza di un ulteriore lasso di tempo trascorso con il sistema dell'Anno Domini: infatti, tra l'inizio della costruzione delle prime colonie orbitali, datato 2045 d.C., ed i primi stanziamenti civili sulle stesse, con cui si ha l'introduzione del nuovo calendario, non possono intercorrere verosimilmente meno di una decina di anni. Pertanto il primo anno del calendario dell'Universal Century viene dedotto sul sito ufficiale di Gundam degli Stati Uniti, come il 2055, il 2081, il 2109 o possibilmente anche pi\u00f9 tardi, cosicch\u00e9 l'UC 0079 corrisponderebbe al 2133, 2159, 2187 o ancora pi\u00f9 avanti.\nDalla met\u00e0 degli anni novanta le nuove cronologie ufficiali dell'Universal Century hanno evitato l'inclusione di date dell'Anno Domini precedenti l'UC 0001. Quelle che seguono sono le date precedentemente pubblicate con le cronologie dell'Universal Century:"}
{"id": "544245", "revid": "30753", "url": "https://it.wikipedia.org/wiki?curid=544245", "title": "EMLL", "text": ""}
{"id": "544249", "revid": "1844579", "url": "https://it.wikipedia.org/wiki?curid=544249", "title": "New Japan Pro-Wrestling", "text": "La New Japan Pro-Wrestling (NJPW), nome commerciale della , \u00e8 una federazione di wrestling giapponese con sede a Nakano fondata da Antonio Inoki nel 1972. ed \u00e8 considerata la pi\u00f9 importante federazione di puroresu sul territorio nipponico. \nNel 2012 venne venduta alla Bushiroad, colosso giapponese di carte da gioco, il cui presidente \u00e8 Naoki Sugabayashi. Il presidente della NJPW \u00e8 Takami Ohbari, in carica dal 23 ottobre 2020.\nNel corso della sua storia la NJPW ha vantato collaborazioni con federazioni di wrestling di tutto il mondo, tra cui la WWE, ma anche con federazioni di arti marziali miste.\nStoria.\nLa federazione fu fondata da Antonio Inoki il 13 gennaio 1972 dopo il suo licenziamento dalla Japan Pro-Wrestling Alliance (JPWA) e fino al 1989 lo stesso Inoki ne fu il presidente.\nNel corso della sua storia ha avuto diversi periodi di affiliazione nella NWA (dal 1975 al 1985 e ancora una volta dal 1992 al 1993 per poi riprenderne la collaborazione dalla fine degli anni 2000 ai primi anni del 2010) ed ha stretto vari accordi con promozioni di Arti marziali miste e con federazioni di wrestling di livello mondiale, oltre che organizzare show con le altre federazioni presenti in Giappone.\nAttualmente la NJPW \u00e8 di propriet\u00e0 della Bushiroad, azienda che produce carte da gioco, che ha acquistato in seguito la totalit\u00e0 della federazione dalla Yuke's Future Media Creators.\nNel 2011 si \u00e8 tenuto il primo show fuori dal territorio giapponese, l'NJPW Invasion Tour in collaborazione con la Jersey All Pro Wrestling, durante il quale \u00e8 stato introdotto l'IWGP Intercontinental Championship. Al giorno d'oggi la NJPW organizza di frequenti tour internazionali grazie alle sue partnership con la Ring of Honor in America, la Revolution Pro Wrestling in Inghilterra e il Consejo Mundial de Lucha Libre in Messico.\nLe collaborazioni con l'americana Ring of Honor, la messicana Consejo Mundial de Lucha Libre e l'inglese Revolution Pro Wrestling, portano inoltre NJPW a riconoscere i loro titoli e campioni. \nAnche i titoli della californiana Pro Wrestling Guerrilla sono riconosciuti e gli Young Bucks ad esempio, hanno spesso vestito i titoli di coppia PWG negli spettacoli NJPW.\nNel 2015 inoltre viene portato avanti un progetto che spinge la federazione ad espandersi a livello globale, aprendo scuole fuori dal giappone (LA Dojo) o stringendo accordi con altre scuole presenti in tutto il mondo, come il Fale Dojo in Nuova Zelanda, gestito dal wrestler Bad Luck Fale. L'attuale presidente \u00e8 Takmi Ohbari, in carica dal 23 ottobre 2020.\nNel novembre 2019 la Bushiroad ha acquisito la World Wonder Ring Stardom, federazione di wrestling femminile, portando cos\u00ec allo svolgimento del primo match di sole donne della storia della NJPW a Wrestle Kingdom 14. Inoltre viene aperta una filiale negli Stati Uniti, la New Japan Pro-Wrestling of America. A partire dal 7 agosto 2020 la NJPW of America ha cominciato a trasmettere un suo show settimanale chiamato \" NJPW Strong\".\nTornei.\nJ-Crown.\nTra il 5 agosto 1996 ed il novembre 1997, NJPW concretizz\u00f2 l'idea di Jushin Thunder Liger che voleva realizzare un'unificazione di diversi titoli detenuti da lottatori differenti e durante il torneo G1 Climax diede vita al J-Crown unificando otto cinture di campionati diversi ed appartenuti a cinque diverse federazioni suddivise tra Stati Uniti d'America, Giappone e Messico.\nRoster.\nNJPW Greatest Wrestlers.\nIstituito nel 2007, l'NJPW Greatest Wrestlers corrosponde ad una Hall of fame in cui dal 2007 al 2011 sono stati inseriti pi\u00f9 importanti i lottatori che hanno lottato per la federazione.\nInternational Wrestling Grand Prix.\nLa International Wrestling Grand Prix (IWGP) \u00e8 un organo direttivo che gestisce tutti i titoli utilizzati dalla federazione e molti dei tornei che avvengono ogni anno."}
{"id": "544253", "revid": "729019", "url": "https://it.wikipedia.org/wiki?curid=544253", "title": "Esofagectomia", "text": "Per esofagectomia si intende l'asportazione chirurgica totale o parziale dell'esofago.\nL'intervento si rende necessario per patologie varie che rendono il canale esofageo stenotico, impedendo il transito degli alimenti sia solidi che liquidi.\nTra le malattie responsabili vi sono:\nL'esofagectomia parziale interrompe il canale esofageo, che viene ricostruito mediante l'affrontamento dei due monconi residui.\nQuando l'asportazione dell'esofago \u00e8 totale, il ripristino del transito avviene sostituendo il viscere asportato. Al suo posto pu\u00f2 essere usato lo stomaco che viene tubulizzato o un segmento di intestino tenue o meglio di colon che viene isolato col suo peduncolo vascolare dal tratto intestinale ove risiede e trasposto in sede toracica."}
{"id": "544257", "revid": "298055", "url": "https://it.wikipedia.org/wiki?curid=544257", "title": "Dottor J. Argon", "text": ""}
{"id": "544258", "revid": "1075510", "url": "https://it.wikipedia.org/wiki?curid=544258", "title": "Pedro Nunes", "text": "Dal 1529 fu cartografo reale e dal 1544 al 1562 insegn\u00f2 matematica all'Universit\u00e0 di Coimbra, dove mor\u00ec nel 1577. In suo onore fu chiamato Nonius un cratere della Luna.\nNel 1534 accert\u00f2 la natura corretta della linea di rotta, ponendo quindi le basi per il calcolo della navigazione lossodromica. Infatti i difetti delle carte piane per la navigazione oceanica, sui quali Pedro Nunes aveva richiamato l'attenzione fin dal 1530, si riducevano essenzialmente all'impossibilit\u00e0 di rappresentare correttamente su di esse la rotta realmente seguita tramite una semplice linea retta.\nNel 1542 pubblic\u00f2 la descrizione di un ingegnoso sistema per misurare piccoli archi con sufficiente precisione, poi confuso con quello inventato da Vernier, detto comunemente nonio dal suo nome latinizzato.\nNel 1547 venne nominato primo \"Cosmografo-mor\" della \"Casa da \u00cdndia\"."}
{"id": "544259", "revid": "486946", "url": "https://it.wikipedia.org/wiki?curid=544259", "title": "Dr J. Argon", "text": ""}
{"id": "544260", "revid": "486946", "url": "https://it.wikipedia.org/wiki?curid=544260", "title": "Dr Argon", "text": ""}
{"id": "544261", "revid": "486946", "url": "https://it.wikipedia.org/wiki?curid=544261", "title": "Dottor Argon", "text": ""}
{"id": "544262", "revid": "9316", "url": "https://it.wikipedia.org/wiki?curid=544262", "title": "Affido", "text": ""}
{"id": "544264", "revid": "729019", "url": "https://it.wikipedia.org/wiki?curid=544264", "title": "World Wrestling All-Stars", "text": "La World Wrestling All-Stars (WWA) \u00e8 stata una federazione di wrestling nata nel 2001 dopo il fallimento della Extreme Championship Wrestling (ECW) e della World Championship Wrestling (WCW).\nQuesta federazione comp\u00ec delle tourn\u00e9e attraverso l'Australia ed il Regno Unito portando talenti come Jeff Jarrett, Bret Hart, Sting, Psychosis, Juventud Guerrera, Scott Steiner, Eddie Guerrero, Disco Inferno, Road Dogg, Christopher Daniels, A.J. Styles, Trinity e Frankie Kazarian.\nPer alcuni di questi, la militanza in WWA fu breve (come d'altronde la vita della federazione), perch\u00e9 furono messi sotto contratto dalla WWF (Scott Steiner e Nathan Jones) o si accasarono nella giovane Total Nonstop Action Wrestling (come Christopher Daniels, A.J. Styles, Sting, Trinity, Road Dogg e Shark Boy).\nStoria.\nNel 2001 il proprietario e fondatore della WWA Andrew McManus assunse, sulle raccomandazioni di Vince Russo, l'annunciatore della TNA Jeremy Borash offrendogli il lavoro di booker, ring announcer e commentatore dei suoi spettacoli. \nWWA raccolse numerosi lottatori rimasti senza opportunita dopo l'acquisizione della WCW da parte della WWF e compresi quelli in precedenza dipendenti di WWF ed a cui in quel periodo non fu rinnovato il contratto. \nLa speranza ed il tentativo di WWA fu quello di riempire il vuoto lasciato dalla chiusura di WCW ed ECW e di offrire un'alternativa al dominio della WWF.\nTourn\u00e9e.\nWWA tenne la prima tourn\u00e9e attraverso l'Australia nell'ottobre del 2001 e dove nel primo avvenimento svoltosi a Perth Road Dogg sconfisse Jeff Jarrett divenendo il primo detentore del titolo WWA World Heavyweight Championship.\nDopo aver toccato tutte le citt\u00e0 australiane, nell'ottobre dello stesso anno a Sydney si svolse il primo pay-per-view \"The Inception\" e la tourn\u00e9e si concluse il 27 ottobre a Melbourne.\nNel dicembre dello stesso anno si svolse la tourn\u00e9e britannica che tocc\u00f2 le citt\u00e0 di Belfast, Dublino, Birmingham, Londra, Manchester, Glasgow Newcastle e Cardiff.\nNel 2002 si svolse l'evento americano con il secondo PPV \"The Revolution\" a Las Vegas e di nuovo un PPV a Melbourne (The Eruption), seguiti da un torneo a Sydney ed un ulteriore evento ancora a Melbourne.\nNell'autonnuo del 2002 una nuova tourn\u00e9e si svolse ancora in Gran Bretagna toccando ancora pi\u00f9 citt\u00e0 e con lo svolgimento di \"The Retribution\", un PPV trasmesso poi nel febbraio 2003.\nWWA organizz\u00f2 i suoi ultimi spettacoli in Australia nella primavera del 2003 e l'ultimo campione fu Sting che perse il titolo contro Jeff Jarrett nell'evento \"The Reckoning\" ed in un match di unificazione con l'NWA World Heavyweight Championship il 25 maggio 2003 ad Auckland in Nuova Zelanda."}
{"id": "544269", "revid": "547034", "url": "https://it.wikipedia.org/wiki?curid=544269", "title": "Pulsatilla vernalis", "text": "Pulsatilla vernalis , comunemente nota come anemone primaverile, \u00e8 una pianta erbacea perenne originaria del continente europeo.\nQuesta \u00e8 una pianta che si pu\u00f2 riscontrare in montagna () che fiorisce immediatamente dopo la scomparsa della neve. Ama i terreni erbosi e sassosi che possono essere costituiti da calcare ma anche da silice.\nDescrizione.\nL'altezza della pianta va dai 5 ai . L'interno del fiore \u00e8 bianco e l'esterno \u00e8 di color viola. Il fiore ha una forma a campana che pu\u00f2 arrivare fino a di larghezza. Il fiore \u00e8 protetto da peli fitti che lo proteggono dalle gelate ma anche dal sole per non traspirare troppo. La fioritura va da aprile a giugno e la maturazione del seme avviene a luglio.\nCuriosit\u00e0.\nL'anemone primaverile \u00e8 il fiore simbolo del comune di H\u00e4rjedalen nella contea di J\u00e4mtland in Svezia, della ex contea di Oppland in Norvegia (dove era presente anche sullo stemma della contea) e della Carelia meridionale in Finlandia."}
{"id": "544272", "revid": "1201880", "url": "https://it.wikipedia.org/wiki?curid=544272", "title": "Invisibilit\u00e0", "text": "L'invisibilit\u00e0 \u00e8 lo stato di un oggetto che non pu\u00f2 essere visto a occhio nudo. Un oggetto pertanto che possiede questa qualit\u00e0 si dice invisibile.\nIl termine viene utilizzato da numerosi film e romanzi fantasy o di fantascienza, in cui gli oggetti sono resi invisibili dai poteri della magia o da una tecnologia immaginaria. Comunque si possono vedere gli effetti dell'invisibilit\u00e0 anche nel mondo reale, in certi ambiti della fisica.\nApplicazioni reali.\nL'invisibilit\u00e0 o l'occultamento visivo di un oggetto \u00e8 una soluzione in via di sviluppo a partire dal 1994.\nElettro-ottico.\nI primi prototipi e tentativi in tale ambito si hanno a partire dal 1994, dove tramite dei sensori e fotocamere, tramite dei processori e dei display si riesce ad occultare l'oggetto, ma non la sua ombra, in quanto comunque sia bloccherebbero i raggi luminosi dell'illuminazione ambientale.\nNel terzo millennio applicazioni del genere sono state testate su veicoli mobili e realizzati giubbetti ottico-mimetici.\nMetamateriali.\nNell'edizione del 26 maggio 2006 della rivista \"Science\", dei ricercatori britannici e statunitensi hanno dichiarato che sarebbe teoricamente possibile l'utilizzo di metamateriali che possano permettere di deviare le radiazioni elettromagnetiche (di cui la luce fa parte) e fargli riprendere una traiettoria \"normale\" dopo aver passato l'ostacolo da rendere invisibile.\nL'uso di questi materiali permetterebbe un occultamento completo, anche dell'ombra.\nNel 2015 allo SHOT Show 2015 di Las Vegas venne ufficializzato un mantello realizzato per usi militari, capace di occultare le persone o oggetti, ma non permette di occultare l'ombra\nMetascreen.\nNel 2013 con l'utilizzo di un nuovo materiale si \u00e8 riusciti a occultare un oggetto alla luce visibile, grazie all'annullamento della dispersione delle onde che rimbalzano sulle superficie di un oggetto.\nNella fantascienza.\nCinematografia.\nIl riferimento principale del grande schermo sono le versioni cinematografiche dell'Uomo invisibile di H. G. Wells:\ne i suoi vari seguiti, che svolgono lo stesso soggetto in modo pi\u00f9 svincolato dalla storia originale.\nAltri film ispirati alla figura dell'uomo invisibile:\nAltri film sul tema dell'invisibilit\u00e0:\nNei film successivi al 1990, un'influenza sulla rappresentazione dell'invisibilit\u00e0 pu\u00f2 essere dovuta alle serie televisive di fantascienza, come \"Star Trek\" (v. Dispositivo di occultamento (Star Trek).\nNella mitologia e nelle fiabe.\nNella mitologia e nelle fiabe l'invisibilit\u00e0 \u00e8 un argomento ricorrente e persino messo in burla (ad esempio nella novella 'Calandrino Bruno e Buffalmacco' del \"Decameron\").\nIn genere l'invisibilit\u00e0 \u00e8 ottenuta per magia, ma \u00e8 anche una caratteristica di alcuni esseri fatati, come spiriti e folletti. Nel folclore islandese, derivato dalla mitologia norrena, per esempio, l'intero mondo degli elfi \u00e8 invisibile e tuttavia coesiste con il mondo comune.\nNel fantasy.\nL'idea dell'esistenza di un mondo invisibile immerso nel nostro \u00e8 stata ripresa da alcuni autori.\nInsieme a ques'idea, coesiste quella di persone con il dono della \"vista\" (vedi anche Terzo occhio)."}
{"id": "544274", "revid": "1522738", "url": "https://it.wikipedia.org/wiki?curid=544274", "title": "Pallet Town", "text": ""}
{"id": "544279", "revid": "17654", "url": "https://it.wikipedia.org/wiki?curid=544279", "title": "The Bloody Judge", "text": ""}
{"id": "544281", "revid": "663182", "url": "https://it.wikipedia.org/wiki?curid=544281", "title": "Roberto Sandalo", "text": "Ha militato durante gli anni di piombo nell'organizzazione di estrema sinistra Prima Linea, della quale fu il primo collaboratore di giustizia e in seguito negli anni 2000 ha commesso attentati anti-islamici.\nBiografia.\nFiglio di un operaio della FIAT, liceale al \"Galileo Ferraris\" di Torino, amico di Marco Donat Cattin e appassionato di armi, dopo la militanza a Torino nel movimento comunista extraparlamentare Lotta Continua, di cui era esponente del servizio d'ordine, ader\u00ec a Prima Linea sin dall'inizio, partecipando ad alcuni attentati terroristici. Da Lotta Continua fu espulso per iniziativa di Steve Della Casa, che aveva rilevato suoi atteggiamenti violenti nei confronti di esponenti della FGCI durante un corteo studentesco. Durante il servizio di leva, svolto come ufficiale di complemento negli alpini, us\u00f2 la divisa come copertura per traffici d'armi a favore dei terroristi.\nDivenne famoso con il soprannome di \"Roby il pazzo\" per la sua propensione alle attivit\u00e0 violente. Il suo nome di battaglia in Prima Linea era invece \"Comandante Franco\". Il 29 aprile 1980, forse in procinto di entrare nelle Brigate Rosse, fu arrestato. Un mese dopo cominci\u00f2 a collaborare con gli inquirenti, ammettendo tra l'altro la sua partecipazione agli omicidi di Carlo Ghiglieno, Carmine Civitate e Bartolomeo Mana. La sua collaborazione permise allo Stato di arrestare 165 aderenti all'organizzazione terroristica, di fatto azzerandola. La stampa gli diede il nomignolo di \"piellino canterino\". Denuncia anche la fuga di Donat-Cattin, a suo parere favorita dal padre Carlo e da Francesco Cossiga, e, prima di Leonardo Marino, il coinvolgimento di Lotta Continua nell'omicidio Calabresi. \nCondannato a undici anni e sette mesi, grazie agli sconti di pena usc\u00ec dal carcere solo due anni e mezzo dopo, il 19 novembre 1982, ed acquis\u00ec una nuova identit\u00e0: Roberto Severini. A met\u00e0 degli anni ottanta si trasfer\u00ec in Kenya.\nNegli anni novanta Sandalo/Severini si avvicina ad ambienti della Lega Nord e fa carriera all'interno dell'organizzazione paramilitare del partito, le Camicie verdi, aderendo all'indipendentismo padano. La sua vecchia identit\u00e0 viene per\u00f2 scoperta dal parlamentare leghista Mario Borghezio (negli anni '70 opposto a Sandalo in quanto simpatizzante del gruppo neofascista di estrema destra Ordine Nuovo) che lo fa espellere dal movimento nel gennaio del 1999 poich\u00e9 considerato \"agente provocatore\". Sandalo dichiarer\u00e0 in seguito di essere uscito di sua volont\u00e0 dalla Guardia Nazionale Padana, insieme ad altri, perch\u00e9 Bossi aveva rinunciato alla secessione in cambio di denaro. Nel 2002 venne di nuovo arrestato per rapina, ma poi prosciolto per non aver commesso il fatto. Rende inoltre false dichiarazioni sulle Nuove Brigate Rosse e l'omicidio di Massimo D'Antona, con accuse inventate rivolte contro Corinto Marchini, dirigente leghista che lo segnal\u00f2 a Borghezio, svelandone l'identit\u00e0, ed ex membro dell'Autonomia Operaia.\nNel 2006 ha effettuato una intervista in cui critica Sergio D'Elia, suo ex-compagno di Prima Linea eletto in parlamento con la Rosa nel Pugno. Per questa intervista Sandalo \u00e8 stato condannato per diffamazione in sede civile assieme al direttore del \"Giornale\" Maurizio Belpietro. \nNel 2007 compie una serie di reati a sfondo antislamico, in particolare attentati dinamitardi contro alcune moschee a Milano, Abbiategrasso e Brescia (il 2 febbraio contro la moschea che aveva a lungo ospitato come imam Abu Omar) e incendi di automobili di musulmani, compiuti di notte mentre di giorno manifesta contro il \"fascismo islamico\" con slogan come \"Stop Islam\", \"Islam=comunismo e nazismo\" e \"Milano cristiana laica e liberale\"; in un'intervista a la Repubblica, fatta dopo essersi scontrato in piazza con Dacia Valent e Joe Fallisi che lo avevano riconosciuto, si dichiara \"uno che ha servito due volte lo Stato, prima come ufficiale degli alpini e poi dissociandomi e collaborando a mettere fuori piazza una banda di assassini\". L'11 settembre del 2007, gi\u00e0 indagato dalla DIGOS, distribuisce manifestini davanti all'Ufficio del Parlamento europeo di Milano, contro \u00abl'islamizzazione dell\u2019Europa\u00bb, con i suoi recapiti personali e contro i \"collaborazionisti di Hamas ed Hezbollah\" dei \"Comunisti Italiani PCd'I\".\nPer gli attentati viene arrestato il 10 aprile 2008 e condannato (sotto il nome Roberto Angelo Maria Severini) con rito abbreviato a 9 anni e 9 mesi di carcere per porto e uso di materiale esplosivo e armi da guerra, falso, furto e incendio doloso con l'aggravante dell'odio razziale e religioso. Per questi attentati l'ex terrorista rosso fu elogiato come \"grande patriota\" dal forum neonazista e nazionalista bianco Stormfront. Viene anche accusato, come da lui stesso detto al processo, di aver creato con i due co-imputati una piccola organizzazione terroristica di ispirazione cristiano-estremista denominata \"Fronte cristiano combattente\" (si era convertito al cattolicesimo negli anni '90), seguendo sentimenti e idee anti-islamiche radicalizzate in seguito nel clima della guerra al terrorismo post-11 settembre 2001; in aula si autoqualific\u00f2 come un nazionalista italiano e filo-israeliano, affermando che i musulmani in carcere a Milano gli avvelenassero il cibo per farlo ammalare, e di aver contratto per questo dei virus. Il legale chiese la detenzione domiciliare e le attenuanti, non concesse a causa della sua recidivit\u00e0. La pena fu diminuita a 8 anni e mezzo in appello e confermata in Cassazione. \n\u00c8 morto, come riportato dall'amministrazione penitenziaria, per \"cause naturali\" nel carcere di Parma nel 2014 all'et\u00e0 di 56 anni. Su richiesta della moglie, l'avvocato Antonia Parisotto (ex candidata di Forza Italia), fu sepolto nella tomba di famiglia a Costigliole d'Asti, accanto ai genitori."}
{"id": "544283", "revid": "77358", "url": "https://it.wikipedia.org/wiki?curid=544283", "title": "Marte (missile)", "text": ""}
{"id": "544284", "revid": "110157", "url": "https://it.wikipedia.org/wiki?curid=544284", "title": "DotGNU", "text": "DotGNU (Portable. NET) \u00e8 un'implementazione libera e portabile del Common Language Infrastructure (CLI), motore di esecuzione del framework .NET di Microsoft.\nCaratteristiche.\nLo scopo del progetto \u00e8 quello di rendere compilabili ed eseguibili su vari sistemi operativi applicativi scritti secondo il paradigma .NET.\nSupporto.\nLa piattaforma iniziale su cui ha iniziato a girare DotGNU \u00e8 GNU/Linux. Esistono per\u00f2 versioni per Microsoft Windows, NetBSD, FreeBSD, Solaris, macOS, ed altri.\nI processori supportati sono: x86, PowerPC, ARM, SPARC, s390, DEC Alpha, IA-64, e PA-RISC."}
{"id": "544289", "revid": "22475", "url": "https://it.wikipedia.org/wiki?curid=544289", "title": "Pagina Principale", "text": ""}
{"id": "544290", "revid": "125689907", "url": "https://it.wikipedia.org/wiki?curid=544290", "title": "Dialetti della Campagna e Marittima", "text": "Il territorio dell'antica provincia pontificia di Campagna e Marittima, corrispondente all'attuale area centro-settentrionale delle provincie di Frosinone e Latina e all'area meridionale dell'area metropolitana di Roma, era ed \u00e8 tuttora caratterizzato da una serie di dialetti appartententi a due rami dialettali distinti:\nLa riunificazione del Lazio in epoca fascista che ha accorpato le aree laziali dell'antica provincia napoletana della Terra di Lavoro (dove rispetto al sud della Campagna e Marittima sono anche maggiormente diffusi i dialetti laziali meridionali) all'antica Campagna e Marittima ha comunque contribuito ad un processo di avvicinamento delle due aree dialettali che rimangono per\u00f2 decisamente distinte.\nLaziale centro-settentrionale.\nFonologia.\nCon i dialetti italiani meridionali i dialetti laziali centro-settentrionali della Campagna e Marittima condividono la sonorizzazione della sorda dopo N (montone &gt; mondone) e la posposizione del pronome personale possessivo (\"mio\" padre &gt; patre\"mo\") mentre per la quasi totale assenza sia dello scev\u00e0. Rispetto all'area settentrionale, si distinguono inoltre dal sublacense per la totale assenza del vocalismo arcaico, tipico dei dialetti umbri e del sabino.\nDistinzioni territoriali.\nArea interna.\nLa finale muta \u00e8 tuttavia registrata attualmente nelle parlate di Frosinone, Alatri, Amaseno e Monte San Giovanni Campano mentre torna la regola mediana con l'atona finale in -o e -u a Ceccano e Veroli (salvo Frosinone e pochi altri centri), sia della riduzione delle latine PL - CL &gt; kj, \u00e8 incluso nel gruppo dell'italiano centrale. Un confine meridionale intuitivo \u00e8 delineato dalla fascia Veroli-Amaseno-Monte San Biagio: a sud di questo confine prevale il dialetto laziale meridionale, un dialetto affine al campano, che ha comunque diversi elementi in comune con il laziale centro-settentrionali.\nArea di Terracina.\nI dialetti di Terracina e San Felice Circeo, pur presentando notevoli affinit\u00e0 con le parlate appena descritte, costituiscono una diversa variet\u00e0 locale di transizione tra il gruppo mediano e quello meridionale: essi infatti presentano la caduta delle vocali finali ma molti vocaboli in comune con l'area romana, soprattutto per via della vicinanza con l'area pontina, che \u00e8 stata \"romanizzata\" durante il fascismo.\nArea romana.\nI dialetti dei Castelli Romani si caratterizzano per la presenza della metafonia napoletana (Albano, Ariccia, Genzano di Roma, Nemi, Lanuvio, Velletri) o di tracce di vocalismo arcaico (Marino).\nNei Castelli Romani \u00e8 oggi, in particolare sul piano fonetico, ancora pi\u00f9 forte l'influenza del romanesco.\nMetafonia sabina.\nGiacomo Devoto identifica con \u00abciociaresco\u00bb (o pi\u00f9 correttamente \"metafonia sabina\") un tipo di metafonia per cui le vocali mediane metafonizzate (per \"-\u012b\" e \"-\u016d\" preromanze) \"i\u00e9\" e \"u\u00f3\" si contraggono in \"\u00e9\" ed \"\u00f3\" connotandola come una caratteristica territoriale. \nQuesto fenomeno che il dialettologo Clemente Merlo studia nel suo \"Fonologia del dialetto di Sora\" \u00e8 proprio di molti dialetti mediani e meridionali (Ancona, Sabina); il Merlo ipotizza che la metafonesi in \u00e8 ed \u00f3 nel sorano sia passata per una fase in cui le sillabe mediane metafonizzavano in \"i\u00e9\" e \"u\u00f3\", fenomeno conservatosi altrove e definito \u00abmetafonia napoletana\u00bb o \u00abmetafonia sannita\u00bb: gli sviluppi in \u00e8 ed \u00f3 della metafonia da -\u012b ed -\u016d comunque sono scientificamente denominate \u00abmetafonia sabina\u00bb o \u00abmetafonia di tipo ciociaresco\u00bb. Merlo inoltre descrive questi fenomeni nell'analizzare le differenze fra il dialetto arpinate e il sorano: ad Arpino si verifica la metafonia di \"a\" tonico quando la parola terminava in -\u012b ed -\u016d preromanze, che dittonga in \"i\u00e9\": (\"i\u00e9ze\" 'alzi', \"chi\u00e9rene\" 'cadono'), contrariamente a quanto accade nel sorano (\"add\u00e0use\" 'alzi') dove la \"a\" resta salda.\nCitazioni.\nDa notare la presenza dello scev\u00e0 (\u0259) nel dialetto di Frosinone.\nLaziale meridionale.\nCome accennato all'inizio, i dialetti della Campagna e Marittima propriamente detta comprendono anche una serie di parlate locali di tipo laziale meridionale. Sebbene infatti il confine tra Stato Pontificio e Regno delle Due Sicilie passasse a diversi chilometri pi\u00f9 a sud di Frosinone, la citt\u00e0 rappresenta di fatto tuttora un punto di transizione dialettale. I dialetti parlati gi\u00e0 nei comuni limitrofi a sud del capoluogo sono ormai identificabili come laziale meridionale e dunque quasi del tutto identici alle altre parlate del Cassinate, dell'Arpinate e del Sorano e relativamente vicini alle parlate campane e abruzzesi. A differenza dei dialetti laziali centro-settentrionali, per\u00f2, per i dialetti laziali meridionali non si applicava l'aggettivo \"campanino\"."}
{"id": "544291", "revid": "1543377", "url": "https://it.wikipedia.org/wiki?curid=544291", "title": "Frontier Wrestling Alliance", "text": "La Frontier Wrestling Alliance (FWA) \u00e8 stata una federazione britannica di wrestling tra le pi\u00f9 famose d'Europa.\nFondata come Fratton Wrestling Association a Portsmouth nel 1993, la federazione seguiva le stesse regole delle principali federazioni di wrestling. L'unica variazione era l'introduzione di un sistema di cartellini gialli e rossi come nel Calcio; inoltre i Piledriver erano stati banditi dalla federazione e l'uso di essi avrebbe provocato una multa ed una squalifica nel match.\n\u00c8 stata la prima federazione di wrestling nel Regno Unito ad essere trasmessa in televisione, dopo aver siglato un contratto di cinque anni con The Wrestling Channel il 4 marzo 2004.\nLa FWA ha stretto un accordo con la Ring of Honor che hanno portato alla realizzazione due show congiunti: i due eventi erano chiamati entrambi Frontiers of Honor e si sono svolti uno nel 2003 e l'altro nel 2006.\nLa FWA ha chiuso nell'aprile del 2012, da quando la compagnia risulta inattiva ed il sito web \u00e8 andato offline."}
{"id": "544292", "revid": "1718925", "url": "https://it.wikipedia.org/wiki?curid=544292", "title": "Skyline", "text": "Si definisce skyline (letteralmente \"linea di cielo\") o panorama urbano o ancora orizzonte urbano il profilo del panorama delineato dagli edifici di una citt\u00e0 e dai loro punti pi\u00f9 elevati (guglie o antenne). La parola viene impiegata spesso laddove sono presenti grattacieli o altri edifici che spiccano grazie all'altezza, ma pu\u00f2 riferirsi anche a paesaggi naturalistici. In alcuni casi la locuzione \u00e8 impiegata al fine di sottolineare in modo complessivo come le architetture di una citt\u00e0 costituiscano uno tra i segni pi\u00f9 impressionanti del potere e della ricchezza espressi da una citt\u00e0. In questo senso la \"lineacielo\" rappresenta sinteticamente le peculiarit\u00e0 civili, economiche e culturali di una citt\u00e0.\nAlcune metropoli presentano un \"panorama\" che delinea un profilo simile a quello di una montagna artificiale, dove gli edifici pi\u00f9 alti si trovano nel centro della citt\u00e0. Solitamente Chicago, Dubai, Hong Kong, Toronto e New York sono riconosciute come le citt\u00e0 che hanno i \"panorami\" pi\u00f9 impressionanti al mondo.\nIn Italia.\nI regolamenti sull'edilizia hanno da sempre frenato in Italia la costruzione di edifici oltre una certa altezza. Il primo grattacielo costruito in Italia \u00e8 il Torrione di Brescia, completato nel 1932 e progettato da Marcello Piacentini, mentre il primo grattacielo italiano ad aver superato i 100 m \u00e8 la torre Piacentini di Genova, del 1940. Per circa due decenni, dai primi anni novanta al 2010, \u00e8 stato per\u00f2 il Centro Direzionale di Napoli a ospitare l'unica vera \"lineacielo\" italiana e di tutta l'Europa meridionale. Tuttavia recentemente Milano si sta sviluppando in verticale come ben poche citt\u00e0 in Europa, grazie a due progetti di riqualificazione di notevole spessore: Progetto Porta Nuova e CityLife. Milano ospita anche il grattacielo pi\u00f9 alto d'Italia: la Torre Allianz, alta 249,2 metri considerando l\u2019antenna Rai di 40 metri.\nAltre citt\u00e0 italiane celebri per il loro \"panorama\" sono San Gimignano per le sue antiche torri medievali e Torino, dove la particolarit\u00e0 non \u00e8 data da un agglomerato di grattacieli, ma dai profili della Mole Antonelliana e del grattacielo Intesa Sanpaolo."}
{"id": "544293", "revid": "57342", "url": "https://it.wikipedia.org/wiki?curid=544293", "title": "The Sixth Sense - Il sesto senso", "text": "The Sixth Sense - Il sesto senso (\"The Sixth Sense\") \u00e8 un film del 1999 scritto e diretto da M. Night Shyamalan.\nNel 2007 l'AFI lo ha inserito all'ottantanovesimo posto nella classifica dei migliori cento film americani di tutti i tempi. Con 672.806.292 dollari \u00e8 stato uno dei pi\u00f9 grandi incassi della storia del cinema, nonch\u00e9 il film horror dal maggior successo di sempre al botteghino fino al 2017, quando \u00e8 stato superato da \"It\".\nTrama.\nIl dottor Malcolm Crowe, psicologo infantile, torna a casa con la moglie dopo una serata di gala nella quale \u00e8 stato insignito di un riconoscimento per il suo meritorio operato con i bambini. Ad attenderli c'\u00e8 per\u00f2 un uomo armato in evidente stato confusionale che da bambino fu un suo paziente e che ora gli rimprovera di non averlo guarito dai suoi disturbi e dalle sue allucinazioni; spara dunque al dottore allo stomaco e poi si toglie la vita.\nOtto mesi pi\u00f9 tardi, il dottor Crowe, non pi\u00f9 l'uomo di successo pieno di sicurezze per s\u00e9 e per gli altri, ha un nuovo caso, del tutto simile a quello d'inizio film che gli ha cambiato la vita. Cole \u00e8 un bambino assai sensibile di 9 anni e c'\u00e8 qualcosa che lo terrorizza e che non riesce ad esorcizzare, nonostante razionalmente si sforzi di farlo e che si rifugia spesso in chiesa. Nonostante Crowe provi ad aiutarlo, alle difficolt\u00e0 oggettive del caso si aggiungono i suoi problemi, primo fra tutti l'allontanamento dalla moglie che ora sembra ignorarlo lasciandolo ancora pi\u00f9 solo e in crisi. Il caso del piccolo Cole lo spinge per\u00f2 a impegnarsi a curare le sofferenze del bambino anche per poter riacquisire fiducia in s\u00e9. Lo stesso Cole gli d\u00e0 una prima iniezione di fiducia confessandogli il suo vero segretissimo problema: ha la capacit\u00e0 di vedere i morti.\nDopo un iniziale sconcerto, Crowe trova la chiave per aiutare a superare il terrore che inevitabilmente attanaglia il bambino, costantemente circondato da anime vaganti che vede e parlano solo con lui (la chiesa \u00e8 l'unico luogo in cui non possono seguirlo). Lo convince che se ha questa capacit\u00e0, \u00e8 perch\u00e9 a lui \u00e8 riservato un compito delicato che ha a che fare con le stesse anime, evidentemente in cerca di un aiuto per sistemare qualcosa lasciato incompleto su questa terra. Seguendo questa idea, Cole entra quindi in contatto con l'anima della piccola Kyra e scopre tramite lei le prove che sua madre l'ha uccisa avvelenandola all'insaputa di tutti. Rivelata la cosa al padre di Kyra, Cole sente di aver dato un senso ai suoi poteri che ora non lo terrorizzano pi\u00f9, parlando anche con la sorella minore della bambina.\nSentendosi in dovere di rivelare tutto alla madre, che \u00e8 preoccupata e si sente incapace di aiutare suo figlio come vorrebbe, Cole svela a sua madre il suo potere e le d\u00e0 come prova tangibile un messaggio della nonna morta, la madre di lei, che si scusa di un peccato di orgoglio mai confessatole. La mamma doppiamente commossa riabbraccia suo figlio che ora \u00e8 felice di condividere il dramma che \u00e8 costretto a vivere, anche perch\u00e9 vede che sono state acquisite le capacit\u00e0 per affrontarlo e forse superarlo.\nOttenuto il successo sperato, Crowe ora va ad affrontare sua moglie. Entra in casa e la trova addormentata sul divano mentre dalla tv accesa un filmino del loro matrimonio illumina la stanza buia. E mentre le parla , ripercorre le cose dette da Cole e si rende conto di essere egli stesso uno dei morti vaganti messi in contatto con il bambino e ancora alla ricerca di qualcosa (unica persona con cui ha comunicato per tutto il film). Prima di poter riposare in pace, infatti, doveva dare prova delle sue capacit\u00e0 di psicologo, non per riscattarsi professionalmente, ma per salvare un bambino con allucinazioni da un'esistenza impossibile che con ogni probabilit\u00e0 l'avrebbe portato alla follia.\nDistribuzione.\nIl film \u00e8 uscito nelle sale statunitensi il 6 agosto 1999 e nelle sale italiane il 29 ottobre 1999.\nAccoglienza.\nIncassi.\nProdotto con un budget di 40 milioni di dollari, il film debutt\u00f2 al primo posto del botteghino nordamericano con un incasso di oltre 26 milioni nel suo primo weekend. Divenne un successo finanziario, incassando 293.506.292 nei soli Stati Uniti e 379.300.000 all'estero, per un totale di 672.806.292 in tutto il mondo. Fu il secondo pi\u00f9 alto incasso dell'anno dopo \".\nCritica.\nIl film fu accolto ottimamente dalla critica. Il sito Rotten Tomatoes gli ha dato una valutazione pari a 85% basandosi su 150 recensioni, con un punteggio medio di 7.6/10. Il consenso recita: \"Il sesto senso\" di M. Night Shyamalan \u00e8 una tortuosa storia di fantasmi con lo stile di una classica pellicola hollywoodiana, ma tutti i brividi di un moderno film horror\". Su Metacritic ha invece un punteggio di 64 basato su 35 recensioni."}
{"id": "544297", "revid": "287204", "url": "https://it.wikipedia.org/wiki?curid=544297", "title": "Ciaula scopre la luna", "text": ""}
{"id": "544300", "revid": "94647", "url": "https://it.wikipedia.org/wiki?curid=544300", "title": "Primo dopoguerra", "text": ""}
{"id": "544305", "revid": "298229", "url": "https://it.wikipedia.org/wiki?curid=544305", "title": "WWF Cruiserweight Championship", "text": ""}
{"id": "544309", "revid": "125287515", "url": "https://it.wikipedia.org/wiki?curid=544309", "title": "M. Night Shyamalan", "text": "Biografia.\nShyamalan nasce nel sud dell'India, a Mahe, enclave nel Kerala del territorio di Pondicherry. I genitori sono entrambi medici. Il padre \u00e8 di etnia malayali, la madre tamil. Manoj viene concepito quando la famiglia Shyamalan vive gi\u00e0 stabilmente in Pennsylvania, ma nasce in India perch\u00e9 sua madre vi si trasferisce per gli ultimi mesi di gravidanza per avere l'assistenza dei suoi genitori.\nDopo sei settimane vissute nel territorio di Pondicherry, Shyamalan giunge a Penn Valley, un sobborgo di Filadelfia. Formatosi in scuole cattoliche, va poi a Manhattan dove nel 1992 si laurea alla Tisch School of Arts (TSOA) dell'Universit\u00e0 di New York.\nAll'et\u00e0 di otto anni prende per la prima volta in mano un Super 8 e capisce presto cosa vuole fare da grande. Il padre preferirebbe per lui un futuro come medico, invece la madre ne asseconda la passione. A 17 anni ha gi\u00e0 realizzato 45 filmini fatti in casa. A partire da \"The Sixth Sense - Il sesto senso\", Shyamalan include in ogni sua pellicola una scena di questi filmini e in particolare di quello che lui reputa gli abbia ispirato il film in oggetto.\nIl primo vero lungometraggio di Shyamalan \u00e8 il dramma autobiografico \"Praying with Anger\" girato quando \u00e8 ancora uno studente universitario, e finanziato prendendo soldi in prestito da parenti e amici. Il film partecipa al Toronto International Film Festival e viene proiettato in una sala per una settimana. Alcuni critici vedono in lui le potenzialit\u00e0 per un grande futuro e la televisione canadese lo acquista e lo trasmette. Girato a Chennai, fino al 2008 \u00e8 stata l'unica sua opera girata al di fuori della Pennsylvania.\nNel 1993 sposa Bhavna Vaswani, psicologa indiana conosciuta ai tempi dell'universit\u00e0 e con cui vive a Wayne (Pennsylvania), insieme alle loro due figlie.\nGli inizi (1998-1999).\nI primi lavori.\nNel 1998 scrive e dirige \"Ad occhi aperti\". I suoi genitori figurano come produttori associati e si devono attendere tre anni perch\u00e9 il film venga distribuito. Girato in una scuola cattolica frequentata da bambino, narra di un ragazzino (Joseph Cross) che, dopo la morte del nonno (Robert Loggia), va in cerca di Dio. Il film riceve critiche discrete, ma non raggiunge il grande pubblico. In questo periodo Shyamalan scrive anche la sceneggiatura di \"Stuart Little\".\n\"The Sixth Sense - Il sesto senso\".\nNel 1999 arriva il grande successo con \"The Sixth Sense - Il sesto senso\". Prima grande produzione, con la star Bruce Willis e il giovane attore Haley Joel Osment che si impone all'attenzione del mondo intero. Uno psicologo, travagliato dal suicidio di un suo paziente e dalla crisi del suo matrimonio, incontra un bambino che vive nel terrore di vedere persone morte attorno a s\u00e9. Aiutare questo bambino diventa il suo unico scopo, l'ultima possibilit\u00e0 per ritrovare la fiducia in s\u00e9. 40 milioni di dollari di budget e 660 milioni incassati in tutto il mondo. Uno dei 40 maggiori successi commerciali di sempre. Tra i tanti riconoscimenti anche sei candidature all'Oscar, tra cui proprio quella alla regia.\nIl periodo d'oro (2000-2004).\n\"Unbreakable - Il predestinato\".\nNel 2000 esce \"Unbreakable - Il predestinato\" dove ancora Bruce Willis \u00e8 un inconsapevole supereroe da fumetto il cui antagonista \u00e8 un fragile e sorprendente Samuel L. Jackson.\n\"Signs\".\nUn altro grandissimo successo commerciale \u00e8 \"Signs\" (2002) con Mel Gibson a impersonare un pastore che ha perso la fede dopo la morte della moglie e che finisce per riacquistarla dopo essere entrato in contatto con alieni malintenzionati. Presentato come un film di fantascienza e lanciato anche dalla curiosit\u00e0 sorta attorno ai cosiddetti misteriosi \"cerchi nel grano\", il film in realt\u00e0 \u00e8 pi\u00f9 che altro un'opera intimista e sentimentale. Nonostante il buon successo di pubblico e critica, iniziano a intravedersi pesanti problemi di trama e sceneggiatura, sebbene la regia resti solida e suggestiva.\n\"The Village\".\n\"The Village\" (2004) \u00e8 ambientato in una particolarissima comunit\u00e0 apparentemente del XIX secolo che \u00e8 costretta all'isolamento per la presenza di creature misteriose e malvagie che abitano i boschi circostanti. Un gran cast (William Hurt, Sigourney Weaver, Adrien Brody, Joaquin Phoenix e Bryce Dallas Howard), un'ambientazione suggestiva e una storia ancora una volta originale che anche stavolta non soddisfa in pieno la critica, ma ottiene un buon riscontro al botteghino.\nGli insuccessi (2006-2013).\n\"Lady in the Water\".\nIl successivo progetto \"Lady in the Water\" \u00e8 stato molto travagliato, segnando un momento di arresto nella grande scalata al successo sino a quel momento percorsa. Questo film ha segnato il passaggio dalla Disney alla Warner Bros. per divergenze sorte in fase di preproduzione. \"Lady in the Water\" narra di un uomo che trova una ninfa acquatica nella piscina di un condominio di cui \u00e8 il custode. La creatura favolosa \u00e8 in fuga da altri esseri malvagi e chiede protezione. Una favola pensata per i propri figli, cos\u00ec la descrive Shyamalan che ha dovuto incassare una batosta dai critici, un flop ai botteghini americani e molte nomination ai Razzie Awards tra cui due vittorie: peggior regia e peggior attore non protagonista, entrambe rivolte a Shyamalan.\n\"E venne il giorno\" e \"L'ultimo dominatore dell'aria\".\n\"E venne il giorno (The Happening)\", uscito in tutto il mondo venerd\u00ec 13 giugno 2008, \u00e8 stato proposto a diverse \"major\" prima di essere acquistato dalla 20th Century Fox, che ha preteso una massiccia riscrittura della sceneggiatura originaria. In questo film il tema \u00e8 incentrato su una misteriosa tossina rilasciata dalle piante e destinata a estinguere il genere umano spingendo le persone al suicidio. Ancora una volta \u00e8 l'inquietudine di uno scenario di fantasia legata a una storia verosimile ad esaltare l'estro di Shyamalan che torna a brillare raggiungendo un buon successo di pubblico, ma non di critica; infatti il film riceve diverse nomination ai Razzie Awards.\nLe cose sono andate diversamente quando il regista \u00e8 tornato al genere fantastico in modo pieno. Con \"L'ultimo dominatore dell'aria (The Last Airbender)\", tratto dalla serie animata \"Avatar - La leggenda di Aang\" e uscito nel 2010, si \u00e8 avuto un clamoroso insuccesso sia da parte della critica che del pubblico, specie in patria.\n\"After Earth\".\nDopo l'esperienza di \"Signs\" che aveva lambito il genere, Shyamalan si cimenta ufficialmente nella fantascienza con due progetti, uno televisivo e uno cinematografico. Per il 2013 \u00e8 prevista, sul canale tematico SYFY, la trasmissione della serie televisiva \"Proof\" che tratta l'argomento della vita oltre la vita, frutto di una sua collaborazione.\nSebbene avesse gi\u00e0 annunciato il suo ritorno al thriller, il suo film \"After Earth\", uscito nel 2013, \u00e8 proprio un film di fantascienza ambientato in un futuro post-apocalittico, anche questa volta realizzato su commissione. \u00c8 un insuccesso di pubblico e di critica, seppur con risultati non pessimi come col film precedente. \u00c8 il tentativo di segnare il punto di ripartenza per il proprio futuro da regista, che i fan si augurano torni a essere caratterizzato da produzioni indipendenti come i suoi primi film.\nLa rinascita (2015-2019).\n\"The Visit\".\nNel 2015 il regista torna a una produzione a basso budget con \"The Visit\" girato in stile falso documentario, usato per la prima volta da Shyamalan, con la tecnica del punto di vista. I protagonisti sono due bambini alle prese con una coppia di nonni molto particolare, in una storia che mescola sapientemente l'ironia e il divertimento dato dai bambini con l'orrore della situazione e la suspense dell'intreccio degli eventi. Con una produzione di 5 milioni di dollari, il film ne incassa 98.5 in tutto il mondo e riceve anche la migliore accoglienza da parte della critica dai tempi di \"Signs\".\nShyamalan si \u00e8 anche occupato, in veste di produttore esecutivo e regista di alcuni episodi, della serie televisiva \"Wayward Pines\" trasmessa da maggio 2015. La miniserie, rievocativa de \"I segreti di Twin Peaks\", \u00e8 una trasposizione del romanzo del 2012 \"I misteri di Wayward Pines\" (\"Pines\") di Blake Crouch.\n\"Split e Glass\".\nIl film successivo di Shyamalan \u00e8 l'horror/thriller \"Split\", una nuova produzione low-budget con protagonista James McAvoy nella parte di un ragazzo con ben 23 personalit\u00e0 diverse. Il film viene accolto dalla critica con le migliori recensioni per il regista dai tempi de \"Il sesto senso\" e a fronte di un budget di 9 milioni di dollari ne incassa quasi 150 in tutto il mondo. Il film \u00e8 ambientato nello stesso universo di \"Unbreakable - Il predestinato\" (2000). Nel 2019 \u00e8 uscito \"Glass\" che fa da sequel a entrambi i film.\nGli ultimi lavori (2019-presente).\n\"Old\".\nNel settembre 2019 viene annunciata la collaborazione tra Shyamalan e la Universal Pictures per due film in cui lo stesso Shyamalan ricoprir\u00e0 il ruolo di regista, sceneggiatore e produttore: \"Old\" \u00e8 il primo di questi due progetti. Shyamalan ha lavorato allo storyboard del film \"Old\" col suo staff attraverso Skype, per via del lockdown dovuto alla pandemia di COVID-19, per dodici settimane. Mentre le riprese del film, iniziate il 26 settembre 2020 nella Repubblica Dominicana, sono terminate il 16 novembre dello stesso anno, utilizzando una notevole quantit\u00e0 di troupe dominicane nella produzione, dove Shyamalan ha dichiarato che girare durante la stagione degli uragani \u00e8 stato rischioso: il set infatti \u00e8 stato distrutto una volta per poi essere ricostruito.\nProgetti rifiutati.\nPur essendo un grande ammiratore di Steven Spielberg, ha rifiutato di dirigere il quarto capitolo della saga di Indiana Jones. Per molto tempo si \u00e8 discussa la possibilit\u00e0 che potesse dirigere il settimo capitolo della saga di Harry Potter, per cui aveva detto chiaramente di riservare un certo interesse. In passato gli era stata offerta la possibilit\u00e0 di dirigere il terzo capitolo e il sesto, entrambe le offerte sono state rifiutate. L'ipotesi \u00e8 tramontata definitivamente dopo l'assegnazione del film a David Yates.\nNel 2016 fu annunciato un reboot della serie \"I racconti della cripta\" sulla rete televisiva TNT ma il progetto venne in seguito cancellato.\nEstetica e stile.\nSebbene sia stato spesso bersagliato dalle critiche, in parte indirizzate anche alla sua capacit\u00e0 di sceneggiatore ritenuta non sempre all'altezza di quella di regista, Shyamalan risulta comunque un cineasta di discreta fama. Le alterne fortune delle sue opere, specialmente per quanto riguarda le ultime, non cancellano una sua certa capacit\u00e0 di creare atmosfere suggestive e inquietanti, sempre al limite tra la realt\u00e0 e la fantasia, e la particolare abilit\u00e0 di costruire finali ad effetto (\"twist ending\") con il disvelamento di elementi che spesso ribaltano l'intera lettura del film e che spingono lo spettatore a riconsiderare quanto appena visto, analizzandolo da un'altra prospettiva. \nMolti dei suoi film quali \"Ad occhi aperti\", \"The Sixth Sense - Il sesto senso\", \"Unbreakable - Il predestinato\", \"Signs\", \"The Village\", \"Lady in the Water\", \"Devil\" e \"Split\" sono accomunati da un'unica location: Filadelfia. Shayamalan usa frequentemente l'acqua come un segno di morte o di debolezza: gli alieni in \"Signs\" e Bruce Willis in \"Unbreakable - Il predestinato\" presentano il medesimo tallone di Achille, il killer de \"Il sesto senso\" si trova in bagno quando spara a Willis e il personaggio di Michael Pitt in \"The Village\" si spaventa quando inizia a piovere, il pozzo \u00e8 il posto dove la nonna di \"The Visit\" butta i due figli convinta che nell'acqua vivano gli alieni. I suoi lungometraggi hanno spesso una tematica religiosa. L'uso di colori brillanti, soprattutto il rosso, indica un indizio o un elemento cruciale del film.\nIngaggia spesso gli stessi attori per due volte consecutive: Bruce Willis ne \"The Sixth Sense - Il sesto senso\" e in \"Unbreakable - Il predestinato\", Joaquin Phoenix e Cherry Jones in \"Signs\" e \"The Village\", Bryce Dallas Howard in \"The Village\" e \"Lady in the Water\", James McAvoy in \"Split\" e \"Glass\".\nIl seminterrato, nelle sue pellicole, \u00e8 il luogo dove si svolgono scene cruciali per la storia del film: ne \"Il sesto senso\", il personaggio interpretato da Bruce Willis scopre la sua vera natura in uno scantinato; in \"Unbreakable - Il predestinato\", il personaggio principale manifesta la sua forza in un seminterrato; in \"Signs\", la famiglia si trova in cantina quando viene attaccata dagli alieni; infine in \"Lady in the water\" il personaggio interpretato da Paul Giamatti scopre lo scrittore di cui \u00e8 alla ricerca nel corridoio dello scantinato del residence in cui lavora; in \"The Visit\" la protagonista scopre la verit\u00e0 sui nonni proprio nella cantina.\nControversie.\nShyamalan ha ricevuto diverse accuse di plagio. \"The Sixth Sense - Il sesto senso\" ricorderebbe il romanzo breve di Orson Scott Card \"Lost Boys\", mentre \"The Village\" avrebbe attinto molto dal romanzo \"Running Out of Time\" di Margaret Peterson Haddix. In effetti si riscontrano somiglianze ed elementi in comune in entrambi i casi. Pi\u00f9 velate, e forse volute come omaggio o citazione, le reminiscenze di opere di Stephen King, ad esempio il potere del piccolo protagonista de \"The Sixth Sense - Il sesto senso\" pu\u00f2 ricordare quello di Danny Torrance in \"Shining\". Da segnalare che nell'unico caso passato in giudizio, per una sceneggiatura mai utilizzata da cui avrebbe tratto \"Signs\", Shyamalan ha avuto ragione e l'accusa di plagio si \u00e8 dimostrata infondata.\nCamei.\nCome Alfred Hitchcock, uno dei suoi ideali maestri, Shyamalan firma i suoi film con la sua stessa presenza. A differenza del regista inglese non si limita ad apparizioni fugaci, ritagliandosi parti che vanno dal cameo a brevi ma importanti partecipazioni.\nDoppiatori italiani.\nNella versioni in italiano dei suoi film, M. Night Shyamalan \u00e8 stato doppiato da:"}
{"id": "544310", "revid": "1723049", "url": "https://it.wikipedia.org/wiki?curid=544310", "title": "Coppa Kora\u0107", "text": "La Coppa Kora\u0107 \u00e8 stata una competizione internazionale di pallacanestro per club, organizzata annualmente dalla FIBA dal 1972 al 2002.\n\u00c8 stata la terza competizione internazionale europea, dopo la Coppa dei Campioni e la Coppa delle Coppe.\nStoria.\nLa Coppa deve il suo nome al leggendario giocatore jugoslavo Radivoj Kora\u0107, rimasto ucciso nel 1969 in un incidente stradale vicino a Sarajevo. Nella stagione 2001-2002, l'ultima nella quale si tenne la competizione, il torneo consisteva in due gare ad eliminazione diretta, seguite da una fase a gironi di qualificazione composta da otto gruppi da quattro squadre. Le due formazioni miglior qualificate di ciascun gruppo si qualificavano per i play-off. La finale veniva giocata in due gare."}
{"id": "544312", "revid": "287204", "url": "https://it.wikipedia.org/wiki?curid=544312", "title": "Fotbalov\u00fd klub Mlad\u00e1 Boleslav", "text": "Il Fotbalov\u00fd klub Mlad\u00e1 Boleslav, o pi\u00f9 semplicemente Mlad\u00e1 Boleslav, \u00e8 una societ\u00e0 calcistica ceca con sede nella citt\u00e0 di Mlad\u00e1 Boleslav. Per la stagione 2020-2021 milita nella 1. liga, massimo livello del campionato ceco.\nStoria.\nFu fondata nel 1902. Il suo miglior risultato \u00e8 il secondo posto nel campionato ceco nella stagione 2005-2006, classificazione che valse al club la qualificazione per la Champions League 2006-2007. Qui la squadra fu eliminata al terzo turno preliminare, retrocedendo cos\u00ec in Coppa UEFA, da dove fu estromessa nella fase a gironi senza vincere una partita. Anche l'anno seguente si \u00e8 qualificata per la Coppa UEFA ed \u00e8 giunta nuovamente alla fase a gironi dopo aver eliminato il Palermo.\nNella stagione 2014-15 viene eliminato al terzo turno di qualificazione di Europa League dai francesi dell'Olympique Lyon.\nOrganico.\nRosa 2020-2021.\nAggiornata al 14 gennaio 2021.\nStagioni passate.\n2008-2009\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "544315", "revid": "287204", "url": "https://it.wikipedia.org/wiki?curid=544315", "title": "Coppa Korac", "text": ""}
{"id": "544316", "revid": "298229", "url": "https://it.wikipedia.org/wiki?curid=544316", "title": "WWE Cruiserweight Championship of the World", "text": ""}
{"id": "544318", "revid": "6923", "url": "https://it.wikipedia.org/wiki?curid=544318", "title": "Rufina e Seconda", "text": "Le , come dimostra anzitutto l'edificazione di una basilica in loro onore gi\u00e0 nel IV secolo a opera di papa Giulio (337-352), la loro storia \u00e8 stata arricchita nel corso dei secoli da episodi leggendari.\nAgiografia.\nSecondo la tradizione agiografica, Rufina e Seconda erano due giovani sorelle cristiane e il padre, il senatore Asterio, le aveva promesse in spose a due loro correligionari, Armentario e Verino.\nQuesti ultimi, quando l'imperatore Valeriano (253 - 260) diede nuovo impulso alle persecuzioni anticristiane, rinnegarono la loro fede, invitando anche Rufina e Seconda a farlo.\nDi fronte al loro rifiuto, le denunciarono alle autorit\u00e0: le giovani tentarono di fuggire e raggiungere l'Etruria, ma vennero arrestate e condotte dinanzi al prefetto Gaio Giunio Donato il quale, dopo averle sottoposte a vari tormenti per convincerle ad abiurare, le condann\u00f2 a morte.\nLe sorelle vennero condotte in un luogo chiamato \"Silva Nigra\", sulla Via Cornelia, al nono miglio da Roma, dove Rufina venne decapitata, mentre Seconda fu picchiata fino alla morte: in onore del loro martirio e di quello dei santi Marcellino e Pietro, il posto venne ribattezzato \"Silva Candida\"; la matrona Plautilla, avvertita in sogno, diede sepoltura ai corpi delle martiri.\nCulto.\nPapa Giulio I (337 - 352), nel IV secolo, fece erigere una basilica che nel V secolo venne elevata a sede episcopale: la diocesi di Selva Candida, o di \"Santa Rufina\", venne unita durante il pontificato di Callisto II (1119 - 1124) a quella suburbicaria di Porto, che assunse il nome di Sede suburbicaria di Porto-Santa Rufina. Della basilica e del piccolo agglomerato urbano che sorse intorno non rimane nulla, se non dei pavimenti a mosaici ora esposti al Museo dell\u2019Alto Medioevo all\u2019Eur.\nNel 1153 il Cardinale Conrado, futuro Papa Anastasio IV, rinvenne sotto l\u2019altare della Basilica restaurata i resti delle due Martiri, che fece trasportare nel battistero lateranense dove fu loro dedicata una cappella.\nLa loro Memoria liturgica cade il 10 luglio."}
{"id": "544320", "revid": "298229", "url": "https://it.wikipedia.org/wiki?curid=544320", "title": "WCW World Cruiserweight Championship", "text": ""}
{"id": "544324", "revid": "33277", "url": "https://it.wikipedia.org/wiki?curid=544324", "title": "Publio Licinio Egnazio Gallieno", "text": ""}
{"id": "544327", "revid": "287204", "url": "https://it.wikipedia.org/wiki?curid=544327", "title": "FK Mlada Boleslav", "text": ""}
{"id": "544330", "revid": "73604", "url": "https://it.wikipedia.org/wiki?curid=544330", "title": "Mlad\u00e1 Boleslav", "text": "Mlad\u00e1 Boleslav (in tedesco \"Jungbunzlau\", in ebraico e in latino \"Bumsla\") \u00e8 una citt\u00e0 della Repubblica Ceca, capoluogo del distretto omonimo, in Boemia Centrale. Situata sulla riva sinistra del fiume Jizera, dista circa 50 chilometri da Praga in direzione nord-est.\nStoria.\nIl centro abitato venne fondato nel X secolo a seguito della costruzione di un castello per mano del re Boleslao II di Boemia.\nIl maniero assunse la denominazione di \"Mlad\u00e1 Boleslav\" (letteralmente \"nuova (o meglio giovane) Boleslav\") per distinguerlo da un insediamento omonimo gi\u00e0 presente nei pressi di Praga che dal XV secolo venne denominato \"Star\u00e1 Boleslav\" (\"vecchia Boleslav\") e che oggi \u00e8 rintracciabile nella cittadina di Brand\u00fds nad Labem-Star\u00e1 Boleslav.\nLa sua importanza nel tempo crebbe ed ottenne alcuni diritti propri delle citt\u00e0 nel 1334 e nel 1436 e divent\u00f2 un importante snodo stradale per la via che da Praga portava verso la Boemia settentrionale, il Brandeburgo e la Lusazia. La citt\u00e0 nel XVI secolo fu un centro di forte propagazione delle teorie del riformatore protestante Jan Hus.\nNel secolo successivo il centro ritorn\u00f2 al Cattolicesimo ed in tale periodo si verific\u00f2 anche un calo demografico.\nProprio da tale periodo, per\u00f2, Mlad\u00e1 Boleslav inizi\u00f2 a vedere una grande crescita della sua comunit\u00e0 ebraica che si espanse al punto da costituire la met\u00e0 della popolazione.\nQuesta crescita continu\u00f2 anche nel XVIII secolo e XIX secolo tanto che la citt\u00e0 fu soprannominata la \"Gerusalemme del Jizera\"\nNel 1800 Mlad\u00e1 Boleslav conobbe una prosperit\u00e0 mai vista, era ormai un centro regionale importante e vide sorgere numerose scuole, teatri, musei ed il culmine arriv\u00f2 con la fondazione del complesso industriale automobilistico della Laurin &amp; Klement, l'odierna \u0160koda.\nI bei tempi finirono quando la vecchia Cecoslovacchia entr\u00f2 nel sistema socialista, dopo la Seconda guerra mondiale.\nLa citt\u00e0 cadde in un declino che termin\u00f2 con la fine del socialismo, solo dagli anni novanta, infatti, ha ricominciato ad essere nuovamente importante.\nSport.\n\u00c8 sede dell'FK Mlad\u00e1 Boleslav, societ\u00e0 di calcio tra le pi\u00f9 forti del campionato di calcio ceco e che vanta presenze in UEFA Champions League (nei turni preliminari) e in Coppa UEFA.\nSport.\nCalcio.\nLa squadra principale della citt\u00e0 \u00e8 il Fotbalov\u00fd klub Mlad\u00e1 Boleslav."}
{"id": "544331", "revid": "240277", "url": "https://it.wikipedia.org/wiki?curid=544331", "title": "Casa-galleria Vichi", "text": "La casa-galleria Vichi \u00e8 un palazzo in stile liberty a Firenze, situato in via Borgo Ognissanti, a pochi passi dalla chiesa di Ognissanti.\nStoria.\nLa casa fu costruita su progetto dell'architetto Giovanni Michelazzi su committenza di Argia Marinai nei Vichi ed \u00e8, oltre all'opera pi\u00f9 rappresentativa di questo architetto, uno dei pochi edifici in stile \"Liberty\" nel centro di Firenze, certo il pi\u00f9 rappresentativo per la programmatica volont\u00e0 di adesione al nuovo stile, proposto in modo personalissimo e senza nessun compromesso con la tradizione locale.\nDato che appare accampionata al Vecchio Catasto Urbano nel 1913, la si pu\u00f2 considerare terminata nel 1911: negli anni 1913-1914 lo stesso Michelazzi vi abit\u00f2 e probabilmente vi sistem\u00f2 anche il proprio studio.\nNel 2009, visto il precario stato di conservazione della facciata e il suo evidente valore, sia per il disegno d'insieme (l'edificio \u00e8 sottoposto a vincolo architettonico dal 1965), sia per la qualit\u00e0 nella realizzazione del finto travertino (di straordinaria verosimiglianza cromatica e materica come si pu\u00f2 constatare mettendolo a confronto con quello della vicina chiesa di Ognissanti), il fronte \u00e8 stato sottoposto ad un accurato restauro su progetto e direzione dei lavori dell'architetto Renzo Funaro e l'alta sorveglianza della Soprintendenza competente (architetto Lia Pescatori). Ha operato sugli elementi lapidei artificiali la restauratrice Francesca Piccolino Boniforti.\nDescrizione.\nLa facciata, molto stretta, \u00e8 caratterizzata da uno spiccato verticalismo, con un'affascinante commistione di pietra artificiale, acciaio e vetro. Ogni piano \u00e8 caratterizzato da una vetrata centrale, dove nel disegno viene usata la tipica linea curva \"a colpo di frusta\" tagliata da elementi rettilinei orizzontali, che ne accentuano ancora di pi\u00f9 lo slancio verticale. \"Gli elementi decorativi art nouveau sono usati con sapiente fantasia nella facciata alta e stretta, in un fluire di piani e di linee, in un equilibrio dinamico di cerchi e spinte verticali, che si concludono nella plastica torsione del tetto e della decorazione al di sopra dell'ingresso. Realizzato all'apice delle fortune nazionali del liberty, la casa galleria pu\u00f2 considerarsi un esemplare di rilievo nel panorama del 'floreale' italiano\" (Gobbi).\nLa decorazione risponde alla destinazione funzionale dell'edificio: il pian terreno e il primo piano, destinati tutt'oggi a uso commerciale, sono pi\u00f9 fantasiosamente ornati, con sculture e altri rilievi plastici, per esempio con le aquile che tengono i lampioni, mentre i tre piani superiori, destinati a uso abitativo, sono meno decorati, con lesene intorno alle vetrate centrali, oltre le quali due draghi all'altezza della grondaia aggettante coronano la facciata.\nOltre al disegno fortemente caratterizzante \u00e8 da osservare la calibrata commistione dei materiali impiegati, con decorazioni in pietra artificiale (realizzate dall'Impresa Toscana Pietre Artificiali di Firenze) a simulare il travertino, cristallo e ferro. \u00abLa collocazione dei fiabeschi draghi agli estremi del coronamento del prospetto, gli inserimenti di ghirlande e mascheroni, l'elegante calligrafismo delle ringhiere assumono, oltre che la funzione di aggettivazione stilistica, anche una giustificazione riguardo alle ambizioni rappresentative di questa alta facciata stretta fra due costruzioni preesistenti\u00bb (Cresti 1992).\nIl \"Liberty\" a Firenze.\nQuesto stile ebbe una certa fortuna in Toscana, soprattutto in centri allora in forte sviluppo, come Viareggio e Montecatini, e pure a Firenze contava numerosi edifici e ville, i quali furono per\u00f2 quasi totalmente abbattuti durante le due guerre mondiali e le ricostruzioni successive. Restano comunque dello stesso architetto il villino Broggi-Caraceni in via Scipione Ammirato 99 (zona Campo di Marte) e il villino Lampredi in via Giano della Bella 13 (zona piazza Tasso), e alcune opere di Adolfo Copped\u00e9 (casa Antonini, villa Pagani) e dei suoi imitatori (come il palazzo Pola e Todescan o il villino Uzielli).\nEsempi pi\u00f9 modesti sono nei quartieri sorti ai primi del Novecento, soprattutto all'esterno della cintura dei viali di Circonvallazione, tra Bellariva, Campo di Marte, San Jacopino. Interessanti sono anche alcune cappelle nei cimiteri monumentali della citt\u00e0 (come le Porte Sante o Trespiano o l'Antella), in cui spesso collabor\u00f2 alla decorazione la manifattura Chini."}
{"id": "544332", "revid": "187240", "url": "https://it.wikipedia.org/wiki?curid=544332", "title": "Tirosinasi", "text": ""}
{"id": "544337", "revid": "729019", "url": "https://it.wikipedia.org/wiki?curid=544337", "title": "Kamov Ka-50", "text": "Il Kamov Ka-50 (in cirillico: \u041a\u0430\u043c\u043e\u0432 \u041a\u0430-50, nome in codice NATO: Hokum) anche noto come Black Shark (in russo: \"\u010c\u00ebrnaja Akula\"), era un elicottero d'attacco monoposto a rotori coassiali controrotanti, sviluppato negli anni ottanta dall'OKB diretto da Nikolaj Il'i\u010d Kamov ed entrato in servizio con le Forze armate della Federazione Russa nel 1995.\nProgettato per missioni di attacco contro obiettivi tattici e mezzi corazzati, la sua caratteristica configurazione monoposto, scelta per enfatizzarne prestazioni e manovrabilit\u00e0, si \u00e8 dimostrata essere il suo pi\u00f9 grande limite: unico elicottero d'attacco al mondo con un solo membro d'equipaggio, il Ka-50 non si dimostr\u00f2 in grado di condurre missioni in autonomia, in quanto necessitava dell'appoggio di velivoli ricognitori che sgravassero il pilota dall'onerosa attivit\u00e0 di monitoraggio e rilevazione bersagli.\nPer tali motivi, le Forze armate russe optarono di non proseguire con l'adozione del mezzo. Nel 2009 ne venne infatti sospesa la produzione, dopo soli 17 esemplari.\nAl contrario, la Kamov realizz\u00f2 una variante in configurazione biposto del velivolo denominata Kamov Ka-52 Alligator (in cirillico: \u041a\u0430\u043c\u043e\u0432 \u041a\u0430-52 \u0410\u043b\u043b\u0438\u0433\u0430\u0442\u043e\u0440, nome in codice NATO: Hokum-B) la quale dal 2009, risolti i problemi relativi ai carichi di lavoro dell'equipaggio, \u00e8 stata ufficialmente adottata dalle forze armate russe in sostituzione del Ka-50.\nStoria.\nIl Ka-50 deriva dal prototipo \"V-80Sh-1,\" un'evoluzione studiata nel 1975 del V-60, a sua volta un progetto di elicottero armato basato sul Ka-26 civile degli anni sessanta. Nel dicembre 1977 iniziarono i lavori di sviluppo sul progetto V-80 (in russo: Vertolyet 80, in inglese: Helicopter 80) che si conclusero con il primo volo del primo prototipo '010' datato 17 giugno 1982, che fu emulato nel 1983 da un secondo prototipo, numerato '011'.\nSu ordine del consiglio dei ministri dell'allora Unione Sovietica, il 14 dicembre 1987 venne autorizzata la realizzazione di un primo esemplare di serie e dopo una serie di test di valutazione sulle prestazioni in volo e sui sistemi di bordo, il governo sovietico ordin\u00f2 un primo lotto di elicotteri nel 1990. Il modello fu presentato in pubblico come Ka-50 nel marzo 1992 ad un convegno aeronautico nel Regno Unito ed entr\u00f2 in servizio nel 1995.\nCaratteristiche.\nIl Ka-50 \u00e8 stato progettato per essere piccolo, veloce e agile, con lo scopo di ottenere la massima capacit\u00e0 possibile di sopravvivenza e efficacia sul campo di battaglia.\nLa ricerca del massimo risparmio possibile in peso e dimensioni, pur di ottenere la massima velocit\u00e0 e agilit\u00e0 possibile, ha portato a progettare l'elicottero con un solo pilota, unico caso tra gli elicotteri d'attacco. La Kamov, dopo un approfondito studio sull'impiego degli elicotteri in Afghanistan e altre zone di guerra, afferm\u00f2 di essere giunta alla conclusione che la tipica missione di attacco, descritta come strutturata nella maggioranza dei casi in un avvicinamento a bassa quota, salita per l'acquisizione del bersaglio e sparo con le armi di bordo, non richiederebbe contemporaneamente attivit\u00e0 di navigazione, manovra e gestione dell'armamento al pilota. Con questa convinzione, l'ufficio progetti teorizz\u00f2 che un solo pilota, se dotato di sistemi ben armonizzati ed efficaci, sarebbe in grado di condurre una missione bellica interamente da solo. \u00c8 tuttora una questione controversa se nella realt\u00e0 i piloti dello \"Squalo Nero\" siano sottoposti a uno sforzo eccessivo a causa dell'elevato carico di lavoro.\nAll'epoca la configurazione con singolo pilota per un elicottero d'attacco era considerata talmente poco praticabile dagli osservatori della NATO da suggerire una tecnica di inganno alla Kamov: i primi due prototipi di Ka-50 avevano dei falsi finestrini dipinti. L'artificio ottenne perfettamente il suo scopo e i primi resoconti sul modello redatti nel mondo occidentale furono infatti largamente inaccurati.\nRotori coassiali.\nA similitudine di altri elicotteri Kamov, l'Hokum utilizza un caratteristico sistema con due rotori coassiali controrotanti che eliminano la necessit\u00e0 di un rotore di coda e aumentano notevolmente le capacit\u00e0 acrobatiche dell'elicottero. Il Ka-50 \u00e8 infatti in grado di effettuare looping, tonneau e il \"funnel\": una manovra di mitragliamento circolare, nella quale l'elicottero mantiene l'allineamento verso l'obiettivo pur volando in circolo e cambiando quota e velocit\u00e0 durante la manovra.\nUtilizzando due rotori \u00e8 possibile limitarne il diametro a parit\u00e0 di spinta generata. Come conseguenza rotori pi\u00f9 piccoli hanno una minore velocit\u00e0 dell'estremit\u00e0 delle pale rispetto ai rotori singoli pi\u00f9 grandi. Poich\u00e9 la velocit\u00e0 della estremit\u00e0 della pala che avanza lungo la direzione del moto \u00e8 la principale causa di limitazione della velocit\u00e0 massima degli elicotteri, la configurazione a rotori coassiali consente velocit\u00e0 di punta maggiori rispetto a quelle di elicotteri pi\u00f9 convenzionali, tipo lo Hughes AH-64 Apache.\nL'eliminazione del rotore di coda, inoltre, fornisce un supplemento di potenza disponibile, poich\u00e9 normalmente gli organi meccanici necessari sottraggono fino al 30% della potenza dei motori. Un ulteriore vantaggio rispetto alla soluzione con rotore principale unico \u00e8 costituito dal fatto che l'albero di trasmissione e la scatola di ingranaggi posteriori sono frequentemente causa di perdita degli elicotteri in combattimento. L'intera trasmissione dello \"Squalo Nero\" presenta un bersaglio relativamente piccolo al fuoco delle armi da terra e la Kamov sostiene che il sistema di rotori \u00e8 progettato per resistere a colpi di armi calibro 23 mm, come il resto dell'elicottero.\nCome vantaggio supplementare, con due rotori identici controrotanti la compensazione naturale tra le coppie di rotazione dona al Ka-50 la caratteristica di essere marcatamente pi\u00f9 immune, rispetto ad altri modelli, nei confronti delle variazioni di direzione e intensit\u00e0 del vento e di avere la maggior velocit\u00e0 di virata in tutte le condizioni di volo e di velocit\u00e0 possibili rispetto agli altri elicotteri.\nSeggiolino eiettabile.\nPer migliorare la capacit\u00e0 di sopravvivenza del pilota, il Ka-50 \u00e8 dotato di un seggiolino eiettabile NPP Zvezda K-37-800, caratteristica unica per un elicottero. All'atto dell'espulsione, prima che il razzo spinga fuori il sedile dall'abitacolo, le pale del rotore vengono fatte staccare da una carica esplosiva nel mozzo, cos\u00ec come accade per il tettuccio.\nIl primo prototipo di Ka-50 fu soprannominato \"\"\u043e\u0431\u043e\u0440\u043e\u0442\u0435\u043d\u044c\" (\"oboroten\u02b9\" - lupo mannaro), ma il nome ufficiale scelto dalla Kamov \u00e8 \"\u0427\u0451\u0440\u043d\u0430\u044f \u0430\u043a\u0443\u043b\u0430\"\", (\"\u010c\u00ebrnaja akula\" - Squalo Nero). Lo sviluppo dell'elicottero venne portato avanti in tempo record, grazie alla politica rivelatasi valida da parte della Kamov di distaccare propri ingegneri di raccordo tecnico presso i fornitori di componenti principali e presso i subfornitori.\nLa riduzione delle spese militari conseguente al collasso dell'Unione Sovietica caus\u00f2 un taglio di fondi al programma, che non fece in tempo a entrare nella fase di piena produzione e quindi sono stati prodotti relativamente solo pochi esemplari dell'Hokum.\nLa produzione fu riavviata nel 2006. In seguito, verso la fine del 2008, \u00e8 stato annunciato che solo 5 esemplari in pi\u00f9 verranno prodotti e che la produzione verr\u00e0 riconfigurata per produrre esclusivamente il pi\u00f9 adattabile ed evoluto Ka-52."}
{"id": "544339", "revid": "3115", "url": "https://it.wikipedia.org/wiki?curid=544339", "title": "Gresham's School", "text": " \nGresham's School, nel Norfolk, \u00e8 una famosa e prestigiosa scuola superiore privata del Regno Unito.\nLa scuola (all'inizio esclusivamente maschile) fu costruita per volere di Sir John Gresham nel 1555.\nOggi la scuola conta circa 730 studenti, d'et\u00e0 compresa tra i 8 e i 18 anni.\nLe materie oggetto di studio sono varie e spaziano dal campo umanistico a quello classico e scientifico: lingue straniere moderne (francese, russo, tedesco, spagnolo, giapponese), latino, greco, storia, matematica, biologia, chimica, fisica, informatica, geografia, storia dell'arte, economia.\nAmpio risalto viene dato anche alle attivit\u00e0 extra-curriculari, come drammatizzazione, navigazione, musica e sport."}
{"id": "544341", "revid": "1982", "url": "https://it.wikipedia.org/wiki?curid=544341", "title": "Eugene M. Shoemaker", "text": ""}
{"id": "544342", "revid": "729019", "url": "https://it.wikipedia.org/wiki?curid=544342", "title": "Kaman SH-2 Seasprite", "text": "Il Kaman SH-2 Seasprite era l'elicottero medio navale standard dell'US Navy, anche se ormai \u00e8 stato largamente sostituito dal SH-60 Seahawk.\nTecnica.\nIl Seasprite, con un aspetto compatto ma non particolarmente attraente, aveva un carico utile di vari sensori radar e sonar e di un paio di siluri da 324\u00a0mm ASW o 2 cariche di profondit\u00e0 convenzionali o atomiche. In effetti, i sensori sonar erano dati da una coppia di sonoboe (boe radioacustiche), ma spiccava l'assenza di un sonar ad immersione, il che costringeva l'elicottero, una volta esaurite le boe, a basarsi solo sul radar (inutile in caso il sottomarino sia completamente immerso) e sui dati trasmessi sul circuito dati (\"data link\") dalla nave base. I sistemi ASW di bordo comprendono un processore di dati acustici AN/UYS-503 ed un processore di segnale asservito alle sonoboe. Inoltre era dotato di sistemi ESM (Electronic Support Measures) e di MAD (Magnetic Anomalie Detector), cio\u00e8 un magnetometro per metalli ferrosi che rileva lo scafo di un sottomarino immerso entro una certa profondit\u00e0, purch\u00e9 in acciaio; non vengono rilevati, invece gli scafi in titanio dei sottomarini appartenenti, ad esempio alle classi Alfa, Sierra e Severodvinsk russe.\nTutti i sottosistemi sono integrati tramite il data bus MIL-STD 1553B e mostrati sul display tattico AN/ASN-150. L'integrazione dei sensori e l'uso di data link lo rendono anche in grado di guidare la traiettoria di missili superficie-superficie come l'Harpoon, conferendo al velivolo una capacit\u00e0 multimissione.\nOperatori esteri.\nL'SH-2 ha avuto poco successo nel mercato estero, ma la versione pi\u00f9 recente, la G, molto migliorata in ogni campo e definita SuperSeasprite, ha avuto una certa diffusione dal momento che molte navi ex-US Navy cedute ad alleati, e specificatamente le fregate della classe O. H. Perry del primo lotto, avendo il ponte di volo non sufficientemente lungo, non potevano operare con grossi elicotteri come sono gli S-61.\nIn effetti, la marina australiana (Royal Australian Navy), aveva in programma l'acquisto di 11 esemplari della versione G, ricavati da vecchie cellule della versione F con l'avionica aggiornata, ma dopo una serie impressionante di deficienze palesate durante i voli di prova (oltre 40), in primo luogo sono state emanate delle restrizioni operative sul loro uso in condizioni meteo o di luce non ottimali, e successivamente l'intero squadrone, l'805\u00b0, \u00e8 stato messo a terra nel 2006, probabilmente in via definitiva, e i Seasprite messi in attesa di essere venduti e sostituiti dai ben pi\u00f9 capaci SH-60 Sea Hawk o dagli EH-101.\nI neozelandesi, invece avendo acquistato 5 esemplari con cellule nuove, e non ricostruite a differenza degli australiani, operano senza problemi i loro SH2-G dalle loro due fregate della classe Anzac. In passato anche la RNZN (Royal New Zealand Navy) ha utilizzato la versione F del \"Seasprite\", anche in teatro di operazioni durante la missione di pace a Timor Est.\nAltri operatori sono l'Egitto e la Polonia, anche loro acquirenti di fregate della classe Perry ex-statunitensi. I 10 esemplari di SH2-G egiziani sono dotati di sonar filabile ad immersione.\nGli esemplari non statunitensi sono in grado di portare missili antinave.\nSperimentazioni.\nPer questo velivolo fu sviluppato un pod esterno, chiamato \"Magic Lantirn\", che permetteva di rilevare mine subacquee a profondit\u00e0 variabile. Questo apparato, basato su un laser a luce verde-blu e su sei apparecchi da ripresa che prendevano simultaneamente immagini a profondit\u00e0 diverse, venne sperimentato presso la Naval Air Station Joint Reserve Base, a Willow Grove (Pennsylvania), dallo \"Helicopter Antisubmarine Squadron Light (HSL) 94\", una unit\u00e0 della riserva navale, e poteva dotare di capacit\u00e0 di scoperta autonoma anti mine le unit\u00e0 navali. Un computer poi si occupava di discriminare i vari oggetti rilevati, compensando anche la diversa trasparenza o pulizia dell'acqua (il cosiddetto \"fattore k\")."}
{"id": "544343", "revid": "326822", "url": "https://it.wikipedia.org/wiki?curid=544343", "title": "Francesco Serra di Cassano", "text": ""}
{"id": "544348", "revid": "5695", "url": "https://it.wikipedia.org/wiki?curid=544348", "title": "Fare il portoghese", "text": "Fare il portoghese \u00e8 un'espressione idiomatica, che nell'uso comune \u00e8 utilizzata per intendere l'\"usufruire di un servizio senza pagarlo\", per esempio intrufolandosi tra il pubblico di uno spettacolo senza pagare il biglietto d'ingresso.\nOrigini.\nUn'ipotesi \u00e8 che l'espressione sia relativa a un fatto storico avvenuto a Roma nel XVIII secolo, quando l'ambasciatore del Portogallo presso lo Stato Pontificio invit\u00f2 i portoghesi residenti a Roma ad assistere gratuitamente a uno spettacolo teatrale presso il Teatro Argentina; non vi era bisogno di invito formale, in quanto bastava dichiarare la propria nazionalit\u00e0. Molti residenti e no, tuttavia, cercarono di approfittare dell'opportunit\u00e0 spacciandosi per portoghesi, da cui l'avvertimento \"non fare il portoghese\" per diffidare chicchessia dal mettere in atto trucchi o raggiri per poter usufruire di un servizio senza averne titolo. La vicenda, riportata da molti dizionari, \u00e8 raccontata anche in un libro portoghese, \"O Barco Pescarejo\" di Jos\u00e9 Coutinhas.\nAltra ipotesi \u00e8 che il re del Portogallo avesse ottenuto dal papa l'esenzione dal dazio per entrare a Roma per i portoghesi, a seguito della donazione dell'oro servito alla decorazione del cassettonato di Santa Maria Maggiore.\nUn'altra ipotesi \u00e8 che l'origine dell'espressione sia da ricercare nel testo \"Cancioneiro Geral\" di Almeida Garrett, un compendio di racconti popolari in cui viene descritta in toni umoristici la pratica di alcuni abitanti delle campagne di autoinvitarsi alle feste galanti."}
{"id": "544353", "revid": "770813", "url": "https://it.wikipedia.org/wiki?curid=544353", "title": "Sikorsky S-61", "text": "Il Sikorsky S-61 (designazione militare USA SH-3 Sea King) \u00e8 un elicottero biturbina antisommergibile e di ricerca e soccorso dotato di rotore a cinque pale.\nProgettato dalla statunitense Sikorsky Aircraft Corporation alla fine degli anni cinquanta del XX secolo, fu in dotazione alla Marina degli Stati Uniti ed \u00e8 tuttora impiegato dalle forze armate di diversi Paesi.\nLa costruzione avvenne su licenza in Italia e Giappone, a loro volta Paesi esportatori di tale velivolo, mentre nel Regno Unito ne fu costruita una versione nota come Westland Sea King. Le principali versioni civili furono l'S-61L e l'S-61N, utilizzati per collegamenti aeroportuali o collegamenti \"offshore\" con piattaforme petrolifere. Complessivamente ne furono prodotti oltre 1\u00a0300 esemplari.\nIl Sikorsky S-61 deriva dal precedente Sikorsky S-62 monoturbina, di cui costituisce un'evoluzione, presentando rispetto a quest'ultimo l'allungamento della fusoliera, l'adozione di due turbine in luogo di una e l'utilizzo di un rotore pentapala al posto dell'originario tripala o quadripala. Mentre il modello S-62 fu largamente utilizzato dalla guardia costiera statunitense come HH-52, il modello S-61 era nato per soddisfare esigenze specifiche nella lotta anti-sommergibili, nel campo della ricerca di superficie e della lotta anti-nave, missioni che richiedevano un mezzo dotato di una lunga autonomia e di maggiore capacit\u00e0 di carico per incrementare le dotazioni elettroniche destinate alla scoperta di obiettivi navali e subacquei.\nSviluppo.\nIl 24 dicembre 1957 l'U.S. Navy commission\u00f2 alla Sikorsky il progetto di un nuovo elicottero imbarcato anfibio da impiegare in missioni antisommergibile per sostituire il Sikorsky HSS-1 Seabat. Il nuovo elicottero avrebbe dovuto essere in grado sia di localizzare che di attaccare i sommergibili, mentre i Seabat agivano in coppia.\nLa Sikorsky stava contemporaneamente lavorando al progetto S-62, un elicottero monomotore a turbina con gli stessi rotore, rotore anticoppia e trasmissione del Seabat, entrato poi in servizio nell'United States Coast Guard in circa un centinaio di esemplari come elicottero da ricerca e soccorso e denominato HH-52A.\nIl primo prototipo XHSS-2 (147137) comp\u00ec il primo volo l'11 marzo 1959 dallo stabilimento Sikorsky di Stratford in Connecticut.\nNel febbraio 1961 l'XHSS-2 venne inviato alla base aeronavale di Patuxent River in Maryland per le prove di valutazione da parte dell'U.S. Navy, che lo ridefin\u00ec YHSS-2.\nLa prima versione denominata HSS-2 entr\u00f2 in servizio nel giugno 1961.\nCon il nuovo sistema di designazione gi\u00e0 usato dall'USAF ed imposto alle altre forze armate nel 1962 gli HSS-2 vennero risiglati SH-3A.\nGli SH-3A vennero impiegati oltre che in missioni antisommergibile anche per ricerca e soccorso, trasporto, sorveglianza ed attacco antinave.\nGli S-61/H-3 oltre che dalla Sikorsky sono stati prodotti anche dalla Westland nel Regno Unito, dalla United Aircraft of Canada, dall'Agusta in Italia e dalla Mitsubishi in Giappone.\nLa Sikorsky svilupp\u00f2 dal Sea King un elicottero da trasporto con rampa di carico posteriore denominato S-61R, entrato poi in servizio nell'USAF come CH-3C e da cui derivarono altre versioni da trasporto e ricerca e soccorso prodotte anche su licenza dall'Agusta in Italia.\nTecnica.\nL'SH-3A era un elicottero bimotore a turbina progettato per l'impiego imbarcato su portaerei o navi pi\u00f9 piccole.\nLa fusoliera era a forma di scafo per facilitare la stabilit\u00e0 in acqua.\nIl rotore era a cinque pale pieghevoli tramite un sistema idraulico per ridurre l'ingombro a bordo della navi.\nIl rotore anticoppia era a cinque pale.\nLa coda era pieghevole contro il lato destro della fusoliera per ridurre l'ingombro a bordo della navi.\nIl carrello era retrattile con carrelli principali a ruota doppia rientranti parzialmente in carenature ai lati delle fusoliera e ruotino posteriore a ruota singola fisso al termine della parte inferiore a scafo della fusoliera inferiore. Le carenature del carrello principale erano collegate alla fusoliera tramite supporti a tubo.\nL'SH-3A era anfibio per cui poteva ammarare grazie ai suoi carrelli principali galleggianti, dotati anche di gonfiabili di emergenza nelle carenature del carrello (per ammaraggi in caso di avaria/rovesciamento in acqua).\nI motori dell'SH-3A erano due turbine General Electric T58-GE-6 da 1050 shp sopra la fusoliera.\nL'avionica dell'SH-3A comprendeva oltre ad un radar doppler un radar altimetro collegato ad un sistema di stabilizzazione automatica Hamilton-Standard per facilitare il volo stazionario (hover)\nLa cabina era a quattro posti, pilota e copilota affiancati e dietro due operatori ai sensori ed armamento.\nPer le missioni di ricerca e soccorso il Sea King poteva trasportare ventidue persone o nove barelle pi\u00f9 due assistenti medici, per le missioni di trasporto truppe poteva trasportare ventotto soldati.\nArmamento.\nIl Sea King SH-3A era dotato di quattro attacchi ventrali per carico bellico costituito da quattro siluri Mk46 o bombe di profondit\u00e0. Poteva portare anche armi nucleari come la bomba nucleare Mk57 da 232\u00a0kg o la bomba di profondit\u00e0 nucleare Mk101 da 545\u00a0kg.\nPer protezione delle navi dagli attacchi missilistici il Sea King poteva essere equipaggiato con un grosso lanciatore di chaff.\nPer le missioni antisommergibile il Sea King era dotato di sonar ad immersione Bendix AQS-10 o AQS-13 posto al centro della fusoliera, boe sonar attive e passive nella carenatura del carrello sinistro e rilevatore d'anomalia magnetica nella carenatura del carrello destro.\nAlcuni utilizzatori hanno in seguito modificato i propri Sea King in modo da installare agli attacchi anteriori missili antinave come i Bae Sea Eagle o gli Exocet.\nVersioni.\nProduzione Sikorsky \u2013 versioni militari.\nLa Sikorsky produsse inoltre altri S-61B per l'esportazione:\nProduzione Sikorsky \u2013 versioni civili.\nSono stati prodotti complessivamente 119 elicotteri delle seguenti versioni civili.\nProduzione Agusta.\nIl 26 settembre 2014, il velivolo, del quale era gi\u00e0 stata comunicata la dismissione da parte dello Stato maggiore dell'Aeronautica Militare per limiti operativi e difficolt\u00e0 di reperimento dei pezzi di ricambio \u00e8 stato definitivamente ritirato dal servizio attivo per tutti i reparti del 15\u00ba Stormo che ne hanno fatto uso nel corso di una cerimonia solenne tenutasi all'Aeroporto militare Mario De Bernardi a Pratica di Mare. Il suo posto \u00e8 stato preso dall'HH-139.\nNote.\n6.Air Press 07/47\n7.Air Press 07/49\n8.Air Press 07/50\n9.Air Press 08/09\n10.Air Press 08/15"}
{"id": "544354", "revid": "1350351", "url": "https://it.wikipedia.org/wiki?curid=544354", "title": "Storia del movimento partigiano a Genova", "text": "La storia del movimento partigiano a Genova ha radici precoci, antecedenti la lotta di Resistenza al fascismo che tocc\u00f2 il suo vertice durante la seconda guerra mondiale.\nI primi moti partigiani a Genova e in Liguria si ebbero, infatti, fin dal primo apparire del movimento politico fondato da Benito Mussolini che condusse nel 1922 alla marcia su Roma.\nFormazioni di difesa proletaria.\nLe formazioni di difesa proletaria nacquero a Genova ed altrove per difendere cortei, case del lavoro e associazioni operaie dagli assalti squadristi che dal 1919 al 1922 (ed oltre) divennero incessanti. Talvolta veniva applicato l'attacco preventivo (in tal senso si possono configurare i fatti di Sarzana). L'importanza storica di queste vigorose ed inquadrate militarmente associazioni \u00e8 stata rivalutata sul piano storico dopo i fatti del G8 di Genova per un parallelo che lo storico Tom Behan ha avanzato fra gli Arditi del Popolo ed i gruppi anti-globalizzazione, pur in presenza di un momento storico evidentemente differente e con la considerazione che ai manifestanti no-global mancavano armi ed un'organizzazione paramilitare di protezione dei cortei di buona caratura o per lo meno della caratura che potevano garantire le organizzazioni paramilitari quali, appunto, gli Arditi del Popolo.\nDette formazioni, che in molti casi assunsero la configurazione di formazioni d'assalto coagulate in un corpo unico dagli Arditi del Popolo (nati dall'ala di sinistra degli Arditi (assaltatori), avevano anche a Genova il preciso scopo di difesa dallo squadrismo fascista. Non furono tuttavia esenti dall'assumere in diverse occasioni anche prese di posizioni politiche di ampio respiro.\nNella Genova di inizio secolo le formazioni di difesa proletaria nascevano da formazioni politiche che spaziavano dal mazzinianesimo al socialismo rivoluzionario, dalle aggregazioni dell'anarchia ai socialisti internazionalisti (massimalismo socialista) per giungere all'appena nata frangia comunista divenuta poi il Partito Comunista d'Italia dopo la scissione dai socialisti sancita nel 1921 al congresso di Livorno.\nResistenza nell'entroterra: le formazioni di montagna.\nFin dall'inizio della guerra di Liberazione, lo spartiacque dello schieramento partigiano era il tracciato dell'allora \"Camionale\", oggi Autostrada A7, collegamento fondamentale fra Genova e la val Padana.\nTra i primi gruppi formatisi gi\u00e0 nel settembre 1943 nella zona ad ovest della \"Camionale\", ricordiamo il Gruppo Fillak a Pian Castagna e la Banda Merlo sul Monte Porale. Entrambi confluirono nel dicembre dello stesso anno nella zona dei Laghi della Lavagnina, dove operava anche la Banda Ettore. Era inoltre attivo anche un gruppo sulle alture di Voltri.\nAd est della \"Camionale\" si formarono invece il Gruppo Edoardo sul Monte Antola e la Banda Cichero alle pendici del Monte Ramaceto. In collegamento con queste formazioni, anche se geograficamente piuttosto distanti, ricordiamo la Banda Virgola sul Monte Capenardo, il Gruppo del Monte Penna ed il Gruppo Marco a Dernice, nel tortonese.\nIl settore occidentale, denominato inizialmente III Zona, nelle intenzioni degli antifascisti genovesi doveva diventare il fiore all'occhiello dello schieramento partigiano, ma fu invece pi\u00f9 di altri vittima dei continui attacchi nemici, che ne misero in pericolo anche la stessa sopravvivenza. Nel gennaio 1944 i gruppi confluiti alla Lavagnina si unirono per dare vita alla \"III Brigata Garibaldi\u2013Liguria\", che arriv\u00f2 alle 500 unit\u00e0 prima di venire spazzata via dal rastrellamento della Benedicta, nell'aprile successivo. La zona fu sconvolta da un secondo rastrellamento subito in agosto, proprio mentre i gruppi di sbandati si stavano riorganizzando. Tra i principali nuclei partigiani ricordiamo la Brigata Buranello, attiva nella zona del monte Dente, e la Brigata Italo\u2013Russa di Sabotaggio (\"BIRS\"), della zona di Capriata d'Orba, in cui si distinse la medaglia d'oro al valor militare Fiodor Poletaev, detto il \"Gigante russo\". La coagulazione delle bande locali non fu fermata dai rastrellamenti, e si arriv\u00f2 alla nascita delle \"Divisione Doria\", diventata poi \"II Divisione Unificata Ligure\u2013Alessandrina\". Anche questa formazione ebbe vita breve: fu stroncata da un altro rastrellamento nemico nell'ottobre successivo. Il Comando della VI Zona partecip\u00f2 attivamente nella ricostruzione della forza partigiana nel settore, creando nel novembre 1944 la Divisione Mingo, attestata a sud della linea immaginaria passante per Sassello, Olbicella, Molare, Cremolino, Carpeneto, Montaldo, Predosa e Basaluzzo, a seguito della spartizione delle zone con la Divisione Matteotti\u2013Marengo e la 10\u00aa Divisione Alessandria. La formazione arriv\u00f2 alla Liberazione con oltre 1200 uomini che coprivano il III settore della VI Zona, da Sampierdarena a Varazze, fino al vertice nord costituito da Capriata d'Orba. L'organigramma della Divisione comprendeva le Brigate Patria Emilio Vecchia, Buranello, Oliveri, Pio e Macchi. Nella zona erano attive anche alcune brigate autonome, come la Brigata Martiri della Benedicta, la Brigata Val Lemme-Capurro e la Brigata Autonoma Giancarlo Odino.\nLe fortune del movimento partigiano genovese arrivarono invece da quella che venne definita la VI Zona Operativa Ligure, e principalmente dalla Banda Cichero, comandata da Aldo Gastaldi \"Bisagno\". La formazione, forte di un rigore morale ineccepibile, crebbe rapidamente, diventando prima Brigata, poi III Divisione Liguria Cichero nell'agosto 1944. La formazione era imperniata sulla 3\u00aa Brigata Jori, attiva nella zona dell'Antola e dell'Alta Val Trebbia, sulla 57\u00aa Brigata Berto, attiva in Val d'Aveto, sulla 58\u00aa Brigata Oreste, dislocata in val Borbera e Val Curone. \nDipendenti dal Comando Zona ma a stretto contatto con la Divisione Cichero agivano anche la \"59\u00aa Brigata di Manovra Caio\", nata dalla Banda dell'Istriano, originaria del versante parmense ma passata alla VI Zona, e la \"Brigata Coduri\", nata dalla Banda Virgola (quest'ultima formazione ottenne il rango di Divisione dopo la Liberazione). In un secondo tempo venne stabilita l'istituzione di due Brigate Volanti, la Severino e la Balilla, con il compito di insinuarsi tra le linee nemiche, portando la guerriglia nella valli cittadine. La prima, formata da elementi provenienti dalla Brigata Berto, cominci\u00f2 la propria attivit\u00e0 in Valbisagno ad ottobre agli ordini di Michele Campanella; la seconda, guidata da Angelo Scala e formata da uomini scelti tra gli ex gappisti di Bolzaneto, raggiunse la Valpolcevera a novembre. Lo schieramento della Cichero si complet\u00f2 nello stesso mese con la nascita della Brigata Arzani, nata da una costola della Brigata Oreste ed attiva in territorio limitrofo. Il totale degli effettivi impegnati nella VI Zona super\u00f2 le 4000 unit\u00e0.\nNella zona erano attivi anche altri gruppi, visti spesso con sospetto dalla Cichero, perch\u00e9 dediti al banditismo pi\u00f9 che alla guerriglia, come la Banda del Croato, se non reparti di controbanda, come la Banda Gigi. Vi era per\u00f2 anche la Brigata GL-Matteotti, che arriv\u00f2 alla Liberazione forte di 500 uomini, ma che venne due volte disarmata dallo stesso Bisagno, perch\u00e9 ritenuta di scarso livello morale e militare. Inoltre erano attivi due \"Battaglioni Matteotti Valbisagno\", sorti a partire dal settembre 1944 dalla fusione tra la Banda Zorro, una decina di uomini dislocati da qualche mese presso il fiume Lavagnola, ed altri elementi socialisti della zona inquadrati nelle altre formazioni. Nel marzo 1945 venne decisa una scissione all'interno della Divisione Cichero, che port\u00f2 alla nascita della Divisione Pinan - Cichero. La nuova formazione vantava pi\u00f9 di 1000 uomini dislocati tra Valle Scrivia, Val Borbera e Val Curone, suddivisi nelle brigate Oreste, Arzani e Po\u2013Argo, cui si aggiungevano quelli della 108\u00aa Brigata Paolo Rossi, brigata di pianura inizialmente dipendente dalla 10\u00aa Divisione Alessandria ma passata alla VI zona gi\u00e0 nel novembre 1944.\nIl comando generale germanico dell'intera area genovese, con a capo Gunther Meinhold, risiedeva a Savignone\nResistenza a Genova: le formazioni di citt\u00e0.\n. La prima azione si verific\u00f2 il 28 ottobre 1943, in via Ernesto Rayper nel quartiere di Sampierdarena. Manlio Oddone, impiegato della Ansaldo, era un fascista della prima ora e aveva partecipato alla Marcia su Roma, dopo la quale era stato decorato con la Sciarpa Littorio ed era entrato nella Milizia Volontaria per la Sicurezza Nazionale: nel 1943 era capomanipolo (grado equivalente a tenente). Alle 17:00 di quel giorno, mentre entrava nella centrale telefonica di via Rayper con un commilitone, cadde nell'imboscata tesa da alcuni gappisti guidati da Buranello, che lo crivellarono con cinque colpi di rivoltella: fu il primo militare della RSI a rimanere ucciso a Genova e, in suo ricordo, via Rayper prese il suo nome fino al maggio 1945. Lasci\u00f2 la moglie e due figli, dei quali il maggiore era entrato nelle Fiamme Bianche della GNR. Il corpo fu sepolto nel cimitero monumentale di Staglieno.\nNell'estate 1944 furono create le Squadre d'Azione Patriottica (SAP). A Genova erano attive pi\u00f9 di 40 SAP, principalmente di orientamento garibaldino. Il Comando Piazza, dal quale dipendevano, le suddivise in quattro settori.\nNel ponente cittadino agivano le SAP Garibaldi Piva, Est, Gramsci, Alpron, Longhi, Sordi e Rizzoglio, oltre alle Libertarie Pisacane e Malatesta.\nPredominanza garibaldina anche nel cosiddetto settore centrale. Sampierdarena era controllata dalla Brigata SAP Garibaldi Buranello, ma vi agivano anche la IV Brigata Mazzini (repubblicana), la III Brigata GL e la Giovane Italia. In Valpolcevera erano presenti le brigata SAP Garibaldi Jori, Balilla, Rissotto, Casalino, Masnata, Poggi e Gavino.\nPi\u00f9 eterogenei il centro ed il levante cittadino: a fianco delle brigate SAP Garibaldi Lattanzi, Nischio, Bellucci, Mirolli-Pinetti, Guglielemetti, Franchi e Sciolla erano infatti attive anche due brigate Mazzini, le brigate Patria Cozzo e Da Pozzo (di orientamento democristiano), la brigata liberale Crosa, la libertaria Pittaluga e quattro brigate GL-Matteotti (1\u00b0GL, 2\u00b0GL, Matteotti e GL-Spartaco).\nNei giorni della Liberazione non mancarono le formazioni spontanee, su tutte la Banda Raffe, formata da portuali, che prese il controllo dei caruggi e della zona di Principe.\nPer quanto riguarda gli anarchici, in particolare, si ricorda la Brigata \"Malatesta\" di Sestri Ponente, attiva anche nella zona di Pegli, e la \"Pisacane\", che aveva come zona operativa Cornigliano. In seguito a Sestri la \"Malatesta\" divent\u00f2 Distaccamento libertario \"Pietro Gori\" (l'organico del distaccamento era composto da ventiquattro elementi comandati da Pietro Mascarino e dal vice Sergio Marchelli; Andrea Ottonello era il commissario politico e Paolo Nozza il vicecommissario), coordinata con le altre brigate.\nRiconoscimenti.\nPer la sua attivit\u00e0 antifascista la citt\u00e0 di Genova \u00e8 insignita di medaglia d'oro al valor militare con la seguente motivazione:\nFilmografia.\n\"Achtung! Banditi!\", film del 1951 di Carlo Lizzani (interpretato da Gina Lollobrigida, Giuliano Montaldo e Andrea Checchi) che tratta l'argomento della Resistenza partigiana, \u00e8 stato girato interamente a Genova e nelle valli del genovesato (soprattutto nella Valpolcevera) e fu autofinanziato con una raccolta di fondi.\nDi particolare interesse \u00e8 la figura dell'ingegnere interpretato da Andrea Checchi, che viene impiccato assieme al suo capo operaio, partigiano, nella fabbrica da loro salvata ma al momento occupata dai nazi-fascisti.\nAltra figura focale \u00e8 quello della giovane protagonista, interpretata da Gina Lollobrigida, il cui fratello appartiene alla Divisione Alpina Monterosa, addestrata per la caccia ai partigiani in Germania.\nAl momento della scelta fatale, il fratello sparer\u00e0 sui nazisti e non sui partigiani; e questo rispecchia un fatto storico accertato poich\u00e9 due compagnie del battaglione \"Vestone\" della \"Monterosa\" passarono dalla parte della Resistenza dopo i contatti avuti con Aldo Gastaldi, capo partigiano conosciuto con il nome di battaglia di \"Bisagno\"\nBibliografia.\nUn elenco completo delle opere di Gaetano Perillo sulla Resistenza in Liguria \u00e8 consultabile su internet, presso Centro Ligure Sociale Fondo Perillo."}
{"id": "544359", "revid": "298229", "url": "https://it.wikipedia.org/wiki?curid=544359", "title": "WCW World Cruiserweight Title", "text": ""}
{"id": "544361", "revid": "115180083", "url": "https://it.wikipedia.org/wiki?curid=544361", "title": "File system distribuito", "text": "In informatica un file system distribuito (in inglese, Distributed File System, o DFS) \u00e8 un particolare file system che permette la memorizzazione di files e risorse in dispositivi di archiviazione distribuiti in una rete informatica, anzich\u00e9 letti o archiviati in maniera centralizzata su di un dispositivo locale, e resi dunque disponibili attraverso un meccanismo client-server tra dispositivi remoti.Deve poter gestire i file in maniera trasparente e concorrente e, di solito, \u00e8 dotato di sistemi di autenticazione e, a volte, di cifratura. Il primo file system distribuito venne sviluppato negli anni settanta, mentre NFS (introdotto nel 1985 da Sun Microsystems) divenne il primo file system distribuito realmente diffuso ed usato. Oltre a questo, particolarmente apprezzati sono stati l'AFS e il CIFS.\nDescrizione.\nClient e server.\nUn file server provvede a fornire una serie di servizi ai client. Sui client \u00e8 installata una interfaccia al file server che include alcune operazioni normalmente effettuabili su di un comune file server, come la creazione di un file, la sua cancellazione, la lettura e la scrittura. Il file server controlla un insieme di dispositivi di memoria che ospitano il filesystem locale e su cui agisce in base alle richieste dei client.\nDistribuzione.\nIn un filesystem distribuito i dispositivi di memorizzazione sono dislocati in una rete: le richieste e le risposte devono essere trasportate attraverso tale rete e, invece di un dispositivo unico e centralizzato, il sistema ne pu\u00f2 avere molti ed indipendenti. La configurazione e l'implementazione di un filesystem distribuito possono variare: in talune occasioni il server (chiamato gergalmente file server) viene eseguito su una macchina dedicata, in altre il sistema client accede simultaneamente a pi\u00f9 file server oppure la stessa macchina ospita sia un server che un client.\nEsso pu\u00f2 essere implementato come componente del sistema operativo o da una componente dello strato software usata per mediare le comunicazioni tra i sistemi operativi e i file system locali.\nTrasparenza.\nIdealmente un filesystem distribuito appare all'utente come un normale filesystem centralizzato: la molteplicit\u00e0 e la dispersione dei server e dei dispositivi cui si riferisce possono essere celati. Anche l'interfaccia rivolta alle applicazioni che usa l'utente non dovrebbe poter distinguere tra file locali e file remoti: \u00e8 compito del filesystem distribuito individuare e trasportare i dati per mezzo della rete.\nPrestazioni.\nIl modo pi\u00f9 conveniente per misurare le prestazioni di un filesystem distribuito \u00e8 nel quantificare l'ammontare di tempo impiegato per soddisfare una data richiesta. Nei sistemi convenzionali questo tempo consiste nell'accesso al disco locale e in piccola quantit\u00e0 di elaborazione da parte della CPU, nei sistemi distribuiti si somma il ritardo dovuto alle comunicazioni di rete. Tale ritardo include il tempo necessario a sottoporre la richiesta al server e quello per ottenere la risposta attraverso la rete, mentre occorre sommare il tempo necessario alla CPU per manipolare il protocollo di comunicazione in ciascuna direzione. Le prestazioni di un filesystem distribuito incidono sul suo livello di trasparenza: idealmente, un sistema distribuito dovrebbe avere una velocit\u00e0 paragonabile a quella di un sistema convenzionale.\nAggiornamenti concorrenti ai files.\nUn filesystem distribuito deve provvedere non solo all'accesso dei client ai files, ma anche alla loro modifica: gli aggiornamenti operati da un client non possono interferire con gli accessi e le modifiche fatte da altri client. Meccanismi di controllo della concorrenza e locking possono essere inclusi nel filesystem stesso o resi disponibili da un protocollo parallelo.\nMagazzini distribuiti.\nUn magazzino distribuito \u00e8 una rete in cui l'utente conserva le proprie informazioni in un certo numero di nodi della rete. Solitamente tale utente permette a sua volta agli altri utenti di usare la propria macchina come nodo. Le informazioni possono essere accedute o meno dagli altri utenti a seconda dell'implementazione della rete."}
{"id": "544362", "revid": "125300849", "url": "https://it.wikipedia.org/wiki?curid=544362", "title": "Giovanni Michelazzi", "text": "Biografia.\nNato a Roma, lasci\u00f2 la capitale in tenera et\u00e0 per trasferirsi a Lucca e, successivamente, a Firenze, citt\u00e0 nella quale consegu\u00ec il diploma in Architettura nel luglio 1901.\nMichelazzi \u00e8 l'architetto che ha realizzato tutte le opere architettoniche di maggior rilievo in stile Liberty a Firenze. Eppure della sua opera si era persa quasi completamente memoria, tanto che alcune sue costruzioni sono state demolite negli anni 50 e 60 e solo negli ultimi trent'anni si \u00e8 ricostruita la sua attivit\u00e0 alla quale la critica ha attribuito un posto di rilievo nell'architettura del XX secolo in Italia.\nLa sua comparsa come architetto sulla scena fiorentina risale al 1902-03 con un intervento di scarso rilievo ma altamente significativo di quello che sar\u00e0 il suo metodo progettuale, capace di influenzare lo stile Liberty toscano. L'intervento consiste nell'aggiunta ad un tradizionale villino posto nell'ottocentesco viale del Poggio Imperiale a Firenze di una pensilina in ferro e vetro, un nuovo portale, e la completa revisione del balcone sovrastante, aggiungendo montanti in calcestruzzo che si attaccano al muro con una morbida plasticit\u00e0 e un'estensione a membrana.\nMichelazzi con questo piccolo intervento rivelava chiaramente l'origine del suo linguaggio, riconducibile all'Art Nouveau francese e belga, ma mostrava anche il suo metodo di lavoro che era basato su finissime elaborazioni dell'apparato decorativo poggiato sul piano murario e vi si possono rintracciare alcuni stilemi che saranno ricorrenti nelle sue opere comprese certe \"figure\" come quella del drago. Se il 1911 \u00e8 l'anno d'oro per Michelazzi con la realizzazione del suo capolavoro, Casa-galleria Vichi sempre a Firenze, ne segna anche il percorso involutivo che lo porter\u00e0 a realizzare edifici segnati da un recupero stilistico al ritroso, dal villino Baroncelli in via Dupr\u00e8 del 1914, per finire col neorinascimentale della casa d'abitazione di via Giovanni Prati a Firenze del 1915.\nSi tolse la vita a soli 41 anni, nella notte tra il 21 e il 22 agosto 1920, davanti alla Badia Fiesolana, in localit\u00e0 San Domenico, in virt\u00f9 di una clausola, presente nella causa di separazione dalla moglie, che affidava a quest'ultima la custodia dei figli. Il luogo del decesso era dabanti alla scuola dove intendeva iscrivere il figlio. Per caso in quella stessa zona, nel gennaio 1901, si era spento il pittore e grafico svizzero Arnold B\u00f6cklin, che in loco aveva acquistato una villa nel 1895, ispiratore di Michelazzi stesso."}
{"id": "544363", "revid": "396099", "url": "https://it.wikipedia.org/wiki?curid=544363", "title": "Carcano Mod. 91", "text": "Il C\u00e0rcano Mod. 91 (fuori d'Italia anche conosciuto come Mannlicher-C\u00e0rcano-Parravicino) \u00e8 stato un fucile a otturatore girevole-scorrevole adottato dal Regio Esercito italiano dal 1891 al 1945.\nAdottato in sostituzione del Vetterli-Vitali Mod. 1870/87, \u00e8 stato l'arma d'ordinanza dell'esercito italiano sino alla fine della seconda guerra mondiale, ed utilizzava un piccolo calibro di 6,5 \u00d7 52 mm Mannlicher-Carcano.\nStoria.\nA seguito della scoperta da parte di Paul Marie Eug\u00e8ne Vieille nel 1884 della polvere infume, attraverso la gelatinizzazione della nitroglicerina con una miscela di etere ed alcool, si rese disponibile la possibilit\u00e0 di progettare fucili di calibro minore di quelli fino ad allora adottati. Il Regio Esercito aveva in dotazione i fucili Vetterli-Vitali Mod. 1870/87, Vetterli-Bertoldo Mod. 1870/82 e Vetterli-Ferracci\u00f9 Mod. 1870/90 nel grosso calibro 10,35 \u00d7 47\u00a0mm R, con munizioni a polvere nera, di buona qualit\u00e0, ma resi obsoleti da questa nuova scoperta.\nGli storici nemici austriaci, ad imitazione di quanto fatto dai francesi, avevano introdotto in servizio lo Steyr-Mannlicher M1888 in calibro 8 \u00d7 50\u00a0mm R Mannlicher, mentre I tedeschi adottarono nel 1888 la munizione da 8 x 57\u00a0mm sul nuovo fucile GPK, il modello Gewehr 88, che all'inizio sembr\u00f2 anche agli italiani una scelta ragionevole, ma, a seguito di alcuni esperimenti, si decise di adottare un calibro ancora inferiore, da 6,5\u00a0mm Carcano, che avrebbe permesso, tra l'altro, alle truppe di trasportare con facilit\u00e0 un maggior quantitativo di munizioni. Tale questione era all'ordine del giorno per gli sviluppi delle guerre coloniali, in cui frequentemente le truppe europee rimanevano a corto di proiettili, in aree \"selvagge\" dove erano pochissime le vie di comunicazione. Anche quando non si era a rischio di rimanere senza proiettili in battaglia si doveva trascurare completamente l'addestramento al tiro non appena si abbandonava la linea di costa o le poche zone servite da ferrovie. Proprio in quel decennio la disfatta di Adua dimostr\u00f2 quanto questo ragionamento fosse corretto.\nInizialmente si adott\u00f2 per le munizioni un propellente alla balistite (un composto molto simile a quello adottato pi\u00f9 tardi nel 1901 in Gran Bretagna, la cordite), ma poich\u00e9 diede problemi di eccessiva erosione e di stabilit\u00e0 a temperature estreme, si pass\u00f2 nel 1895 alla solenite. Sia cordite che solenite erano propellenti pensati anche per un impiego coloniale, a differenza dei propellenti tedeschi, austro-ungarici, statunitensi e russi, in s\u00e9 pi\u00f9 potenti e funzionali, ma instabili in climi caldi e umidi.\nInoltre si not\u00f2 che nella canna, sottoposta ai forti attriti dei proiettili col nuovo propellente, si tendeva ad usurare la rigatura, ed inoltre, i proiettili perdevano a volte la camiciatura. Si decise, quindi, di adottare, per la prima volta al mondo, il sistema (coperto da segreto militare) della rigatura progressiva, cio\u00e8 di una rigatura elicoidale che riduceva il passo tra culatta e vivo di volata. La paternit\u00e0 della progettazione della canna \u00e8 attribuita al segretario della Commissione maggiore Pietro Galelli, anche se fonti giornalistiche l'attribuirono al generale Vincenzo Muricchio.\nLa scelta del nuovo piccolo calibro indusse la Commissione delle Armi Portatili della Scuola di Tiro di Fanteria di Parma, incaricata di studiare un nuovo fucile, ad affidare la progettazione e la produzione dello stesso alle fabbriche d'armi dello Stato, in quanto per un calibro cos\u00ec piccolo non c'era disponibilit\u00e0 nel mercato internazionale. Le opzioni erano tra un sistema ad otturatore girevole-scorrevole stile Mauser oppure uno a otturatore scorrevole stile Mannlicher. Il fucile fu sviluppato da Salvatore Carcano delle Fabbrica d'Armi di Torino con la collaborazione del generale Parravicino dell'arsenale di Terni e adotta il sistema di caricamento Mauser. Il \"Mod. 91\" venne prodotto sia nella versione lunga che carabina e serv\u00ec nella Guerra di Abissinia, nella prima guerra mondiale e nella seconda guerra mondiale, oltre che in vari conflitti coloniali. \u00c8 rimasto in servizio nelle forze armate italiane fino al 1959, mentre la Polizia di Stato ha impiegato la versione \"Moschetto Mod. 91/38\" fino agli anni novanta per il lancio, tramite apposito tromboncino, di granate fumogene nelle operazioni di ordine pubblico. Durante gli Anni di Piombo il Ministero della Difesa e quello dell'Interno, temendo che le varie organizzazioni terroristiche sia di destra che di sinistra assaltassero i depositi dell'esercito (pratica gi\u00e0 eseguita da simili organizzazioni nel mondo) per impadronirsi di armi, ordinarono la distruzione e la disattivazione di centinaia, se non migliaia, fucili Carcano custoditi nei depositi militari onde evitare che cadessero in mani sbagliate.\nDopo l'armistizio di Cassibile, i tedeschi si impadronirono di grandi quantit\u00e0 di \"Mod. 91\" di preda bellica, che diventarono il fucile pi\u00f9 diffuso tra le truppe del Volkssturm. Nella Guerra civile in Libia del 2011, Carcano residuati del periodo coloniale sono stati utilizzati dalle forze ribelli contrarie a Gheddafi, a 120 anni esatti dall'entrata in servizio del primo modello.\nModelli e varianti.\nFucile Mod. 91.\nLa gara, indetta tra le fabbriche d'armi nazionali, vide vincitore il modello presentato da Salvatore Carcano, molto simile a quello adottato dalla Mauser ma semplificato, mentre per il sistema di caricamento la spunt\u00f2 quello Mannlicher a pacchetto del Fucile Mod. 1888 (\"di commissione\") tedesco.\nIl 29 marzo 1892 il Regno d'Italia adottava ufficialmente il Fucile Modello 1891 come arma di fanteria in sostituzione del Vetterli-Vitali.\nLa canna, a rigatura destrorsa progressiva a 4 rilievi, aveva un diametro interno di 6,5\u00a0mm tra i pieni e 6,8\u00a0mm tra i vuoti della rigatura. Il passo della rigatura era di 578,5\u00a0mm in culatta e di 201,5\u00a0mm verso la volata. Era lunga 780\u00a0mm, dei quali 706\u00a0mm rigati, con profilo esterno leggermente troncoconico. Una ghiera in volata portava il mirino su incastro a coda di rondine, mentre su uno zoccolo pi\u00f9 vicino alla culatta era fissato l'alzo. Posteriormente la canna terminava con un ingrossamento ad otto facce e con una filettatura, tramite la quale era avvitata a caldo al blocco di culatta.\nLa culatta presentava internamente le scanalature per lo scorrimento dell'otturatore e superiormente la fenestratura per l'inserimento del pacchetto caricatore e per l'espulsione dei bossoli spenti. L'otturatore era formato da un corpo cilindrico con manubrio dritto ed estrattore, dal percussore con la sua molla, dal cane e dalla sicura \"Carcano\" a tubetto con nasello; questa veniva inserita ruotandola di 90\u00b0, in modo che il tubetto decomprimesse la molla del percussore, mentre il nasello si interponeva sulla linea di mira, avvisando il soldato della sicura inserita.\nDopo lo sparo, si agiva sul manubrio ruotandolo di 90\u00b0, in modo che i tenoni della testa dell'otturatore disimpegnassero le scanalature della culatta, e lo si arretrava; in questo modo l'estrattore trascinava con s\u00e9 il bossolo spento, che urtando sull'espulsore veniva proiettato fuori. La molla dell'elevatore del caricatore spingeva in alto i proiettili rimasti nella piastrina, mentre questa rimaneva vincolata dall'apposito dente. Riportando avanti l'otturatore, questo prelevava una nuova cartuccia e la incamerava, comprimendo la molla del percussore, mentre il cane rimaneva in posizione arretrata perch\u00e9 incontrava il dente di scatto del bilanciere. Agendo una rotazione inversa alla precedente si mandava in chiusura l'otturatore e l'arma era pronta a sparare di nuovo.\nIl congegno di scatto era costituito dal bilanciere, sul quale erano imperniati il grilletto, l'espulsore con la sua molla ed il dente di ritegno dell'otturatore. Premendo il grilletto, il bilanciere si abbassava ed il suo dente di scatto disimpegnava il cane, che richiamato dalla molla si abbatteva sul percussore.\nIl serbatoio era di tipo \"en bloc\", cio\u00e8 faceva parte dell'arma e non poteva essere estratto, e comprendeva il ponticello del grilletto, l'elevatore e la sua molla ed il dente di ritegno della piastrina con relativo pulsante di sgancio zigrinato sporgente all'interno del ponticello, davanti al grilletto. La scatola-serbatoio inoltre era fresata dal pieno, per garantire la massima robustezza possibile in quanto un suo eventuale danneggiamento avrebbe potuto impedire l'alimentazione. Le cartucce venivano tenute insieme ed inserite nel serbatoio tramite un \"pacchetto-caricatore\" a piastrina della capacit\u00e0 di sei colpi, che portava anche le labbra di alimentazione. Queste ultime garantivano la resistenza elastica per l'inserimento della munizione in canna e l'aggancio del rim da parte dell'estrattore, e infatti le armi modello '91 non possono essere alimentate con cartucce sfuse (a differenza dei sistemi mauser a serbatoio e non mannlicher a piastrine) ma solo tramite piastrine. La piastrina vuota infine cadeva automaticamente dall'apertura inferiore del serbatoio quando veniva camerata l'ultima munizione. Inoltre il pacchetto-caricatore era simmetrico, a differenza degli originali Mannlicher, e non aveva un verso di inserimento.\nLa cassa era in legno di noce, frassino o faggio ed era fissata alla canna da una vite, da una fascetta e dal bocchino; superiormente era completato da un copricanna che si estendeva dal congegno d'alzo alla fascetta; il calcio era protetto da un calciolo in lamiera. La cinghia di trasporto si fissava alle magliette sotto la fascetta e sul bordo inferiore della pala del calcio. L'attacco della sciabola-baionetta era situato sul bocchino, sotto il canale della bacchetta nettatoia. L'arma era dotata di un alzo a quadrante con alette con due linee di mira fisse (da combattimento) a 450 m (abbattuto) e 300\u00a0m (rovesciato), e mire regolabili da 600 a 2000\u00a0m con tacche ogni ettometro.\nMoschetto (per Cavalleria) Mod. 91.\nL'arma era troppo lunga per l'uso nella cavalleria e per i bersaglieri ciclisti, tanto che veniva ancora utilizzato il Vetterli nei modelli specifici. Nel 1893 venne dunque progettato un nuovo modello decisamente pi\u00f9 corto e leggero (910\u00a0mm e 3,16\u00a0kg), con canna da 451\u00a0mm, chiamato ufficialmente Moschetto Mod. 91 o anche Moschetto Mod. 91 per cavalleria. Il moschetto presentava inoltre un alzo a quadrante con alette tarato da 200 a 1500\u00a0m, era (all'inizio) privo di copricanna ed aveva una baionetta a sezione triangolare e ripiegabile incorporata sotto la canna. Differiva inoltre per il manubrio dell'otturatore piegato, mentre la bacchetta nettatoia, in due elementi, era riposta in un foro nella pala del calcio, accessibile da uno sportellino a molla sul calciolo. Questo modello venne anche assegnato ai Carabinieri Reali, alla vigilanza della Regia Aeronautica, ai reparti paracadutisti libici ed alla MVSN.\nMoschetto Mod. 91 per Moschettieri del Duce.\nI Moschettieri del Duce, corpo scelto della MVSN per la guardia personale del Duce, ricevette il Moschetto Mod. 91 per Moschettieri del Duce, che differiva dal modello da cavalleria solo per le rifiniture. La cassa infatti era in noce o legno di faggio dipinto di nero. La canna, la baionetta a spiedo pieghevole e la culatta conservavano la normale brunitura, ad eccezione di un'incisione cromata sulla culatta riproducente un fascio littorio e la parola DUX. Invece l'otturatore, il calciolo, la maglietta della cinghia, il serbatoio ed il bocchino erano cromati.\nMoschetto Mod. 91 per il Duca d'Aosta.\nNel 1939 la Beretta produsse 100 \"Moschetti Mod. 91\" speciali per la scorta personale Vicer\u00e9 d'Etiopia Amedeo di Savoia, Duca d'Aosta. Queste armi, indicate come Moschetti Mod. 91 per il Duca d'Aosta e contrassegnate dalle matricole da C8000 a C8100, differivano dal modello per cavalleria esclusivamente per le ricchissime decorazioni realizzate dalla gioielleria Calderoni di Milano. La culatta era placcata in oro e finemente cesellata. Dorati erano anche il grilletto ed il pulsante di sblocco della baionetta. Quest'ultima e l'otturatore erano nichelati. La canna, l'alzo ed il serbatoio erano bruniti ed i fianchi di quest'ultimo erano lavorati con motivi geometrici. La cassa, in noce, presentava sul fusto degli intarsi floreali in oro, mentre sulla pala del calcio era riportata una placca metallica riproducente la lettera iniziale \"A\" di Amedeo sormontata dalla corona del Duca di Aosta e da decorazioni floreali. Delle 100 carabine realizzate, circa una quarantina sono sopravvissute. Molte sono sparse nei musei del Commonwealth delle nazioni, dopo che le truppe dell'impero britannico conquistarono l'Africa Orientale Italiana e catturarono il Duca. In Italia sono in circolazione 4-5 esemplari, dei quali uno \u00e8 conservato nel museo della Beretta.\nMoschetto Mod. 91 TS.\nPer i genieri e gli artiglieri (ma anche per i graduati di truppa, la sussistenza alpina, la Regia Marina e la Milizia forestale) venne adottato un ulteriore modello, chiamato Moschetto Mod. 91 per truppe speciali, anche chiamato Moschetto Mod. 91 TS. Nonostante fosse simile in lunghezza e peso a quello per cavalleria, non era dotato di baionetta incorporata e il suo aspetto era pi\u00f9 simile a quella del fucile \"Mod. 91\". La canna era lunga 445\u00a0mm e montava lo stesso alzo del \"Moschetto Mod. 91\". Il fusto della cassa era pi\u00f9 lungo che in quest'ultimo ed arrivava 8\u00a0cm dalla volata. Il copricanna e la fascetta erano invece quelli del \"Fucile Mod. 91\", con la bacchetta ugualmente in un sol pezzo inserita nel fusto e bloccata sul bocchino. Il bocchino inizialmente presentava un supporto peculiare per la sua baionetta, a semiluna trasversale rispetto alla canna; dal 1920 per\u00f2, per standardizzare le forniture, venne usato il bocchino e la baionetta del \"Fucile Mod. 91\". Il TS presentava un attacco aggiuntivo per la cinghia di trasporto sul lato sinistro della cassa, che consentiva un pi\u00f9 agevole trasporto in tracoll'arm; esso era costituito da una maglietta sul lato sinistro del fusto della cassa e da un traversino inserito a ponte su un incavo ricavato sul lato sinistro della pala del calcio.\nMoschetto Mod. 91 TS per CC.RR.-Guardie del Re.\nIl Moschetto Mod. 91 TS per Carabinieri Reali-Guardie del Re si differenziava dal \"Mod. 91 TS\" per la baionetta e per le rifiniture. La baionetta era del tipo a ghiera (detta anche \"a spiedo\" o \"alla Vauban\"), simile a quelle settecentesche. La lama era a sezione quadrangolare, lunga 382\u00a0mm ed unita da un gomito ad un manicotto, che poteva essere inserito sulla volata del moschetto in entrambi i sensi, in modo da avere o la baionetta inastata (disassata sul lato destro della canna) o la lama sotto il fusto, in un apposito canale. Il manubrio dell'otturatore, il nasello della sicura a tubetto, il serbatoio, il bottone e lo zoccolo dell'alzo, il bocchino, il bordo del canale per la baionetta sul fusto e la maglietta erano dorati. La cassa era in noce ed era pi\u00f9 lunga che sul \"TS\" normale, arrivando 7\u00a0cm dalla volata.\nMoschetto Mod. 91/24.\nDopo la Grande Guerra, rimanevano in arsenale un gran numero di \"Fucili Mod. 91\" in cattive condizioni, soprattutto con la canna particolarmente usurata. La parte della culatta della canna, data l'adozione del passo progressivo nella rigatura, invece era in buone condizioni. Si decise quindi di convertire parte dei \"Fucili Mod. 91\" in moschetti, che avrebbero sostituito i \"Mod. 91 TS\" non pi\u00f9 in produzione dal 1919. Tale arma prese il nome di Moschetto Mod. 91/24 e presentava forti analogie con il \"Moschetto Mod. 91 TS\". La canna fu tagliata a 452\u00a0mm e ritornita. L'alzo fu ricavato da quello del \"Fucile Mod. 91\", con taratura da 600 a 1500\u00a0m, mentre ne furono realizzati tre modelli con differenti attacchi della cinghia. La condizione economica dell'Italia era pessima, per cui si cerc\u00f2 di riutilizzare tutte le parti possibili dei vecchi \"Mod. 91\", senza gettare via nulla, arrivando a eseguire particolari riparazioni.\nMoschetto Mod. 91/28 TS.\nNel 1928, con la ripresa della produzione del \"Moschetto Mod. 91 per truppe speciali\", venne realizzato anche il \"Moschetto Mod. 91 per TS per tromboncino Mod. 28 o semplicemente Moschetto Mod. 91/28 TS, che accoppiava la moschetto un trombocino lanciagranate. L'arma base era il 91 TS, modificato nel fusto per accogliere sul lato destro i supporti del trombocino e nell'alzo; questo presentava sul quadrante una seconda tacca, a destra di quella per il moschetto, con fermi a 100, 150 e 200 metri; essendo la linea di mira decentrata a destra, a met\u00e0 canna una fascetta sosteneva un mirino laterale per il lanciagranate. Il serbatoio accoglieva un braccio che connetteva il grilletto con il gruppo di scatto del trombocino.\nTromboncino Mod. 28.\nEra un dispositivo per il lancio di granate da fucile. La canna era ad anima liscia in calibro 38,5\u00a0mm e presentava inferiormente un fermo a molla per il blocco della granata, che veniva caricata dalla bocca. La camera di scoppio, avvitata alla canna anteriormente ed alla culatta posteriormente, era internamente chiusa, ad eccezione di quattro forellini che la mettevano in comunicazione con la canna. La culatta era identica a quella del moschetto, in quanto utilizzava l'otturatore smontato ogni volta da questo, ed ospitava il sistema di scatto, protetto da una scatola in lamiera e connesso da un braccio al grilletto del moschetto. Passato l'otturatore sul trombocino, veniva caricata la granata, bloccata dall'apposito ritegno; veniva inserita manualmente una normale munizione Mod. 90/95 nella camera di scoppio e portato in chiusura l'otturatore. Tirando il grilletto del moschetto, il braccio faceva scattare il cane dell'otturatore e faceva esplodere la cartuccia. Mentre la pallottola veniva bloccata sul fondo della camera di scoppio, i gas di sparo passavano attraverso i forellini alla canna, causando la propulsione della granata. Aprendo ed arretrando l'otturatore veniva estratto il bossolo e cadeva la pallottola. Il tromboncino non diede i risultati sperati, fu quindi eliminato e non sostituito da sistemi pi\u00f9 moderni, a differenza di quanto avveniva in quegli stessi anni in Francia e in altre nazioni straniere.\nFucile Mod. 91/38, Moschetto Mod. 91/38 e Moschetto Mod. 91/38 TS calibro 7,35\u00a0mm.\nNella prima guerra mondiale e nelle campagne di polizia coloniale nella Libia italiana la munizione Mod. 90/95 da 6,5\u00a0mm si era dimostrata fin troppo penetrante e, se non colpivano parti letali, l'effetto balistico terminale non era tale da procurare nel nemico ferite eccessivamente invalidanti. L'esperienza della guerra d'Etiopia dimostrava inoltre che le caratteristiche balistiche della munizione erano ormai inferiori a quelle delle altre nazioni, con prestazioni scadenti soprattutto nelle mitragliatrici. Fin dal 1935 il colonnello Giuseppe Mainardi fu incaricato di studiare una nuova munizione e nel 1938 si arriv\u00f2 quindi all'adozione di nuove munizioni 7,35 \u00d7 51 mm a nitrocellulosa pura, mentre nel frattempo il maggiore Roberto Boragine ed il generale Federico Capaldo, vennero incaricati di progettare un fucile che utilizzasse il nuovo calibro e potesse recuperare anche le scorte esistenti: gli arsenali, infatti, erano ancora pieni di vecchi \"Fucili Mod. 91\" con la canna usurata. Questo nuovo progetto prese il nome di Fucile Mod. 38, un'arma sensibilmente pi\u00f9 corta dell'originale \"Fucile Mod. 91\" (1020\u00a0mm). La canna era lunga 538\u00a0mm, dei quali 475,5 con rigatura destrorsa a passo costante di 240\u00a0mm; l'anima della canna era rialesata per ottenere il calibro tra i pieni di 7,35\u00a0mm e 7,63 tra i solchi; esternamente invece si distingueva per il manicotto terminale sfaccettato reso troncoconico con appropriata lavorazione. La camera di cartuccia richiedeva invece modifiche pi\u00f9 lievi, in quanto il bossolo del nuovo calibro non differiva troppo dal 6,5. Il manubrio dell'otturatore era piegato in modo da ridurre l'ingombro e l'alzo era sostituito da una tacca di mira fissa a 200\u00a0m, semplificando cos\u00ec anche l'addestramento dei fanti. Il sistema di caricamento, il serbatoio e le piastrine erano le stesse del 6,5\u00a0mm e non subivano modifiche. La cassa, che per le modifiche necessarie non poteva essere recuperata ma doveva essere prodotta ex novo, presentava una scanalatura per lato per migliorare la presa, mentre la bacchetta nettatoia, in tre elementi svitabili, prendeva posto nell'apposito scomparto nel calcio. La sciabola-baionetta Mod. 91 fu sostituita da un pugnale-baionetta staccabile e pieghevole, la cui lama ripiegata veniva accolta da una scanalatura del fusto.\nInsieme al fucile, vennero riciclati anche i moschetti, portando ai Moschetto Mod. 91/38 e Moschetto Mod. 91/38 per truppe speciali, ricalibrati entrambi a 7,35\u00a0mm con rigatura a passo fisso e tacca fissa a 200\u00a0m. Nei primi, a parte queste modifiche alla canna, i fornimenti e le rifiniture erano praticamente le stesse dei rispettivi modelli in calibro 6,5\u00a0mm. Il \"Moschetto per TS\" subiva le stesse modifiche alla canna ed all'alzo, mentre conservava la precedente baionetta per TS. Le casse prodotte ex novo avevano i soli attacchi centrali per la cinghia di trasporto, mentre le casse riciclate avevano il doppio attacco, centrale e laterale.\nEssendo ancora lontani dalla completa conversione al nuovo modello, la produzione si ferm\u00f2 a 285.000 pezzi, la maggior parte di essi venne ritirata dal servizio nel timore che il doppio munizionamento creasse confusione nell'approvvigionamento. Gli esemplari rimanenti equipaggiarono truppe di seconda linea e la Milizia Volontaria per la Sicurezza Nazionale. Delle armi ritirate, 94.500 furono consegnate all'esercito finlandese, che le impieg\u00f2 contro i russi nella Guerra d'inverno e nella Guerra di continuazione.\nIn alcuni testi i fucili e moschetti camerati 7,35\u00a0mm vengono indicati semplicemente come Mod. 38, mentre per i successivi ricalibrati in 6,5\u00a0mm si parla di 91/38.\nFucili e moschetti Mod. 91/38 calibro 6,5\u00a0mm.\nNel 1940 l'Italia entrava in guerra e per problemi di tempistica, di logistica e di reperibilit\u00e0 delle nuove munizioni da 7,35\u00a0mm si ritorn\u00f2 al classico calibro da 6,5\u00a0mm. La produzione bellica riprende quindi nel vecchio calibro 6,5\u00a0mm. I nuovi fucili, denominati Mod. 91 Cal. 6,5, mantennero per\u00f2 le soluzioni elaborate per il Mod. 38, ovviamente con canne del vecchio calibro, e rappresentarono l'arma lunga standard per i fanti italiani della seconda guerra mondiale. Spesso sono indicati semplicemente come Mod. 91/38, senza indicazione del calibro, preferendo per i predecessori in 7,35 semplicemente la denominazione Mod. 38. Il Fucile Mod. 91/38 conservava gli accorgimenti del \"Mod. 38\" (cassa, manubrio piegato, canna accorciata, passo costante, pugnale-baionetta), ma le diverse caratteristiche balistiche del 6,5\u00a0mm portarono alla riduzione del passo di rigatura da 240\u00a0mm a 215\u00a0mm e, di conseguenza, alla reimpostazione della tacca di mira fissa da 200\u00a0m a 300\u00a0m. Alcuni esemplari erano accoppiati con la vecchia sciabola-baionetta, che comunque era intercambiabile con il pugnale-baionetta.\nLa versione Moschetto (per Cavalleria) riprendeva fedelmente le soluzioni dei predecessori, tranne che per la canna, per la quale fu riadottata la rigatura progressiva, con passo di 390\u00a0mm all'inizio e di 195\u00a0mm alla fine, e per la tacca di mira fissa a 300 m. Fu adottato definitivamente il sistema di sgancio a pulsante per la baionetta.\nAnche il Moschetto Mod. 91/38 per TS era un diretto derivato del \"Mod. 91 TS\". Anche qui si tornava alla canna a rigatura progressiva e tacca fissa a 300 m ed alla cassa con i soli attacchi centrali per la cinghia. Come sui \"TSM\", per razionalizzare la produzione il bocchino portava l'attacco per la sciabola-baionetta Mod. 91 invece che per la sciabola-baionetta per TS dedicata.\nIl \"Mod. 91/38 per Cav.\", con un milione di esemplari di nuova produzione, fu l'arma lunga pi\u00f9 diffusa tra le truppe italiana della seconda guerra mondiale, a eccezione di quello del Corpo di spedizione italiano in Russia (confluito poi nell'ARMIR) che invece ricevettero maggiormente il \"Mod. 91/41\". Nello stesso periodo bellico la produzione del \"Mod. 91/38 TS\" si attest\u00f2 sui 200.000 esemplari e quella del \"Fucile Mod. 91/38\" sui 600.000. Furono queste stesse armi in calibro 6,5\u00a0mm a rimanere in servizio nelle forze armate della Repubblica Italiana e con la Polizia di Stato fino agli anni ottanta.\nFucile Mod. 91/41.\nIl Fucile Mod. 91/41, ultimo sviluppo del 91, fu realizzato durante la seconda guerra mondiale per equipaggiare le divisioni alpine inviate in Russia. Calibrato in 6,5\u00a0mm, questo fucile abbandona le modifiche introdotte con il \"Mod. 38\" ed assomiglia molto al primo \"Mod. 91\". La lunghezza \u00e8 di 117,5\u00a0cm, solo 8\u00a0cm pi\u00f9 corto del primo Carcano, del quale riprende anche l'originale, lunga, sciabola-baionetta Mod. 1891 ed il manubrio dell'otturatore diritto. L'alzo a quadrante con alette \u00e8 tarato da 300 a solo 1.000\u00a0m, con inoltre due linee di mira fisse da combattimento su 300 e 200\u00a0m. Nonostante i problemi di ingombro e la ridotta maneggevolezza, il fucile si dimostra affidabile quanto il suo predecessore.\nA titolo sperimentale, otto esemplari di questo modello furono riprogettati intorno al calibro 8 \u00d7 59\u00a0mm RB Breda.\nMoschetto Mod. 38 e Moschetto Mod. 38 per TS calibro 7,92\u00a0mm.\nDurante la seconda guerra mondiale i tedeschi, oltre ad impiegare largamente i normali \"Mod. 91\" in 6,5\u00a0mm di preda bellica, nel 1945 iniziarono la conversione di \"Fucili Mod. 91/41\" e di tutte le versioni \"Mod. 38\" e \"Mod. 91/38\" nel calibro d'ordinanza della Wehrmacht 7,92 \u00d7 57 mm Mauser. Furono incaricate la ditta \"Heinrich Krieghoff\" di Klagenfurt, in Carinzia, e la fabbrica \"12\" di Vipiteno, che reimpiegava i macchinari dell'Armaguerra di Cremona.\nDal punto di vista tecnico, la canna di moschetti e fucili veniva rialesata a 7,92\u00a0mm; poich\u00e9 il bossolo del Mauser era pi\u00f9 grosso e lungo, si provvedeva a rialesare anche la camera di cartuccia mentre la testa dell'otturatore veniva fresata per accogliere il nuovo fondello. Tali modifiche portavano ad un assottigliamento e quindi ad un indebolimento della culatta. Anche la cassa venne rinforzata con due traversini passanti per sopportare la maggiore sollecitazione allo sparo.\nLa piastrina di caricamento venne modificata per accogliere solo cinque cartucce 8x57 invece delle sei in 6,5x55, e nel ponte anteriore di culatta venne fresato un'unghiatura per favorire il passaggio delle ogive pi\u00f9 lunghe delle munizioni tedesche. Viene riportata anche una lettera \"S\" incisa sul ponte anteriore di culatta.\nIn alcuni casi le modifiche, per ragioni di costo, non riguardarono il serbatoio, che venne semplicemente escluso con l'interposizione di un tacco di legno. Si ottennero cos\u00ec circa 15.000 fucili monocolpo, che furono distribuiti alle truppe di seconda linea ed alle forze di polizia del Tirolo.\nNel dopoguerra la Fabbrica Nazionale Armi di Brescia (FNAB), insieme alla Franchi, continu\u00f2 la conversione di \"Mod. 38\" e \"Mod. 91/38\" per il mercato arabo. Oltre alle modifiche alle canne, la FNAB provvide a modificare anche il sistema di ripetizione, tramite l'utilizzo di piastrine da 5 colpi, oltre ad aggiungere un secondo vitone di rinforzo all'impugnatura. Le modifiche risulta abbiano riguardato circa 10.000 unit\u00e0.\nLe baionette.\nSciabola-baionetta Mod. 1891.\nLa sciabola-baionetta per \"Fucile Mod. 91\" \u00e8 una lama d'acciaio lunga 30 cm, con filo e controfilo e sguscio a profilo rettangolare su entrambi i lati. La guardia \u00e8 a crociera, larga 9\u00a0cm, con un braccio terminante in un pomello sferico, mentre l'altro braccio presenta all'estremit\u00e0 un anello di 1,8\u00a0cm di diametro esterno ed 1,3 di diametro interno che impegna la volata quando la baionetta \u00e8 inastata. L'impugnatura ha guancette lisce, in legno, fissate da due rivetti. Il pomolo presenta una scanalatura longitudinale a T lunga 3,5\u00a0cm, che funge da guida per il fermo della baionetta posto sotto al bocchino del fucile, ed il piolo trasversale a molla di blocco. Per liberare la baionetta si agisce su un pulsante sul lato destro del pomolo dell'impugnatura, che spinge fuori dalla scanalatura l'estremit\u00e0 del piolo, permettendo cos\u00ec di sfilare anteriormente la baionetta. L'arma in totale misura 41\u00a0cm e non sub\u00ec sostanziali modifiche nella sua carriera, fermo restando le lievi differenze di rifinitura e materiali contingenti. Sulla base della lama \u00e8 solitamente presente il nome della fabbrica, mentre sulla crociera \u00e8 punzonata la matricola e l'anno di produzione.\nDurante la Grande Guerra vennero prodotte delle baionette \"Ersatz\", ovvero semplificate per economizzare materie prime e velocizzare la produzione. Queste potevano essere completamente metalliche, fuse in un sol pezzo, oppure formate da un manico metallico tubolare sul quale erano innestate lame di recupero dei vecchi fucili Vetterli.\nIl fodero \u00e8 derivato da quello per la sciabola-baionetta del fucile Vetterli-Vitali Mod. 1870/87. \u00c8 stato prodotto in quattro versioni: due in cuoio con finimenti rispettivamente in ottone o in ferro; due metallici, rispettivamente con tre nervature di rinforzo e senza nervature. La cappa, in ottone o ferro, presenta un gancio avvitato, che va ad incastrarsi nell'apposita asola della taschetta portabaionetta. La parte tubolare, in cuoio o metallo, termina con un puntale metallico a cresta fissato da due coppiglie.\nSciabola-baionetta Mod. 1891 da Moschetto per Truppe Speciali.\nIntrodotta nel 1897, \u00e8 chiamata anche Baionetta Modello 1891/97 ed \u00e8 una variante della precedente baionetta per \"Fucile\". Lama, guardia ed impugnatura sono identiche al Mod. 1891, mentre la differenza sostanziale sta nel sistema di bloccaggio al bocchino. La scanalatura a T \u00e8 trasversale rispetto al manico ed il piolo di bloccaggio disposto longitudinalmente, con il pulsante tondeggiante che sporge dalla testa del pomolo. Per innestare la baionetta quindi si impegna con l'anello dell'elsa la volata della canna, poi la si ruota verso sinistra fino ad incontrare il fermo.\nI foderi sono gli stessi del Mod. 1891.\nBaionetta per Moschetto Mod. 91 Cavalleria.\nIl Moschetto Mod. 91 detto \"per cavalleria\" era munito di baionetta a spiedo inamovibile e ripiegabile, incernierata su una braca fissata alla volata. La lama, a sezione a T, ha i tre fili smussati ed \u00e8 progettata per la sola azione di punta. Essa ha due posizioni obbligate, ripiegata ed estesa; quando ripiegata all'indietro \u00e8 alloggiata in un apposito canale nel fusto della cassa. Il primo sistema di bloccaggio era costituito da un ritegno a molla che si incastrava in due apposite tacche sulla braga, una davanti ed una dietro, che bloccavano la baionetta rispettivamente in posizione estesa e ripiegata. Nel 1916 venne adottato un sistema di sgancio a bottone, che sar\u00e0 mantenuto anche sulla versione \"Moschetto\" del Carcano Mod. 38 e Carcano Mod. 91/38.\nBaionetta-pugnale Mod. 1938.\nProdotta per il Carcano Mod. 38 versione \"Fucile\" e mantenuta sul Mod. 91/38 in calibro 6,5\u00a0mm, si tratta di una innovativa baionetta a serramanico. L'impugnatura, con guancette in legno, ha un'elsa con un solo braccio, terminate con l'anello di vincolo alla volata del fucile. Il pomolo presenta la scanalatura longitudinale a T come la baionetta Mod. 1891, con il piolo che sul primo modello \u00e8 sbloccato da una levetta zigrinata, mentre successivamente si adott\u00f2 un pulsante identico al sistema dalla Mod. 1891. La lama \u00e8 incernierata sull'elsa e, bloccata da un pulsante, si ripiega nell'apposita scanalatura dal manico ma non completamente. Infatti circa met\u00e0 lama sporge dal pomolo, trasformando quindi la baionetta in un corto pugnale. L'arma poteva essere tenuta ripiegata anche quando inastata, in quanto la lama sporgente veniva accolta in un'apposita scanalatura sul fusto della cassa del fucile.\nDurante la Seconda guerra mondiale, probabilmente per problemi di resistenza meccanica e di difficolt\u00e0 produttive, la lama sui nuovi esemplari fu resa fissa.\nTale baionetta \u00e8 adottata anche dal Beretta MAB 38.\nIl fodero di tale baionetta \u00e8 completamente metallico e fu prodotto in tre versioni: una con nervature di rinforzo con passante diagonale per la cintura, una seconda senza nervature e sempre con passante diagonale ed una terza con gancio a vite per normale taschetta portabaionetta.\nModelli derivati.\nIl \"moschetto balilla\".\nDurante il ventennio fascista, dal Carcano-Mannlincher mod. 1891 per cavalleria fu ricavato il Moschetto Balilla, una riproduzione quasi identica, ma in scala ridotta, destinata all'addestramento all'uso delle armi della giovent\u00f9 italiana della futura societ\u00e0 fascista. Il moschetto Balilla era dotato di baionetta a punteruolo ripiegabile, a punta smussata per renderla inoffensiva.\nSi stima che, tra il 1930 e il 1940, ne siano stati prodotti circa 30.000 esemplari. Un certo numero fu portato in patria da soldati statunitensi impegnati in Italia. Nonostante tali cifre, il fucile, noto negli Stati Uniti come \"Youth Italian Carbine\" (YIC), \u00e8 considerato piuttosto raro dai mercato collezionisti. Ancor pi\u00f9 rare sono le speciali pallottole a salve, oggetti da collezione preziosi e ricercati.\nArisaka Type I.\nTra i fucili impiegati dai Giapponesi nel corso della seconda guerra mondiale vi fu anche il cosiddetto Type I, derivato dai \"Modello 91\" in dotazione alle truppe italiane; non sono chiari i motivi che spinsero il Giappone ad effettuare questa commessa relativamente piccola (50/60.000 pezzi, costruiti dalla Beretta e forse anche da un'altra ditta) che implicava notevoli problemi di trasporto e complicazioni logistiche non trascurabili. Non esistendo documenti esplicativi, la vicenda rimarr\u00e0 avvolta nel mistero. La maggior parte dei Tipo I fu catturata dagli americani nelle Filippine.\nNella cultura di massa.\nUtilizzo nell'omicidio Kennedy.\nIl fucile Carcano Mod. 91 modificato dal generale Federico Capaldo \u00e8 stato anche protagonista di un evento storico, l'assassinio di John Fitzgerald Kennedy, avvenuto il 22 novembre 1963 a Dallas nel Texas: in quell'occasione, l'attentatore Lee Harvey Oswald uccise John Kennedy, presidente degli Stati Uniti d'America con un fucile Mod. 91/38 dotato di ottica civile giapponese 4x18.\nQuesta curiosit\u00e0 \u00e8 stata citata nel film \"Full Metal Jacket\" di Stanley Kubrick, durante un discorso del sergente istruttore Hartman ai cadetti in cui elogiava l'abilit\u00e0 di Lee Harvey Oswald nell'utilizzo di un'arma tanto antiquata, a confronto coi moderni M16 da poco adottati dalle forze armate statunitensi: l'abilit\u00e0 di Oswald, secondo il sergente, derivava proprio dall'addestramento militare ricevuto nel Corpo dei Marines.\nNegli \"anni di piombo\".\nA cavallo degli anni '70 e '80 il Ministero della Difesa e quello dell'Interno, temendo che le varie organizzazioni terroristiche di destra e di sinistra potessero assaltare i depositi dell'esercito (pratica gi\u00e0 eseguita da simili organizzazioni nel mondo), ordinarono la distruzione e la disattivazione di migliaia di fucili Carcano custoditi negli arsenali militari e della polizia.\nProduttori principali.\nI produttori pi\u00f9 rilevanti furono:"}
{"id": "544364", "revid": "770813", "url": "https://it.wikipedia.org/wiki?curid=544364", "title": "Sikorsky S-65", "text": "Il Sikorsky S-65 \u00e8 un elicottero pesante da trasporto di costruzione statunitense; \u00e8 stato il pi\u00f9 grande elicottero in servizio tra i Paesi occidentali. \u00c8 noto soprattutto come CH-53 Sea Stallion, designazione datagli dalle forze armate statunitensi (in particolare dal United States Marine Corps).\nLe prime versioni del CH-53 erano dotate di due motori, mentre dalla versione CH-53E Super Stallion (denominazione interna Sikorsky S-80) si pass\u00f2 alla formula trimotore, in grado di trasportare 16 tonnellate di carico. L'elicottero risulta essere una sorta di Sea King molto ingrandito, e il maggior utilizzatore \u00e8 l'United States Marine Corps (USMC), da esso adoperato in volo dalle portaelicotteri; l'MH-53 Pave Low \u00e8 invece una versione impiegata dall'United States Air Force (USAF) a supporto delle operazioni delle forze speciali.\nAnche altre nazioni, specialmente la Germania e Israele, ne hanno acquistato numerosi esemplari, praticamente come alternativa al pi\u00f9 grande CH-47 Chinook.\nStoria.\nSviluppo.\nOrigini.\nNel 1959 l'U.S. Marine Corps inizi\u00f2 a sentire l'esigenza di un nuovo elicottero da trasporto pesante per sostituire il CH-37 Mojave.\nA questo scopo nacque il programma congiunto con l'USAF, United States Navy e United States Army denominato \"Tri-Service Assault Transport Program\" che port\u00f2 alla progettazione e realizzazione del convertiplano \"tilt-wing\", cio\u00e8 con l'intera ala rotante, Vought-Hiller-Ryan XC-142, il quale per\u00f2 non super\u00f2 lo stadio di prototipo a causa dell'eccessiva complessit\u00e0 e dei conseguenti ritardi nello sviluppo. Il velivolo costruito in cinque esemplari conferm\u00f2 la sua difficolt\u00e0 di messa a punto in diversi incidenti, di cui uno mortale, ed il programma venne interrotto ed abbandonato dalle forze armate.\nNel marzo 1962 l'USMC emise una richiesta per un elicottero da trasporto pesante definito \"Heavy Helicopter Experimental / HH(X)\". La specifica richiedeva una capacit\u00e0 di carico di 3\u00a0630\u00a0kg ed un raggio d'azione di 185\u00a0km alla velocit\u00e0 di 278\u00a0km/h. Il nuovo elicottero avrebbe dovuto essere impiegato in missioni di trasporto persone e materiali, assalto, evacuazione sanitaria e recupero velivoli incidentati.\nLa Boeing Vertol rispose proponendo una nuova versione del CH-47 Chinook, la Kaman propose un derivato del Fairey Rotodyne inglese e la Sikorsky una versione ingrandita del S-61R con due motori a turbina General Electric T64 e gli stessi rotore, rotore anticoppia e trasmissione dell'S-64 denominato S-65.\nLa proposta della Kaman venne ritirata quando il governo inglese cancell\u00f2 il programma Rotodyne.\nNonostante il Chinook sembrasse avvantaggiato, perch\u00e9 gi\u00e0 scelto dall'US Army, nel luglio 1962 venne scelto il Sikorsky S-65.\nIl programma iniziale prevedeva la costruzione di quattro prototipi denominati YCH-53A , ridotti a due per problemi di bilancio nel settembre 1962. Il programma prosegu\u00ec con alcuni problemi, tra cui l'insistenza del Segretario alla Difesa Robert McNamara che voleva uniformare i mezzi in dotazione alle diverse forze armate imponendo all'USMC il Chinook. L'USMC convinse McNamara che per adattare il Chinook alle loro esigenze sarebbero state necessarie molte modifiche che avrebbero richiesto molto tempo e denaro.\nIl primo prototipo YCH-53A (147137) comp\u00ec il primo volo il 14 ottobre 1964 dallo stabilimento Sikorsky di Stratford in Connecticut, in ritardo di circa quattro mesi sul programma che prevedeva la produzione di un primo lotto di sedici elicotteri in settembre.\nIl programma di prove prosegu\u00ec senza problemi ed il primo esemplare del nuovo elicottero denominato ufficialmente CH-53A Sea Stallion venne consegnato nel 1966.\nLe prestazioni dei CH-53A si rivelarono insufficienti nel clima caldo umido durante la guerra del Vietnam, per questo motivo venne realizzata una nuova versione da trasporto con motori pi\u00f9 potenti denominata CH-53D in grado di trasportare 55 soldati.\nSviluppi per la United States Air Force.\nVisto il successo dell'HH-3B Jolly Green Giant per le missioni di ricerca e soccorso in territorio nemico (Combat Search and Rescue, CSAR), nel settembre 1966 l'USAF ordin\u00f2 una versione dell'S-65 ottimizzata per le stesse missioni. Questa nuova versione denominata HH-53B vol\u00f2 per la prima volta il 15 marzo 1967. L'equipaggio era costituito da pilota, copilota, motorista e due aerosoccorritori.\nIn attesa degli HH-53B l'USAF ricevette due CH-53A per prove di valutazione. Il primo volo di un HH-53B avvenne il 15 marzo 1967, nello stesso anno i primi otto vennero consegnati ed impiegati in Vietnam per missioni CSAR e di supporto alle forze speciali.\nGli HH-53B vennero impiegati anche per il recupero delle capsule di rientro dei satelliti da osservazioneSAMOS (\"Satellite And Missile Observation System\") e dei droni da ricognizione usati durante la guerra del Vietnam usando il sistema Mid Air Retrivial System (MARS) per recuperare al volo oggetti appesi a paracadute tramite cavi con ganci a rimorchio dell'elicottero. In seguito venne realizzata un'altra versione per missioni CSAR con aggiornamenti ai sistemi di comunicazione, maggiore blindatura e serbatoi supplementari esterni pi\u00f9 piccoli per migliorare le prestazioni di volo denominata HH-53C. Alcuni HH-53C in Vietnam vennero dotati di pod per contromisure contro i missili a ricerca di calore.\nDall'HH-53C venne derivata la versione da trasporto CH-53C priva della sonda semiretrattile per rifornimento in volo, ma dotata di blindatura, mitragliatrici ed il verricello di recupero perch\u00e9 era impiegata anche per missioni delle forze speciali in territorio nemico. Gli HH-53C erano molto validi per le missioni assegnate, ma con limitate capacit\u00e0 di operare di notte o con condizioni meteorologiche avverse.\nUn sistema di visione notturna low-light-level TV (LLLTV) denominato Pave Low I venne collaudato su un HH-53C in Vietnam nel 1969 ma si dimostr\u00f2 carente come affidabilit\u00e0. Nel 1975 un sistema migliorato Pave Low II venne installato su un HH-53B ridenominato YHH-53H. I collaudi diedero risultati molto positivi, quindi l'YHH-53H ed otto HH-53C vennero dotati di un'avionica ulteriormente migliorata e denominati HH-53H Pave Low III.\nGli HH-53H Pave Low III sono stati consegnati tra il 1979 ed il 1980, due vennero persi in incidenti nel 1984 e sostituiti da due conversioni da CH-53C.\nCome l'HH-53C, l'HH-53H era dotato di sonda semiretrattile per rifornimento in volo sul lato destro del muso, serbatoi supplementari esterni da 1700 litri montati sulle carenature del carrello e verricello per recupero. L'HH-53H poteva trasportare 27 soldati o 14 barelle ed era armato con un GAU/2B Minigun su ogni lato della fusoliera ed una mitragliatrice Browning da 12,7\u00a0mm alla rampa posteriore. Nel 1986 gli HH-53H ancora in servizio vennero aggiornati col programma Constant Green con miglioramenti alla strumentazione in cabina per renderla compatibile con l'uso di sistemi di visione notturna Night Vision Goggles (NVG), a seguito di queste modifiche sono stati classificati come elicotteri per operazioni speciali e rinominati MH-53H.\nLe missioni previste consistono in infiltrazione, rifornimento e recupero di forze speciali in territorio nemico, sono missioni che prevedono il volo a bassa quota e largo raggio d'azione sia di giorno che di notte e con ogni condizione meteorologica. Spesso i Pave Low operano in coordinamento con gli MC-130H Combat Talon e gli aerei cisterna da rifornimento in volo MC-130P Combat Shadow.\nVista la validit\u00e0 dell'MH-53H, l'USAF ordin\u00f2 una nuova versione ulteriormente migliorata nell'avionica ottimizzata per le operazioni delle forze speciali denominata MH-53J Pave Low Enhanced. Complessivamente tra 31 HH-53Bs, HH-53Cs e CH-53C pi\u00f9 tutti gli MH-53H vennero convertiti in MH-53J tra il 1986 ed il 1990, ottenendo un totale di 41 MH-53J.\nIn seguito venne realizzata la nuova versione MH-53M Pave Low IV ,un'evoluzione dell'MH-53J dotata del sistema di autoprotezione \"Interactive Defensive Avionics System/Multi-Mission Advanced Tactical Terminal\" (IDAS/MATT).\nLa variante S-80.\nNell'ottobre 1967 l'USMC emise una richiesta per un elicottero da trasporto pesante adatto all'impiego sulle navi d'assalto anfibio con capacit\u00e0 di carico pari a 1,8 volte quella del CH-53D. La Sikorsky stava gi\u00e0 lavorando ad un nuovo elicottero derivato dal CH-53D denominato S-80 con tre motori di maggiore potenza ed un nuovo rotore a sette pale di diametro maggiore e la propose nel 1968 con il nome Sikorsky S-80 all'USMC che l'accett\u00f2 visto che garantiva tempi e rischi di progetto minori rispetto ad un progetto interamente nuovo.\nL'S-80 entr\u00f2 in servizio come CH-53E, in seguito vennero sviluppate altre versioni dall'S-80.\nImpiego operativo.\nI primi quattro CH-53A appartenenti al HMH-463 del USMC arrivarono in Vietnam nel gennaio 1967 e vennero utilizzati per il recupero di aerei ed elicotteri abbattuti. Complessivamente ne recuperarono pi\u00f9 dei CH-54.\nAi CH-53A vennero aggiunte due mitragliatrici M-60 ai portelli laterali.\nI Sea Stallion vennero impiegati per missioni di trasporto pesante, comprese munizioni, artiglierie ed edifici prefabbricati per avamposti isolati.\nNel febbraio 1967 vennero impiegati per il rifornimento dell'avamposto di Khe Sanh circondato dai Viet Cong, il CH-53A 153283 venne abbattuto durante una di queste missioni.\nNel settembre 1967 arrivarono i primi due HH-53B trasportati dalla AKV-40 USS Card ed assegnati al 37th Aerospace Recovery and Rescue Squadron (ARRS) sulla base di Udon Thani.\nIl primo HH-53B perso fu il 66-14430 abbattuto il 18 gennaio 1969 durante una missione CSAR per recuperare il pilota di un Douglas A-1 Skyraider, l'intero equipaggio venne recuperato.\nI CH-53C vennero impiegati dal 21st SOS del 56th SOW di base a Nakhom Phanom per operazioni in Laos.\nGli HH-53C sono stati impiegati per l'operazione Kingpin per tentare di liberare i prigionieri nella prigione di Son Tay nella notte tra il 20 ed il 21 novembre 1970.\nComplessivamente l'USAF perse diciassette HH-53C durante la guerra nel sud-est asiatico, quattordici abbattuti, tra cui uno (66-14434) da un MiG-21 con missili R-3 (AA-2 Atoll) il 28 gennaio 1970 durante una missione CSAR sul Laos per recuperare il pilota di un Republic F-105 Thunderchief, e tre per incidenti.\nL'HH-53C 68-10365 \"Jolly Green 07\" venne abbattuto il 6 aprile 1972 durante un tentativo di recupero del Lt. Col. Hambleton, non ci furono sopravvissuti. La vicenda, bench\u00e9 adattata alle esigenze cinematografiche, \u00e8 narrata nel film Bat*21.\nTra febbraio e luglio 1973 gli RH-53A del HM-12 vennero impiegati nell'operazione End Sweep per la rimozione delle mine lanciate dagli stessi americani nei porti del Vietnam del nord pochi mesi prima durante l'operazione Pocket Money, parte dell'offensiva Linebacker II. Durante l'operazione una sola mina esplose. Due elicotteri vennero persi per incidenti ma gli equipaggi recuperati. A seguito dell'inchiesta sulle cause degli incidenti vennero modificati i rotori anticoppia, modifica poi estesa a tutti gli H-53.\nAl rientro negli USA gli RH-53A vennero convertiti in CH-53A ed assegnati all'USMC.\nIl 12 aprile 1975 alcuni CH-53 imbarcati sulla portaerei CVA-19 USS Hancock e sulla nave d'assalto anfibio USS Okinawa vennero impiegati nell'operazione Eagle Pull per l'evacuazione di Phnom Penh.\nIl 29 e 30 aprile 1975 alcuni CH-53 e HH-53, assieme ad alcuni CH-46E Sea Knight e Bell UH-1 Iroquois, vennero impiegati nell'operazione Frequent Wind Option IV per l'evacuazione di Saigon operando dalla base di Tan Son Nhut e dal cortile dell'ambasciata americana. Alcuni Grumman F-14 Tomcat imbarcati sulla portaerei CVN-65 USS Enterprise fornirono la copertura aerea.\nGli HH-53C sono stati impiegati nel maggio 1975 per l'operazione per tentare il recupero della nave SS Mayaguez e del suo equipaggio catturati dai guerriglieri cambogiani Khmer rossi, tre vennero abbattuti.\nNel 1974 alcuni RH-53D imbarcati sulle navi d'assalto anfibio USS Iwo Jima e USS Inchon sono stati impiegati nell'operazione Nimbus Star per rimuovere mine dal canale di Suez.\nNel 1976 alcuni CH-53C vennero assegnati al 601st TACS sulla base di Sembach ed impiegati per il trasporto di stazioni radio mobili, in seguito due di questi elicotteri, 68-10924 e 70-1632 vennero convertiti in MH-53H.\nNel 1977 venne costituito sulla base di Sigonella in Sicilia un distaccamento con quattro RH-53D per missioni di trasporto a supporto della sesta flotta dell'US Navy e successivamente anche AMCM.\nNell'estate del 1983 vennero sostituiti da cinque CH-53E.&lt;ref name=\"RA 05-06/06 \"&gt;Rivista Aeronautica 05-06/2006.&lt;/ref&gt;\nNel 1980 otto RH-53D della US Navy con equipaggi dell'USMC vennero impiegati nell'operazione Eagle Claw per tentare di liberare gli americani prigionieri nell'ambasciata americana a Teheran.\nNell'agosto 1984 alcuni RH-53D sono stati impiegati nell'operazione Intense Look per rimuovere mine, probabilmente piazzate dalla Libia, dal canale di Suez e dal Mar rosso.\nIl 20 settembre 1984 alcuni RH-53D sono stati impiegati per missioni di evacuazione medica (MEDEVAC) dei feriti di un attentato suicida eseguito con un camion carico d'esplosivo contro l'ambasciata americana.\nNel 1986 alcuni HH-53 di base a Napoli vennero posti in allarme per eventuali missioni CSAR per l'operazione Eldorado Canyon.\nNell'estate del 1987 nell'operazione Earnest Will per la protezione del traffico navale nel golfo Persico vennero impiegati anche otto RH-53D trasportati a Diego Garcia con dei C-5 Galaxy e poi imbarcati sulla nave d'assalto anfibio LPH-7 USS Guadalcanal.\nNel gennaio 1989 i 35 uomini d'equipaggio di un cargo in difficolt\u00e0 nel nord Atlantico vennero recuperati da un HH-53 di base a Bentwaters-Woodbridge in Inghilterra rischierato a Shannon in Irlanda.\nNel dicembre 1989 alcuni MH-53J sono stati impiegati per il supporto alle forze speciali durante l'operazione Just Cause per destituire il dittatore Noriega.\nNel 1990 gli RH-53D sono stati passati a reparti della riserva, nel 2000 erano tutti radiati, alcuni conservati all'Aerospace Maintenance and Regeneration Center (AMARC) sulla base USAF di Davis-Monthan in Arizona ed altri in alcuni musei.\nLa prima missione degli MH-53J durante Desert Storm avvenne il 17 gennaio quando alcuni MH-53J vennero impiegati come guida per degli Hughes AH-64 Apache per una missione d'attacco ad alcuni siti radar nel sud dell'Iraq\nIl 21 gennaio 1991 due MH-53J scortati da due Fairchild-Republic A-10 Thunderbolt II del 354th TFW recuperarono il Lt. Devon Jones dell'US Navy, pilota di un F-14+ Tomcat abbattuto da un missile contraereo, il navigatore venne catturato dagli iracheni.\nGli MH-53J sono stati impiegati durante l'intera durata di Desert Storm per il supporto alle forze speciali.\nNell'aprile del 1991 alcuni MH-53J di base a Mildenhall in Inghilterra vennero trasferiti a Freetown in Sierra Leone ed impiegati nell'operazione Assured Response per l'evacuazione di civili da Monrovia a causa della guerra civile in corso.\nTra il 1992 ed il 1993 alcuni CH-53D del HMH-363 vennero impiegati per le operazioni Provide Hope e Restore Hope in Somalia.\nIl 27 maggio 1999 due MH-53J, un MH-60G, un MC-130P combat Shadow ed un AC-130 Spectre vennero impiegati per il recupero del pilota del Lockheed F-117A Nighthawk \u201cVega 31\u201d abbattuto presso Belgrado.\nNel 1999 gli MH-53M vennero impiegati per l'operazione Allied Force nei Balcani.\nNel 2000 alcuni MH-53M del 21st SOS del 352nd SOG di Mildenhall vennero rischierati a Hoedspruit in Sudafrica per l'operazione Atlas Response per fornire aiuti umanitari al Mozambico.\nGli HH-53B, HH-53C e CH-53C sono rimasti in servizio nell'USAF fino a fine anni ottanta.\nI CH-53 dell'USAF e USMC sono impiegati nell'operazione Enduring Freedom in Afghanistan e nell'operazione Iraqi Freedom in Iraq.\nAlcuni CH-53 dell'US Navy rischierati in Bahrain sono impiegati nell'operazione Enduring Freedom in Afghanistan e nell'operazione Iraqi Freedom in Iraq.\nIl 12 ottobre 2004 il primo di due CH-53D Sea Stallion ex-USMC accantonati all'AMARC \u00e8 stato consegnato alla Heavy Lift Helicopters di Apple Valley in California per la conversione in elicotteri antincendio.\nNel febbraio 2006 l'USMC ha deciso che i CH-46E Sea Knight ed i CH-53D verranno sostituiti dal convertiplano Bell V-22 Osprey che entrer\u00e0 in servizio inizialmente nel VMM-263.\nL'USAF prevede di radiare i Pave Low a partire dall'ottobre 2008.\nGli MH-53 Pave Low dell'USAF resteranno in servizio almeno fino al 2015.\nLe navi d'assalto anfibio classe Iwo Jima possono trasportare fino a undici Super Stallion, le classe Tarawa fino a diciannove, ma in genere vengono imbarcati diversi tipi di elicotteri ed aerei STOVL McDonnell Douglas-BAe AV-8B Harrier II.\nDescrizione tecnica.\nIl CH-53A \u00e8 un elicottero da trasporto bimotore a turbina progettato per l'impiego imbarcato su portaerei o navi d'assalto anfibio.simile ad un Sikorsky S-61R ingrandito.\nLa fusoliera ha un portello d'accesso sul lato destro ed una rampa di carico posteriore a controllo idraulico.\nLa fusoliera \u00e8 a tenuta stagna ma non \u00e8 previsto l'ammaraggio se non in emergenza.\nIl CH-53A ha sistema di controllo del volo meccanico controllato da due sistemi idraulici indipendenti.\nIl rotore \u00e8 a sei pale pieghevoli tramite un sistema idraulico per ridurre l'ingombro a bordo della navi, ha un diametro di 22m ed \u00e8 inclinato in avanti di 5\u00b0.\nIl rotore anticoppia, del diametro di 4,8m, \u00e8 a quattro pale sul lato sinistro della deriva, sul lato destro della deriva c'\u00e8 uno stabilizzatore orizzontale.\nRotore, rotore anticoppia e trasmissione del CH-53A sono gli stessi del S-64.\nLa coda \u00e8 pieghevole contro il lato destro della fusoliera per ridurre l'ingombro a bordo della navi.\nIl carrello \u00e8 retrattile con carrelli principali a ruota doppia rientranti in carenature ai lati delle fusoliera e carrello anteriore a ruota doppia rientrante nel muso. Sotto alla coda c'\u00e8 un pattino retrattile per impedire che il rotore anticoppia urti il terreno in fase di atterraggio.\nI motori del CH-53A sono due turbine General Electric T64-GE-6 da 2.850shp ai lati della parte superiore della fusoliera. Vicino al motore c'\u00e8 un Auxiliary Power Unit (APU), cio\u00e8 una piccola turbina per l'avviamento e la generazione di potenza elettrica ed idraulica a motori spenti.\nIn seguito i CH-53A sono stati rimotorizzati con T64-GE-1 da 3.080shp e poi T64-GE-16 da 3.485shp.\nNegli anni settanta sono stati aggiunti ai motori dei filtri protettivi alle prese d'aria denominati EAPS (Engine Air Particle Separator).\nLa capacit\u00e0 di carburante dei serbatoi interni, posti nelle carenature ai lati della fusoliera, \u00e8 di 3.970 litri.\nIl CH-53A ha un equipaggio di quattro uomini: pilota, copilota, motorista ed osservatore.\nNella stiva interna delle dimensioni di 9m di lunghezza, 2,3m di larghezza e 1,9 m di altezza il CH-53A pu\u00f2 trasportare:\nper missioni di trasporto truppe trentotto soldati;\nper missioni di evacuazione medica ventiquattro barelle pi\u00f9 assistenti;\nper missioni di trasporto materiali un carico interno di 3.630\u00a0kg, compresi un obice da 105\u00a0mm o un lanciatore mobile per missili contraerei Hawk;\nper voli di trasferimento sette serbatoi da 1.134 litri l'uno.\nIl CH-53A pu\u00f2 trasportare un carico esterno di 5.900\u00a0kg appeso al gancio baricentrico.\nAi lati della parte superiore della fusoliera posteriore ci sono delle pinne per deviare il flusso d'aria limitando i problemi aerodinamici quando il portellone viene aperto in volo.\nIl CH-53A \u00e8 dotato di blindatura per proteggere la cabina di comando ed i sistemi vitali.\nVersioni.\nDue prototipi usati per prove nel programma di sviluppo finanziato dall'USMC.\nI motori erano due turbine General Electric T64-GE-3 da 2.850shp.\nPrima versione di serie da trasporto per l'USMC.\nLe dimensioni sono:\nVennero costruiti 139 elicotteri di questa versione.\nQuindici CH-53A convertiti in elicotteri per missioni di ricerca mine marine (Airborne Mine Counter Measures, AMCM) per l'US Navy nel 1971 \nI motori erano due turbine General Electric T64-GE-413 da 3.925shp.\nCon l'entrata in servizio dei RH-53D, gli RH-53A vennero restituiti all'USMC e riconvertiti in CH-53A nel 1973.\nCH-53A ex-USMC convertiti in elicotteri da addestramento per l'USAF.\nElicotteri convertiti a partire dal 1989.\nVersione per le missioni di ricerca e soccorso in territorio nemico (Combat Search and Rescue, CSAR).\nL'HH-53B era dotato di un radar doppler di navigazione nella parte anteriore della fusoliera inferiore.\nI primi HH-53B avevano motori T64-GE-3 da 3.080shp, poi sostituiti dai T64-GE-7 da 3.925shp.\nL'HH-53B era dotato di sonda semiretrattile per rifornimento in volo sul lato destro del muso, serbatoi supplementari esterni da 2.457 litri montati sulle carenature del carrello e verricello per recupero con cavo d'acciaio di 76m con all'estremit\u00e0 un penetratore studiato appositamente per permettere il recupero anche attraverso la fitta vegetazione tropicale. Il verricello era sopra il portello d'accesso destro, durante l'uso non era possibile usare la mitragliatrice.\nL'HH-53B era dotato di 544\u00a0kg di blindatura ed armato con tre mitragliatrici GAU/2B Minigun, una al finestrino sul lato sinistro della fusoliera dietro al copilota, una al portello d'accesso dell'equipaggio sul lato destro ed una alla rampa di carico posteriore.\nL'equipaggio era costituito da pilota, copilota, motorista e due aerosoccorritori.\nIl primo volo di un HH-53B avvenne il 15 marzo 1967, nel settembre dello stesso anno i primi otto vennero consegnati ed impiegati in Vietnam per missioni CSAR e di supporto alle forze speciali.\nIn Vietnam l'HH-53B venne denominato non ufficialmente Super Jolly Green Giant con riferimento al suo predecessore pi\u00f9 piccolo, l'HH-3B Jolly Green Giant, impiegato per le stesse missioni.\nVennero ordinati quindici HH-53B, ne vennero costruiti otto e cancellati gli altri sette.\nVersione di serie da trasporto per l'USAF.\nIl CH-53C era derivato dall'HH-53C ma era privo della sonda semiretrattile per rifornimento in volo, per il resto aveva blindatura, mitragliatrici ed il verricello di recupero perch\u00e9 era impiegato anche per missioni delle forze speciali in territorio nemico.\nVennero costruiti 20 elicotteri di questa versione.\nNuova versione CSAR con aggiornamenti ai sistemi di comunicazione, maggiore blindatura e serbatoi supplementari esterni pi\u00f9 piccoli (1.700 litri) per migliorare le prestazioni di volo.\nGli HH-53C avevano motori T64-GE-7 da 3.925shp.\nGli HH-53C potevano portare un carico esterno di 9.000\u00a0kg al gancio baricentrico.\nVennero costruiti in tutto 44 HH-53C che entrarono in servizio a partire dall'agosto 1968.\nSeconda versione di serie da trasporto per l'USMC con nuova trasmissione, sistema automatico di ripiegamento delle pale del rotore e capacit\u00e0 di carico di 55 soldati o ventiquattro barelle.\nIl CH-53D aveva motori T64-GE-412 da 3,695 shp, in seguito sostituiti da T64-GE-413 da 3,925 shp con nuova trasmissione.\nIl primo volo di un CH-53D avvenne il 27 gennaio 1969.\nVennero costruiti 126 elicotteri di questa versione, l'ultimo venne completato nel gennaio 1972.\nLe dimensioni sono le stesse del CH-53A.\nPeso a vuoto 10.740\u00a0kg \nPeso operativo 15.227\u00a0kg\nPeso massimo al decollo con carico interno 31.666\u00a0kg\nPeso massimo al decollo con carico esterno 33.369\u00a0kg\nVelocit\u00e0 massima 315\u00a0km/h\nVelocit\u00e0 di crociera 278\u00a0km/h\nRaggio d'azione 1.000\u00a0km \nQuota massima operativa 5.105m\nVelocit\u00e0 di salita 750m/min\nIl CH-53D \u00e8 armato con due mitragliatrici M2/XM218 da 12,7\u00a0mm ai lati della fusoliera.\nIl CH-53D \u00e8 stato dotato di sistemi di autoprotezione comprendenti un lanciatore di chaff AN/ALE-39 ed un disturbatore all'infrarosso AN/ALQ-157.\nIl CH-53D \u00e8 stato dotato del sistema Blade Inspection Method (BIM) per rilevare la presenza di cricche meccaniche nelle pale del rotore. Il rotore ha pale pressurizzate per rilevare la presenza delle cricche misurando la pressione interna. In caso di calo di pressione si ha un'indicazione all'estremit\u00e0 della pala ed una segnalazione in cabina.\nVersione da esportazione per l'Austria del CH-53D.\nDue elicotteri ordinati nel 1968 e consegnati nel 1970, poi ceduti ad Israele nel 1981.\nVersione da esportazione del CH-53D per Israele.\nSono dotati di sonda semiretrattile per rifornimento in volo.\nCH-53D (S-65-C-3) aggiornati dalla Israeli Aircraft Industries con avionica Elbit per l'aeronautica militare israeliana (Hel HaAvir) tra il 1980 ed il 1997.\nVersione per missioni di ricerca mine marine per l'US Navy derivata dal CH-53D con capacit\u00e0 di rifornimento in volo ed armata con mitragliatrici Browning da 12,7\u00a0mm.\nGli RH-53D avevano motori General Electric T64-GE-413 da 3.925shp, poi sostituiti da T64-GE-415 da 4.380shp.\nGli RH-53D potevano portare serbatoi esterni da 1.890 litri ed un carico esterno di 11.300\u00a0kg al gancio baricentrico.\nLa rampa di carico posteriore aveva una struttura protettiva a forma di cornice per impedire che durante il traino di attrezzature antimine il cavo urtasse l'elicottero. Davanti al muso in basso c'era un'asta con due specchietti retrovisori per controllare il traino.\nVennero costruiti 30 elicotteri per l'US Navy a partire dal settembre 1973 pi\u00f9 altri sei per la marina iraniana consegnati tra il 1976 ed il 1977.\nVersione trasporto VIP per l'USMC derivata dal CH-53D impiegata anche come elicottero presidenziale.\nDue elicotteri costruiti ed impiegati dal HMX-1 sulla base di Quantico in Virginia.\nVersione trasporto VIP per l'USMC ordinata dall'USMC anche come elicottero presidenziale.\nSei elicotteri ordinati ma non costruiti.\nVersione derivata dal CH-53D per la Luftwaffe.\nDue elicotteri di preserie consegnati nel marzo 1969 e 110 di serie prodotti su licenza dalla VFW-Fokker.\nNel 2007 89 elicotteri erano ancora in servizio.\nTutti verranno rimotorizzati con turbine General Electric T64-GE-100.\nVenti CH-53G aggiornati nei sistemi di autoprotezione, comunicazione e navigazione e dotati di serbatoi supplementari esterni.\nSono stati successivamente rimotorizzati con turbine General Electric T64-GE-100 e armati con mitragliatrici MG3 da 7.62\u00a0mm o MG3M da 12,7\u00a0mm ai portelli laterali ed alla rampa posteriore per impiegarli in Afghanistan.\nQuaranta CH-53G aggiornati nei sistemi di controllo del volo, autoprotezione, comunicazione, navigazione e strumentazione in cabina.\nSono dotati di FLIR e possono usare serbatoi supplementari esterni.\nUn HH-53B (66-14433) convertito nel prototipo del Pave Low I.\nVersione per missioni CSAR e d'appoggio alle forze speciali.\nL'HH-53H pu\u00f2 trasportare 27 soldati o 14 barelle.\nL'HH-53H era armato con un Minigun su ogni lato della fusoliera ed una mitragliatrice Browning da 12,7\u00a0mm alla rampa posteriore.\nI miglioramenti all'avionica comprendevano:\nforward-looking infrared (FLIR) Texas Instruments AN/AAQ-10 nel muso sul lato destro;\nradar ad inseguimento del terreno (terrain-following radar, TFR) Texas Instruments AN/APQ-158 nel muso sul lato sinistro;\nsistema radar di navigazione Dopple Canadian Marconi;\nnavigatore inerziale (inertial guidance system, INS) Litton or Honeywell;\nsistema per la rappresentazione delle mappe su visore in cabina;\nricevitore radar d'allarme (radar-warning receiver, RWR);\nlanciatori di chaff e flare.\nFLIR e TFR sono montati sotto al muso.\nQuesti aggiornamenti vennero eseguiti alla base aerea dell'US Navy di Pensacola, sede delle attivit\u00e0 di revisione ed aggiornamento dei Sea Stallion dell'US Navy e dell'USAF.\nOtto HH-53C vennero convertiti in MH-53H, poi anche due CH-53C (68-10924 e 70-1632).\nVersione per operazioni speciali.\nL'MH-53J \u00e8 molto simile all'MH-53H ma ha circa 450\u00a0kg di blindatura in pi\u00f9 e motori T64-GE-415 da 4.380shp.\nL'MH-53J \u00e8 dotato di tutta l'avionica necessaria per missioni che prevedono di volare a bassa quota in territorio nemico, radar ad inseguimento del terreno APQ-158, FLIR, navigatore inerziale e ricevitore GPS integrati nell'avionica di navigazione, sistema per la rappresentazione delle mappe su visore in cabina.\nL'MH-53J pu\u00f2 trasportare 38 soldati o un carico esterno di 9.000\u00a0kg appeso al gancio baricentrico.\nL'equipaggio \u00e8 costituito da due piloti, due flight engineers e due mitraglieri.\nL'MH-53J \u00e8 armato con tre mitragliatrici da 7,62\u00a0mm o 12,7\u00a0mm ai lati della fusoliera ed alla rampa posteriore.\nCome sistemi di autoprotezione, l'MH-53J \u00e8 dotato di jammer radar Saunders AN/ALQ-126, jammer IR LORAL AN/ALQ-157 e di lanciatore di chaff e flare Tracor AN/ALE-40.\nLunghezza 28m\nDiametro rotore 21,9m\nAltezza 7,6m\nPeso a vuoto 14.515\u00a0kg\nPeso massimo al decollo 21.000\u00a0kg\nVelocit\u00e0 massima 315\u00a0km/h\nVelocit\u00e0 di crociera 278\u00a0km/h\nRaggio d'azione 1.100\u00a0km\nQuota massima operativa 4.877m\nVersione migliorata dell'MH-53J per operazioni speciali.\nL'MH-53M Pave Low IV \u00e8 un'evoluzione dell'MH-53J modificato aggiungendo il sistema di autoprotezione Interactive Defensive Avionics System/Multi-Mission Advanced Tactical Terminal (IDAS/MATT) che fornisce in tempo reale la situazione delle minacce a largo raggio facilitando l'equipaggio nell'evitarle modificando la rotta o applicando le contromisure e tattiche pi\u00f9 adatte.\nUtilizzatori.\nAustria.\nNel 1968 l'aeronautica militare austriaca (\u00d6sterreichische Luftstreitkr\u00e4fte) ordin\u00f2 due S-65 che vennero consegnati nel 1970 ed immatricolati 5L-MA e 5L-MB.\nVennero impiegati come elicotteri da trasporto e per missioni di ricerca e soccorso in montagna.\nSono stati ceduti ad Israele nel 1981 a causa degli alti costi operativi.\nGermania.\nL'aviazione dell'esercito tedesco (Heeresflieger) ha ricevuto a partire dal 1971, 112 CH-53G, 2 dei quali ricevuti completi dalla Sikorsky, pi\u00f9 110 esemplari costruiti su licenza.\nInizialmente erano stati assegnati a tre gruppi denominati Heeresfliegerregimenten (letteralmente reggimenti dell'aviazione dell'esercito):\nHFR-15 sulla base Rheine-Bentlage dipendente dal I corpo d'armata - Germania nord\nHFR-25 sulla base Laupheim dipendente dal II corpo d'armata - Germania ovest\nHFR-35 sulla base Mendig dipendente dal III corpo d'armata - Germania sud\nNel 1991 alcuni CH-53G sono stati prestati all'ONU per ispezioni delle navi in transito nel Golfo Persico.\nNegli anni successivi alcuni CH-53GS sono stati impiegati nei Balcani ed in Afghanistan.\nLa Luftwaffe ha 81 CH-53 ancora in servizio al giugno 2018, di cui 21 CH-53G, 20 trasformati in CH-53GS nel 2002 e 40 trasformati in CH-53GA nel 2006. \nLa difesa tedesca ha firmato un contratto con Airbus per l'aggiornamento di 26 elicotteri che dovrebbe concludersi nel 2023.\nIran.\nLa marina iraniana ha ricevuto sei RH-53D consegnati tra il 1976 ed il 1977.\n\u00c8 probabile che gli iraniani abbiano rimesso in condizioni di volo alcuni degli RH-53D abbandonati sul loro territorio durante l'operazione Eagle Claw.\nIsraele.\nI primi CH-53 furono consegnati all'aeronautica militare israeliana (Heyl Ha'Avir) nell'agosto 1968 e denominati Ya'sur.\nIl 26 dicembre 1969 per l'operazione Rooster 53 alcuni CH-53 atterrarono in Egitto per prelevare un radar sovietico e trasportarlo in Israele per permettere ai tecnici israeliani di studiarlo.\nNella guerra dello Yom Kippur del 1973 i CH-53 vennero usati per trasporto truppe e materiali, comprese artiglierie, e per missioni di evacuazione medica e CSAR.\nUn CH-53 venne danneggiato dai cannoni di un MiG-21 riuscendo per\u00f2 a rientrare alla base.\nA partire dal 1973 i CH-53 vennero utilizzati per missioni delle forze speciali in Libano e Siria.\nIl 10 maggio 1977 un CH-53 and\u00f2 distrutto in un incidente in cui morirono tutti i 54 uomini a bordo.\nNell'operazione Peace in Galilea, l'invasione del Libano del 1982, i CH-53 vennero usati per trasporto truppe e materiali, comprese artiglierie, e per missioni di evacuazione medica e CSAR.\nNel 1989 i CH-53 vennero utilizzati per missioni antincendio per domare un grande incendio sul Monte Carmelo scaricando pi\u00f9 di settecento tonnellate d'acqua.\nIl 4 febbraio 1997 durante un volo notturno verso il Libano una collisione tra due Ya'sur 2000 caus\u00f2 la perdita di entrambi gli elicotteri e 73 vittime, gli otto uomini degli equipaggi e 65 passeggeri.\nUno dei 20 esemplari in servizio al novembre 2019, \u00e8 stato perso il 27 dello stesso mese.\n5 CH-53 non volanti acquistati dagli Stati Uniti a dicembre 2019, saranno utilizzati come fonti per pezzi di ricambio per l'elicottero da trasporto Yasur.\nIn totale sono stati consegnati 40 CH-53D.\nMessico.\nL'aeronautica militare messicana ha acquistato da Israele quattro Ya'sur 2000 nel 2005.\nStati Uniti d'America.\nAlcuni HH-53C avevano compiti di ricerca e soccorso degli astronauti delle capsule Apollo in caso di emergenza in fase di lancio, fattispecie mai avvenuta.\nLivree.\nUnited States Air Force.\nAnche gli HH-53 portavano la livrea usata per la maggior parte dei caccia ed aerei d'attacco al suolo nel sud-est asiatico con le superfici superiori e laterali a chiazze di marrone FS30219, verde scuro FS34079, verde medio FS34102 e grigio chiaro FS36622 per tutte le superfici inferiori.\nAlcuni HH-53 erano interamente grigio chiaro lucido FS16473.\nNel 1982 venne introdotta anche per gli HH-53 una nuova livrea a chiazze di grigio medio FS36118, verde scuro FS34092 e verde medio FS34102 sull'intero elicottero.\nA partire dagli anni novanta gli MH-53 sono interamente grigio scuro opaco FS36173.\nAlcuni MH-53J per Desert Storm avevano una livrea desertica a chiazze di marrone FS20400 e sabbia FS33690 sull'intero elicottero.\nUnited States Navy.\nI Sea Stallion dell'US Navy erano inizialmente interamente grigio scuro lucido FS16081.\nNei primi anni ottanta la livrea venne modificata in interamente grigio scuro opaco FS36081.\nAlcuni RH-53D erano interamente grigio chiaro opaco FS36375.\nGli RH-53D impiegati nell'operazione Eagle Claw erano interamente marrone FS30279.\nUnited States Marine Corps.\nI Sea Stallion erano interamente verde oliva opaco FS34097.\nNei primi anni ottanta venne introdotta una nuova livrea a chiazze di verde scuro FS34095, grigio bluastro FS35237 e nero FS37038 sull'intero elicottero.\nNei primi anni novanta \u00e8 stata introdotta una nuova livrea interamente grigio chiaro FS36375.\nAustria.\nI Sea Stallion della \u00d6sterreichische Luftstreitkr\u00e4fte erano interamente verde oliva opaco FS34082.\nGermania.\nI Sea Stallion della Heeresflieger sono interamente verde oliva opaco FS34082.\nI Sea Stallion prestati all'ONU nel 1991 per le ispezioni in Iraq erano interamente bianchi ma conservavano le insegne nazionali tedesche.\nIsraele.\nI Sea Stallion della Hel HaAvir erano interamente marrone FS30145 o FS30219."}
{"id": "544368", "revid": "729019", "url": "https://it.wikipedia.org/wiki?curid=544368", "title": "Boeing CH-46 Sea Knight", "text": "Il Boeing Vertol CH-46 Sea Knight \u00e8 un elicottero biturbina e birotore statunitense medio leggero (fascia da 5 a 8 tonnellate), utilizzato dall'United States Marine Corps (USMC) per il trasporto in ogni condizione di tempo di truppe d'assalto, rifornimenti o equipaggiamenti. Il ruolo di supporto alle forze d'assalto viene considerato primario, mentre viene considerato secondario l'impiego come elicottero da trasporto per rifornimenti. L'elicottero pu\u00f2 anche essere utilizzato per supporto ravvicinato, ricerca e soccorso, rifornimento ai punti di riarmamento, CASEVAC e salvataggio di personale o velivoli, in inglese \"Tactical Recovery of Aircraft and Personnel\" (TRAP). La versione commerciale prende il nome di BV 107-II e viene comunemente chiamata il \"Vertol\".\nSviluppo.\nFrank Piasecki era uno dei pionieri dello sviluppo degli elicotteri e la compagnia da lui fondata nel 1940, la Piasecki Helicopter Corporation, svilupp\u00f2 i primi esemplari operativi di elicotteri con rotori in tandem tra i quali il Piasecki H-21 detto la \"Banana Volante\". La Piasecki, in seguito divenuta Vertol, inizi\u00f2 a lavorare nel 1956 su un nuovo progetto di elicottero con rotori in tandem dal nome \"Vertol Model 107\" o V-107. Il prototipo di V-107 aveva due motori a turboalbero Lycoming T53 da 640\u00a0kW ognuno. Il primo volo del V-107 ebbe luogo il 22 aprile 1958 dopo di che l'elicottero inizi\u00f2 un giro di dimostrazioni negli Stati Uniti e nel resto del mondo. Nel giugno 1958, l'U.S. Army assegn\u00f2 un contratto alla Vertol per dieci elicotteri di produzione designati \"YHC-1A\".\nL'ordine venne in seguito ridotto a tre elicotteri, in quanto l'esercito statunitense spost\u00f2 i fondi al programma V-114, un altro elicottero a turbina, ma pi\u00f9 grande del V-107. I tre YHC-1A dell'esercito USA impiegavano i motori General Electric T58 e il primo esemplare vol\u00f2 nell'agosto 1959. Fu seguito da un modello potenziato per impiego civile o per l'esportazione denominato 107-II. Nel corso del 1960, I Marines statunitensi emisero un requisito per un elicottero biturbina d'assalto e da trasporto che avrebbe dovuto rimpiazzare i modelli con motori a pistoni in servizio. La Boeing Vertol si aggiudic\u00f2 la gara con il 107M che venne ridenominato HRB-1 all'inizio del 1961. Nello stesso periodo, la Boeing aveva acquisito la Vertol nel 1960 e rinomin\u00f2 il gruppo come Boeing Vertol.\nIl primo volo del modello acquisito dai Marines venne effettuato nell'agosto 1962 e fu seguito dal cambio di designazione del modello che divenne CH-46A per i Marines e UH-46A per la U.S.Navy. La variante UH-46A differiva per la capacit\u00e0 di effettuare il carico e scarico dei materiali in volo stazionario. Il CH-46A era equipaggiato con i motori a turboalbero T58-GE8-8B da 1 250 shp (930\u00a0kW) e poteva trasportare 17 passeggeri o 4000 libbre (1815\u00a0kg).\nImpiego operativo.\nMilitare.\nNoto colloquialmente come \"frog\" ( rana in inglese ), l'elicottero \u00e8 stato utilizzato - sin dalla sua introduzione in servizio - in tutte le operazioni che hanno visto coinvolti i Marines (sia in tempo di pace che in guerra). Viene tuttora utilizzato dal Corpo dei Marines, e le doti di logevit\u00e0 ed affidabilit\u00e0 del progetto hanno portato alla coniazione di modi di dire come \"\"phrogs phorever\" (frogs forever - rane per sempre) e \"never trust a helicopter under 30\"\" (\"non fidarti di un elicottero sotto i 30 anni), con duplice riferimento all'et\u00e0 e alla sigla di progetto. Questi motti di spirito nascono spontaneamente dal confronto tra l'affidabile e rodato CH-46 ed il suo successore designato, il V-22 Osprey, un innovativo convertiplano (\"tiltrotor\") che inizialmente ha sofferto vari - e a volte, purtroppo, fatali per gli equipaggi - problemi di giovent\u00f9.\nI CH-46E, soprannominati Sea Knights, furono impiegati dall'USMC durante la Invasione dell'Iraq del 2003 per il trasporto di personale, rifornimenti per le postazioni avanzate di rifornimento (\"forward arming and refueling points - FARP\"), trasporto di munizioni e vari altri compiti. I CH-46E e CH-53E trasportarono gli US Army Rangers e le forze speciali impiegate per il salvataggio del soldato Jessica Lynch tenuta prigioniera in un ospedale dell'Iraq e liberata il 1\u00ba aprile 2003.\nA differenza della marina statunitense che ha ritirato l'elicottero dal servizio il 24 settembre 2004, sostituendolo con il MH-60S Knighthawk, il corpo dei Marines prevede di continuare a impiegare il Sea Knight fino a che l'MV-22 Osprey non sar\u00e0 completamente consegnato e operativo. Nel marzo 2006, il Marine Medium Helicopter Squadron 263 (HMM-263) \u00e8 stato chiuso e ridesignato come VMM-263 per essere il primo squadron operativo con il MV-22. Il processo di sostituzione si prevede continui fino al 2014.\nCivile.\nLa versione civile, il BV 107-II \"Vertol\" fu sviluppata prima di quella militare dal nome CH-46 e venne adottata dalla New York Airways, dalla Pan American World Airways e attualmente dalla sola Columbia Helicopters. Il 15 dicembre 2006, la Columbia Helicopters ha comprato il Type certificate del Model 107 dalla Boeing ed \u00e8 alla ricerca di una societ\u00e0 con la quale produrre pezzi di ricambio ed eventualmente altri elicotteri, dopo aver ottenuto l'autorizzazione dalla FAA.\nVersioni.\nUSA.\nPrototipo base costruito in un solo esemplare.\nElicottero di linea commerciale. Tutti i seguenti elicotteri di questo tipo vennero prodotti con la sigla BV 107-II-2. La Vertol ne impost\u00f2 2 prototipi, 5 vennero venduti alla New York Airways e 10 alla Kawasaki che li utilizz\u00f2 come fonte di pezzi di ricambio.\nModello adattato dalla precedente versione per il trasporto militare di reparti dei Marine USA.\nCos\u00ec l'esercito statunitense chiam\u00f2 il suo Model 107 per eseguire prove e test sulla macchina. Il corpo dei Marine lo prese in carico con la designazione di HRB-1. La versione YHC-1A, di cui vennero prodotti tre esemplari, venne in seguito rinominata YHC-46C.\nYHC-1A ridesignato nel 1962 e consegnato in due esemplari all'US Army. La NASA ne us\u00f2 uno per prove di atterraggio in verticale.\nDesignazione originale prima del cambio di nome in CH-46A come predisposto dalla designazione identificativa comune del 1962.\nVersione da assalto, trasporto medio e SAR adottata dal corpo dei Marine USA, dotato di due motori turboalbero T58-GE-8 da 935 kW ciascuno. Ne vennero costruiti 160 esemplari oltre ad una cellula senza motori.\nVersione da assalto e trasporto medio per l'USMC, dotato di due motori turboalbero T58-GE-10 da 1.044\u00a0kW ciascuno. Prodotta in 266 unit\u00e0.\nVersione migliorata del CH-46D. Costruiti 174 esemplari.\nCirca 275 CH-46A, -D e -F vennero potenziati alla versione CH-46E dotata, tra le altre cose, di nuovi motori T58-GE-16/A.\nConosciuta anche come Boeing Model 360, questa versione pensata negli anni ottanta dalla Boeing per mostrare al pubblico le nuove tecnologie per gli elicotteri non entr\u00f2 mai in produzione.\nNient'altro che 50 CH-46A allestiti per operazioni SAR come richiesto dalla scuola di soccorso dell'US Navy.\nQuesto era il nome degli ultimi HH-46A ristrutturati e degli UH-46D convertiti per operazioni SAR. Il \"pacchetto\" per il soccorso in mare prevedeva un montacarichi installato vicino alla porta laterale e un radar Doppler.\nTre CH-46E convertiti per operazioni SAR utilizzati dal 1\u00ba squadrone da trasporto dell'USMC.\nAdattamento progettato per l'US Navy, ma mai giunto in porto, del CH-46A per operazioni di sminamento. Nove SH-3A vennero invece convertiti in RH-3A.\nSviluppo del CH-46A per l'USAF; ne vennero ordinati 12 nel 1962, poi annullati.\nVersione da trasporto medio, simile al CH-46A, usata dalla marina militare statunitense. Prodotta in 14 esemplari.\nVersione dell'US Navy sia per il trasporto che per il combattimento. Simile al CH-46D e costruito in 10 unit\u00e0, pi\u00f9 una conversione di un CH-46D\nDesignazione non ufficiale del CH-46F utilizzata per il trasporto di VIP.\nNome originale dell'UH-46B.\nCanada.\nVersione SAR del Model 107-II-9 in uso presso la RCAF.\nVersione da assalto e trasporto del Model 107-II-28 per l'esercito canadese. Pi\u00f9 tardi convertito in CH-113A Labrador quando arriv\u00f2 il Boeing CH-47 Chinook.\nGiappone (costruzione Kawasaki).\nVersione da trasporto uscita in un solo esemplare.\nVersione commerciale di linea prodotta in nove esemplari.\nVersione migliorata del KV-107II-2 uscita in tre esemplari.\nVersione per lo sminamento costruita in due esemplari per la forza di autodifesa marittima (JMSDF).\nVersione potenziata del KV-107II-3 prodotta in 7 esemplari.\nVersione da assalto e trasporto prodotta in 41 unit\u00e0 per la JMSDF.\nVersione per trasporto VIP derivata dal KV-107II-4. Ne \u00e8 stata costruita una sola unit\u00e0.\nVersione potenziata del KV-107II-4; 18 esemplari costruiti.\nVersione SAR per la JMSDF prodotta in 18 unit\u00e0.\nVersione potenziata del KV-107II-5 prodotta in 35 unit\u00e0.\nVersione per trasporto VIP prodotta in un solo esemplare.\nHKP 4C costruiti in 8 unit\u00e0 per la marina militare svedese potenziata con un Rolls-Royce Gnome H 1200.\nVersione per il trasporto su lunghe distanze richiesta dalla polizia di Tokyo. Un esemplare prodotto.\nElicottero antincendio costruito in 7 unit\u00e0 per l'Arabia Saudita\nVersione SAR/ambulanza per l'Arabia Saudita. Quattro unit\u00e0 costruite.\nVersione trasporto VIP prodotta in 2 esemplari per l'Arabia Saudita.\nElicottero ambulanza prodotto in 3 unit\u00e0 per l'Arabia Saudita.\nDati tratti da:\nSvezia.\nBoeing Vertol 107-II-14 usato in 10 esemplari dall'aeronautica militare svedese.\nBoeing Vertol 107-II-15 equipaggiato per il lancio di mine/lotta antisommergibile/SAR. Costruito in 3 unit\u00e0 pi\u00f9 una convertita da un prototipo civile.\nVersione estrapolata in 8 unit\u00e0 dal giapponese KV-107-II-16 equipaggiata per il lancio di mine/lotta antisommergibile/SAR.\nQuattro HKP 4A ammodernati per missioni SAR/antisommergibile.\nUtilizzatori.\nGli operatori del CH-46 sono principalmente militari nonostante alcuni esemplari siano stati venduti anche sul mercato civile per usi di collegamento su brevi tratte o per compiti di collegamento off-shore verso piattaforme petrolifere."}
{"id": "544371", "revid": "842", "url": "https://it.wikipedia.org/wiki?curid=544371", "title": "Filesystem distribuito", "text": ""}
{"id": "544373", "revid": "729019", "url": "https://it.wikipedia.org/wiki?curid=544373", "title": "Sikorsky S-64", "text": "Il Sikorsky S-64 Skycrane (dall'inglese \"gru volante\"), ora Erickson Air Crane S-64, \u00e8 un elicottero biturbina pesante per il lavoro aereo con rotore a sei pale, progettato dalla Sikorsky negli Stati Uniti d'America all'inizio degli anni sessanta per le esigenze della United States Army. La versione impiegata dall'esercito americano \u00e8 nota come CH-54 Tarhe e deriva il suo nome da Tarhe, un capo indiano del XVII secolo della trib\u00f9 dei Wyandot, il cui soprannome era \"la gru\". Attualmente \u00e8 prodotto dalla Erickson Air-Crane.\nQuest'elicottero \u00e8 adatto al sollevamento di carichi molto pesanti e per il trasporto di container di vario tipo, il che lo rende un mezzo molto versatile, dal trasporto industriale, soccorso civile e forestale all'uso militare.\nLa storia.\nIl Sikorksy S-64 fu progettato come versione maggiorata della \"gru volante\" Sikorsky S-60. Venne scelta una configurazione con un rotore principale a sei pale e potenziata da due turboalberi JFTD-12A da 4 050 shp (3020\u00a0kW). Il prototipo di S-64 effettu\u00f2 il primo volo il 9 maggio 1962 e fu seguito da due ulteriori esemplari prodotti per valutazione da parte delle forze armate tedesche. La Bundeswehr non conferm\u00f2 l'ordine, mentre la United States Army ordin\u00f2 un lotto iniziale di 6 S-64A che design\u00f2 CH-54A Tarhe. La Sikorsky produsse principalmente per il mercato militare interno, ma alcuni S-64A e S-64E furono realizzati in versione civile.\nLa Erickson Air-Crane.\nIn origine l'S-64 \u00e8 stato un prodotto della Sikorsky, ma nel 1992 \u00e8 subentrata la Erickson Air-Crane che ha comprato i diritti di produzione.\nDa allora, la Erickson \u00e8 diventata il costruttore e il principale operatore di S-64 e ha introdotto pi\u00f9 di 1\u00a0350 varianti alla struttura, strumentazione e capacit\u00e0 di carico rispetto al progetto Sikorsky dell'elicottero. Sulla gru volante pu\u00f2 essere installato un serbatoio da circa 8\u00a0031 litri (2650 gal) per acqua con possibilit\u00e0 d'inserire liquido ritardante e 290 lt di foam (schiumogeno) da utilizzare per la lotta aerea antincendio e in questa configurazione il modello ha riscosso notevole apprezzamento in questo ruolo.\nL'S-64 \u00e8 stato venduto al Corpo Forestale italiano (CFS) (sei modelli S-64F) e al servizio forestale sudcoreano per essere impiegato come elicottero antincendio e per le emergenze in generale. La Erickson cede in affitto i suoi elicotteri a organizzazioni, aziende e agenzie governative con contratti di noleggio a breve e lungo termine, per impieghi antincendio, di protezione civile, trasporti eccezionali di materiali da costruzione e per l'industria del legno.\nLa Erickson costruisce nuovi S-64 e nello stesso tempo aggiorna ed effettua la manutenzione ai CH-54 esistenti, di conseguenza le forze armate statunitensi potrebbero acquisire nuovamente queste gru volanti, aggiornate con nuovi motori, per soddisfare il nuovo requisito \"20-ton Sea Basing\" in corso di valutazione.\nLa casa americana ha avviato una tradizione secondo la quale ogni S-64 riceve un nome di battesimo dedicato. Il pi\u00f9 noto di questi \u00e8 \"Elvis\", assegnato a un elicottero impiegato nella lotta antincendio in Australia. Altri operatori hanno adottato l'idea, come per esempio i Siller Brothers, che hanno battezzato il loro S-64E, \"Andy's Pride\" (orgoglio di Andy). L'Erickson S-64E soprannominato \"Olga\" \u00e8 stato utilizzato per l'installazione della sommit\u00e0 della CN Tower di Toronto in Canada. Gli S-64F del CFS hanno i seguenti nomi di battesimo \"Geronimo\" impiegato nel 2011 in Liguria, \"Toro Seduto\" impiegato nel 2011 in Sicilia, \"Nuvola Rossa\" impiegato nel 2011 in Campania e nel 2013 in Friuli e \"Orso Bruno\" impiegato nel 2011 in Sardegna, \"Aquila Rossa\" impiegato nel 2020 in Calabria, nel 2021 in Abruzzo ed \u00e8 attualmente basato presso l'aeroporto di Preturo (AQ) e \"Cochise\" impiegato nel 2021 in Toscana.\nImpiego in Italia.\nIl 26 aprile 2007 l' S-64F matricola I-SEAD soprannominato \"Shirley Jean\", affittato dalla Protezione Civile e con equipaggio italiano, fu costretto a un atterraggio di fortuna presso La Spezia durante una missione, danneggiandosi gravemente nell'impatto col terreno e alcuni alberi e rimanendo totalmente distrutto in un successivo incendio.\nAttualmente il COAU (Centro Operativo Aereo Unificato) della protezione civile coordina i mezzi aerei antincendio del Corpo Nazionale dei Vigili del Fuoco, compresi gli S-64.\nIl Corpo Forestale dello Stato ne utilizza la versione F, che ha come impiego principale la lotta antincendio, e come missione secondaria la movimentazione di grandi carichi, visto che il mezzo possiede una capacit\u00e0 di sollevamento superiore a 4\u00a0000\u00a0kg fino a quote di 3\u00a0000 metri. Nel dicembre 2006, un S-64 del Corpo Forestale dello Stato, ha trasportato dal bosco del Gariglione, alla localit\u00e0 di carico del trasporto eccezionale, presso San Nicola Silano, un gigantesco abete della lunghezza di oltre 34,5 metri e del peso di 95 quintali, utilizzato come \"albero di natale\" a piazza S. Pietro. I quattro Skycrane del Corpo Forestale dello Stato sono famosi per i nomi di ispirazione nativo americana, come \"Geronimo\", \"Nuvola Rossa\", \"Orso Bruno\" e \"Toro Seduto\". A seguito dello scioglimento del Corpo Forestale dello stato, la flotta aerea antincendio \u00e8 passata in gestione al Corpo Nazionale dei Vigili del Fuoco.\nIl serbatoio antincendio ha 8 livelli differenziati di riempimento e di sgancio e pu\u00f2 alimentare un cannone ad acqua. Il carico pu\u00f2 essere lanciato durante un solo passaggio in tre secondi. La strisciata continua, le cui dimensioni variano in base alla velocit\u00e0 e all'altezza del lancio, copre una lunghezza di 500 m circa. Alternativamente il carico pu\u00f2 essere lanciato in modo frazionato con quantitativi regolabili dal pilota. Tramite un cannone posizionato nella parte anteriore \u00e8 possibile effettuare azioni molto precise e mirate.\nIl riempimento avviene tramite un tubo flessibile (pond snorkel) di aspirazione con pompa, o tramite un secondo tubo fisso con pinna alla fine (sea snorkel) che carica sfruttando la velocit\u00e0 di traslazione dell'elicottero a 1 / 2 metri dal livello dell'acqua. I 9000/10000 litri di acqua dolce o salata del serbatoio possono essere caricati in 45 secondi in entrambi i modi e ha una autonomia di 2,15 ore in volo.\nA marzo 2017 un Erickson Air-Crane del Corpo Forestale dello Stato ha recuperato a 2650 metri di quota sul Monte Nambino TN un elicottero AgustaWestland AW139 del Nucleo Elicotteri della provincia autonoma di Trento. AW139 recuperato era precipitato e aveva subito gravi danni durante il soccorso di uno scialpinista ferito da una valanga."}
{"id": "544376", "revid": "29361", "url": "https://it.wikipedia.org/wiki?curid=544376", "title": "Societ\u00e0 Andrea Doria", "text": ""}
{"id": "544377", "revid": "120964100", "url": "https://it.wikipedia.org/wiki?curid=544377", "title": "HDCP", "text": "HDCP, sigla di High-Bandwidth Digital Content Protection, \u00e8 il sistema di protezione DRM sviluppato dalla Intel per HD DVD e Blu-ray Disc, atto a impedire fenomeni di pirateria eseguiti attraverso il metodo \"man in the middle\". Il sistema \u00e8 implementato su connessioni digitali (DVI e HDMI) che solitamente trasportano audio/video in alta definizione protetto da copyright. Il sistema codifica i flussi audio e video che vengono trasferiti da un dispositivo a un altro (solitamente un decoder, un lettore Blu-ray o un lettore HD DVD verso un televisore HD oppure Full HD), impedendo che durante il tragitto un malintenzionato possa copiarli e salvarli su un dispositivo di memoria senza il permesso del detentore del copyright.\nSpecifiche.\nAl fine di impedire un accesso non autorizzato e non controllato ai dati protetti, il sistema implementa i seguenti metodi:\nOgni dispositivo HDCP ha a disposizione un unico set di 40 chiavi crittografiche, ciascuna lunga 56 bit. Le chiavi sono confidenziali, e l'incapacit\u00e0 di tenerle segrete pu\u00f2 essere vista come una violazione del contratto di licenza che un produttore deve firmare per utilizzare il sistema HDCP.\nLa crittografia \u00e8 eseguita direttamente sul flusso dei dati. Ogni pixel viene crittografato mediante l'applicazione di un XOR con un numero a 24 bit prodotto da un algoritmo. Le specifiche HDCP garantiscono il costante aggiornamento delle chiavi dopo ogni fotogramma.\nSe un particolare set di chiavi \u00e8 compromesso, viene inserito in una lista nera che viene trasmessa al dispositivo che invia i dati (decoder o lettore), il quale si rifiuter\u00e0 di trasmettere i contenuti protetti al dispositivo in ricezione (televisore) che utilizza quelle chiavi.\nHDCP Crackato.\nNel 2001 Niels Ferguson, crittografo olandese, disse di aver calcolato la \"master key\" del sistema, quella cio\u00e8 in grado di generare tutte le altre chiavi private, ma non l'avrebbe divulgata per paura delle conseguenze legali. Nel settembre 2010 un utente anonimo ha pubblicato sul sito pastebin.com una chiave ritenuta essere proprio la \"master key\". La notizia ha ottenuto credibilit\u00e0 in seguito a una conferma fatta da Tom Waldrop, portavoce della stessa Intel. La conseguenza ritenuta pi\u00f9 probabile \u00e8 che i produttori hardware potranno integrare tale chiave nei chip e commercializzare apparecchi senza pagare royalty.\nA dicembre 2015 viene confermata l'ipotesi che anche la versione 2.2 sia stata craccata giacch\u00e9 gi\u00e0 da agosto circolavano versione 4k di episodi di serie televisive statunitensi da quanto riferisce il sito TorrentFreak."}
{"id": "544379", "revid": "770813", "url": "https://it.wikipedia.org/wiki?curid=544379", "title": "Bell AH-1 Cobra", "text": "Il Bell AH-1 Cobra (denominazione del costruttore Model 209) \u00e8 un elicottero d'attacco a turbina con rotore a due pale, progettato e costruito negli Stati Uniti d'America dalla Bell Helicopter (ora Bell Helicopter Textron) a partire dagli anni sessanta. Ha in comune il motore, la trasmissione e il rotore con il precedente UH-1 \"Huey\", tanto da essere a volte chiamato \"Hueycobra\".\nL'AH-1 \u00e8 stato il componente principale della flotta di elicotteri d'attacco dell'U.S. Army, fino a quando l'esercito statunitense non lo ha sostituito con l'AH-64 Apache. Versioni aggiornate continuano a essere impiegate da altri utilizzatori e le successive versioni bimotore sono ancora in servizio con il corpo dei Marines, per i quali costituiscono il principale modello di elicottero d'attacco.\nStoria.\nOrigini del requisito.\nLa storia dello sviluppo del Bell AH-1 \u00e8 strettamente connessa con quella del Bell UH-1, il primo elicottero moderno di successo, introdotto nel 1962 nella guerra in Vietnam e impiegato fino a farne una icona del conflitto. L'UH-1 di fatto rese possibile la dottrina di impiego della \"cavalleria dell'aria\", teorizzata per la prima volta durante quel conflitto. La dottrina militare americana in quel teatro di operazioni ipotizzava l'impiego di forze estremamente mobili che potessero essere rapidamente dispiegate in tutto il Vietnam. L'esperienza maturata anche durante la precedente guerra di Corea port\u00f2 a teorizzare che non ci sarebbero state lunghe battaglie per il mantenimento di posizioni, ma, invece, truppe trasportate da flotte di UH-1 Huey avrebbero avuto modo di spostarsi lungo tutto il teatro di guerra, ingaggiando il combattimento in tempi e luoghi di propria scelta. La massiccia espansione della presenza militare americana in Vietnam apr\u00ec una nuova era alla guerra aerea. Il fulcro della tattica dell'esercito americano divent\u00f2 l'impiego degli elicotteri e la protezione di questi mezzi divent\u00f2 un argomento vitale. Divenne infatti ben presto evidente che elicotteri da trasporto disarmati erano vulnerabili contro il fuoco da terra delle truppe Vi\u1ec7t C\u00f4ng e Nord vietnamite, in particolare nelle fasi in cui gli elicotteri si abbassavano nelle zone di atterraggio per consentire lo sbarco. Senza il supporto di artiglieria o di forze di terra, l'unico modo per rendere sicura una zona di atterraggio sarebbe stato intervenendo dall'aria, preferibilmente con un mezzo aereo in grado anche di ricoprire il ruolo di scorta degli elicotteri durante il volo di trasferimento e con la capacit\u00e0, nello stesso tempo, di orbitare sulla zona di atterraggio a protezione ed in funzione dell'evolversi della battaglia. Gi\u00e0 nel corso del conflitto in Vietnam, man mano che venivano consegnate versioni successive e potenziate degli Huey (UH-1D e UH-1H), gli elicotteri di versioni precedenti venivano trasformati in \"cannoniere volanti\" armate con mitragliatrici e razzi per l'impiego come scorta armata. Il successo di queste versioni prepar\u00f2 la strada per l'acquisizione di elicotteri progettati appositamente per questo ruolo.\nI predecessori.\nLa Bell aveva cominciato a esplorare la fattibilit\u00e0 di un progetto di elicottero armato sin dai tardi anni cinquanta. L'azienda autofinanzi\u00f2 gli studi e i primi risultati si concretizzarono nel 1958 in un modello denominato D-245 rimasto allo stadio di \"mock-up\". Nel giugno 1962 venne realizzato il dimostratore D-255 soprannominato \"Iroquois Warrior\" che venne presentato ai funzionari dell'esercito USA nella speranza di farsi finanziare sviluppi successivi. Il modello presentato era basato sui componenti dinamici dell'UH-1B che venivano installati su una fusoliera biposto in tandem.\nL'armamento era costituito da un lanciagranate sul naso e un pod ventrale con un cannone da 20\u00a0mm. Sui lati erano presenti due alette per i lanciatori di razzi o missili Nord SS-10 per impiego contro bersagli corazzati.\nL'U.S.Army manifest\u00f2 interesse per la proposta e firm\u00f2 con la Bell un contratto di sviluppo nel dicembre 1962. La Bell modific\u00f2 un Model 47, ottenendo il \"Model 207 Sioux Scout\" che vol\u00f2 la prima volta nel luglio 1963. Il Sioux Scout aveva tutte le caratteristiche chiave di un moderno elicottero d'attacco, ovvero i posti di pilotaggio in tandem, le alette esterne per i lanciatori e una torretta sotto il naso. L'esercito statunitense sottopose a valutazioni il Sioux Scout all'inizio del 1964, ma concluse che il modello era troppo piccolo, depotenziato, poco funzionale e protetto per avere un utilizzo pratico.\nIl requisito AAFSS.\nLa soluzione dell'U.S.Army per il superamento delle limitazioni del Sioux Scout fu l'emissione di un requisito esteso a tutti i costruttori di elicotteri per un \"Advanced Aerial Fire Support System\" (AAFSS). Il requisito AAFSS avrebbe portato alla impostazione del Lockheed AH-56 Cheyenne \u2013 un elicottero che si sarebbe rivelato troppo ambizioso, complesso e costoso e che fu cancellato definitivamente alcuni anni pi\u00f9 tardi, nel 1972. Il programma Cheyenne contribu\u00ec alla messa a punto di nuove tecnologie per gli elicotteri da attacco e dimostr\u00f2 di essere in grado di produrre alcuni risultati prestazionali di rilievo, ma non fu mai in grado di accreditarsi come un progetto funzionale. Serv\u00ec per\u00f2 per sottolineare un'importante regola negli elicotteri da combattimento: la sopravvivenza sarebbe stata assicurata da una giusta combinazione di velocit\u00e0, agilit\u00e0 e armamento.\nIl Model 209 e la soluzione \"a interim\".\nLa Bell non fu invitata a partecipare al programma AAFSS e, malgrado l'impegno dell'esercito in quel programma, continu\u00f2 autonomamente con la propria idea di sviluppo di un elicottero da combattimento pi\u00f9 leggero e piccolo di quello di quel requisito. Nel gennaio 1965 la societ\u00e0 decise di investire un milione di dollari per sviluppare autonomamente il proprio progetto.\nLa Bell realizz\u00f2 quindi il \"Model 209\" riprendendo largamente i concetti delineati con il \"mock-up\" \"Iroquois Warrior\".. Per la realizzazione, si utilizz\u00f2 l'affidabile trasmissione e il sistema rotore \"540\" dell'UH-1C, il motore a turbina T53 dell'UH-1, pi\u00f9 un sistema di autopilota \"Stability Control Augmentation System\" (SCAS).\nNello stesso tempo, l'evoluzione del conflitto nel Vietnam influiva in favore della rapida adozione di un elicottero armato, in conseguenza dell'aumentare degli attacchi alle truppe americane, che sarebbero arrivate a 50\u00a0000 effettivi per la fine del 1965.\nIl 1965 era anche l'anno stabilito per la scelta del progetto a cui affidare il programma AAFSS, ma a causa di difficolt\u00e0 tecniche e politiche la definizione del programma era bloccata. L'U.S. Army necessitava di una soluzione a \"interim\" per un elicottero armato e chiese a cinque costruttori di proporre una soluzione rapida. Le proposte furono versioni armate dei Boeing Vertol ACH-47A, Kaman HH-2C Tomahawk, Piasecki Piasecki 16H Pathfinder, Sikorsky S-61 e il Bell 209.\nIl 3 settembre 1965 la Bell present\u00f2 ufficialmente il suo prototipo e quattro giorni pi\u00f9 tardi, effettu\u00f2 il primo volo a solo otto mesi di distanza dall'inizio dello sviluppo. Nell'aprile 1966, il Model 209 risult\u00f2 vincitore rispetto agli elicotteri concorrenti per la soluzione \"ad interim\" e l'esercito americano firm\u00f2 il primo contratto di produzione per 110 esemplari.\nIl dimostratore Bell 209 fu utilizzato per i successivi sei anni per le prove sui sistemi di armamento e sugli altri equipaggiamenti. Fu aggiornato per allinearsi allo standard AH-1 di produzione nei primi anni settanta. Il dimostratore \u00e8 stato in seguito consegnato al General George Patton Museum a Fort Knox e riconvertito approssimativamente nella sua configurazione originale.\nL'avvio della produzione.\nIl progetto del Bell 209 fu modificato prima di entrare in produzione di serie. Il carrello a pattino retrattile fu sostituito con uno pi\u00f9 semplice e fisso. Venne adottato un rotore a pale pi\u00f9 ampie e i modelli in produzione avevano un tettuccio in plexiglas al posto di quello corazzato del 209, che risult\u00f2 pesante al punto da limitare le prestazioni.\nImpiego operativo con gli Stati Uniti nel Vietnam.\nIl primo \"AH-1G HueyCobra\" venne consegnato nel giugno 1967. Originariamente designato UH-1H, adott\u00f2 subito la lettera \"A\" per \"da attacco\" e quando una versione migliorata dell'UH-1D venne chiamata UH-1H, lo HueyCobra divenne l'AH-1G. L'AH-1 venne inizialmente considerato una variante della linea H-1 e, per questo motivo, venne utilizzata la lettera G per la prima variante.\nLa Bell costru\u00ec 1\u00a0116 AH-1G per l'esercito americano tra il 1967 e il 1973. I Cobra accumularono oltre un milione di ore di volo operativo in Vietnam.\nGli AH-1 Cobra vennero impiegati durante l'offensiva del T\u00eat del 1968 e fino alla fine della guerra del Vietnam per fornire supporto di fuoco alle forze terrestri, servizio di scorta e altri ruoli, incluso quello di equipaggiare due battaglioni di \"artiglieria aerea con razzi\" - \"aerial rocket artillery\" (ARA) inquadrati nelle divisioni aeromobili. I Cobra formavano anche dei gruppi detti \"hunter killer\" in coppia con gli elicotteri da avvistamento OH-6A. Un OH-6 volava basso e lento per individuare le forze nemiche: se l'OH-6 attirava il fuoco, interveniva il Cobra colpendo la postazione nemica che si scopriva. Il Cobra era comunque vulnerabile al fuoco di terra e ai vari MANPADS di fabbricazione sovietica, infatti furono persi 277 Cobra nell conflitto.\nImpiego in Israele.\nSin da met\u00e0 degli anni settanta il Libano rappresentava il fronte pi\u00f9 attivo per Israele. Le caratteristiche uniche dei Cobra unite alla dotazione di armamenti di precisione, rendevano questi elicotteri ottimali per il teatro di operazioni libanese e la IAF li acquis\u00ec e cominci\u00f2 ad utilizzarli con regolarit\u00e0 per oltre 20 anni. Il primo attacco con i Cobra ebbe luogo il 9 maggio 1979 vicino a Tiro. Al tramonto, due AH-1 attraversarono il confine sul Mediterraneo e lanciarono due missili ognuno colpendo gli obiettivi assegnati. I Cobra sono stati utilizzati intensivamente dalla Israeli Air Force nella guerra del Libano del 1982 per distruggere i corazzati e le fortificazioni Siriane. Gli AH-1 distrussero dozzine di mezzi corazzati, compresi alcuni moderni carri armati T-72 di produzione sovietica. I Cobra sono stati molto attivi nelle maggiori operazioni contro Hizbullah, quali l'operazione \"Accountability\" e \"Grapes of Wrath\".\nTuttora la Heyl Ha'Avir utilizza i Cobra, rinominati \"Tzefa\" (\u05e6\u05e4\u05e2), ebraico per vipera, riscuotendo apprezzamenti positivi da parte degli stati maggiori.\nPakistan.\nL'Esercito pakistano ha anche utilizzato l'AH-1 come principale elicottero armato durante la met\u00e0 degli anni settanta, nel corso delle rivolte tribali nella provincia del Belucistan. Le recenti insurrezioni nelle regioni del Waziristan hanno visto AH-1 pakistani impiegati contro i combattenti Talebani e di Al Qaeda e le trib\u00f9 loro alleate, cos\u00ec come negli scontri susseguenti alle insurrezioni in Baluch sollevate dai armati delle etnie Bugti e Marri comandate da Nawab Akbar Khan Bugti, leader del Balochistan Liberation Army, dalla prima met\u00e0 degli anni 2000.\nCessazione dell'impiego con l'U.S.Army.\nGli Huey Cobra furono acquisiti anche dall'United States Marine Corps che li utilizz\u00f2 nelle operazioni durante l'invasione di Grenada nel 1983. Durante la guerra del golfo del 1990-91, i Cobra e i SeaCobra vennero utilizzati in ruoli di supporto. I Marines impiegarono 91 SeaCobras e l'esercito 140 Cobra. Tre AH-1 vennero persi in incidenti durante i combattimenti e dopo il cessate il fuoco. I Cobra statunitensi sono stati impiegati in operazioni per tutti gli anni novanta e alcuni continuano a operare con le forze armate americane, per esempio con i Marines durante la guerra in Iraq.\nLo U.S.Army dismise gli AH-1 nel corso degli anni novanta e ritir\u00f2 l'AH-1 dal servizio attivo nel marzo del 1999 lasciandolo solo in organico alla riserva. Successivamente l'esercito statunitense ritir\u00f2 l'AH-1 dalla riserva nel settembre 2001. Gli AH-1 radiati sono stati ceduti ad altre nazioni o al Servizio forestale degli Stati Uniti.\nImpiego nella lotta aerea antincendio.\nNel 2003, il Servizio forestale degli Stati Uniti acquis\u00ec 25 AH-1F radiati dall'U.S. Army. Gli elicotteri sono stati ridesignati come Bell 209 e sono in corso di conversione alla versione \"Firewatch Cobra\" con sensori agli infrarossi e a intensificazione luminosa per il controllo della situazione in tempo reale durante la lotta aerea antincendio. Il dipartimento alle foreste della Florida ha anche acquisito 3 AH-1P dall'U.S. Army. Questi modelli sono chiamati Bell 209 \"Firesnakes\" e sono equipaggiati con un sistema in grado di lanciare acqua o liquido ritardante.\nUtilizzatori.\n\"per gli operatori delle versioni bimotore AH-1J, AH-1T, AH-1W, AH-1Z e altre vedi Bell AH-1 SuperCobra\""}
{"id": "544385", "revid": "729019", "url": "https://it.wikipedia.org/wiki?curid=544385", "title": "AgustaWestland AW129", "text": " \nL'AgustaWestland AW129 (in precedenza Agusta A129) \u00e8 un elicottero d'attacco leggero prodotto in Italia da Leonardo (in precedenza dall'AgustaWestland, confluita nella nuova Finmeccanica, rinominata Leonardo dal 2017). \u00c8 stato il primo elicottero da attacco ad essere progettato e costruito in Europa Occidentale. Attualmente \u00e8 in corso di progettazione il sostituto Leonardo AW249.\nIl nome \"Mangusta\" fu una trovata commerciale per suggerire la capacit\u00e0 di battere il \"Cobra\", nome sia dell'animale sia del Bell AH-1, elicottero concorrente dell'A129 nel momento in cui quest'ultimo fu sviluppato, pur con vent'anni di ritardo. La prima unit\u00e0 militare italiana ad avere in dotazione questo elicottero \u00e8 stato il 5\u00ba Reggimento ALE \"Rigel\", all\u2019epoca inquadrato nel 5\u00ba Corpo d\u2019armata.\nStoria.\nSviluppo.\nIl progetto venne avviato nel 1978 e l'A129 Mangusta (\"Mongoose\" per i mercati internazionali) dest\u00f2 molta impressione quando il primo dei cinque prototipi effettu\u00f2 il primo volo l'11 settembre 1983 e il primo volo ufficiale il 15 settembre del 1983. Il quinto prototipo effettu\u00f2 il primo volo nel marzo 1986. Si trattava di una evoluzione del concetto del Bell AH-1 Cobra, che utilizzava la configurazione biposto in tandem, ovvero con pilota e copilota/mitragliere/cannoniere allineati e non affiancati.\nA differenza del Cobra, monomotore, bipala, il progetto, derivato da quello dell'Agusta A109, risultava migliorato, in quanto basato su una configurazione con due motori e rotore quadripala. In seguito ad una esigenza della NATO, che assegnava all'epoca all'Esercito Italiano durante la guerra fredda un ruolo di contenimento delle forze corazzate del Patto di Varsavia, venne sviluppato inizialmente come elicottero anticarro ed armato con missili filoguidati BGM-71 TOW, razzi da 81 mm e con le potenzialit\u00e0 di integrare il missile Hellfire. Sin dalla prima versione, l'A129 era equipaggiato con sistemi autonomi di navigazione e di visione notturna, in grado di fornire la piena capacit\u00e0 di combattimento notturno ed ognitempo.\nIn Europa, nessun'altra nazione aveva sviluppato un elicottero d'attacco, bench\u00e9 quasi tutte le principali forze armate avessero una numerosa linea di macchine \"tuttofare\" armate con missili anticarro. Nella versione originale, il Mangusta \u00e8 entrato in servizio con l'Esercito Italiano nei primi anni novanta ed ha avuto il suo battesimo del fuoco in Somalia durante l'operazione Restore Hope (1992-1994), compreso il lancio di un missile contro un mezzo italiano sottratto dai somali nello scontro del checkpoint PASTA il 2 luglio 1993. Sempre nella versione anticarro, ma armato anche di mitragliatrici da 12,7\u00a0mm installate in appositi \"pod\" subalari, ha partecipato alle operazioni in Angola, Albania nel 1997, nella Repubblica di Macedonia ed in Kosovo (1998-2000).\nL'A129 inizialmente non \u00e8 riuscito a conquistare il mercato internazionale. La prima opportunit\u00e0 di successo per l'esportazione si present\u00f2 in occasione del programma europeo \"Tonal\" per un elicottero da combattimento basato sul \"Mangusta\". Nel 1986, i governi del Regno Unito, Italia, Paesi Bassi e Spagna firmarono un protocollo di intesa per esplorare la possibilit\u00e0 di costruire una versione potenziata dell'A129, chiamata \"Joint European Helicopter Tonal\" (la designazione \"Tonal\" era derivata dal nome di un dio Azteco). Il Tonal avrebbe avuto motori pi\u00f9 potenti, un nuovo rotore, carrello retrattile, sensori potenziati ed armamento pi\u00f9 pesante.\nIl progetto collass\u00f2 nel 1990 quando Regno Unito ed Olanda decisero di acquisire l'AH-64 Apache, in sostituzione. Dopo questo precedente, quasi tutti i paesi europei acquistarono l'Apache (come la Grecia), o attesero lo sviluppo dell'Eurocopter Tiger (Spagna, Francia e Germania). L'Esercito Italiano ridusse l'ordine a 45 esemplari rispetto all'opzione iniziale di 60. La polemica per la comparazione tra modelli prodotti dalle varie aziende fu ulteriormente alimentata nei primi anni novanta, dalla comparsa del dimostratore tecnologico Agusta A 129 International che effettu\u00f2 il primo volo nel 1992 nell'ambito della partecipazione alla competizione per la fornitura di elicotteri di attacco per la Turchia, dove l'Apache era stato scartato nelle fasi iniziali.\nCon questo modello Agusta effettivamente volante e pronto per la messa in produzione gi\u00e0 nel 1992, la competizione si fece accesa sui mercati internazionali e mai dall'esito scontato. Infatti, il dimostratore \"International\", avendo integrato nella sua suite di armamento il missile AGM-114 Hellfire e il cannone installato nel naso, recuper\u00f2 l'apparente gap anche su questo fronte tra A129 e Apache. Negli anni successivi, si \u00e8 poi verificata la decisione dell'Esercito Italiano di non dotarsi del sistema d'arma Hellfire, all'epoca considerato una pecca del Mangusta originale. Infatti, \u00e8 venuto solo di recente alla luce (ai non addetti ai lavori), nel corso dell'esercitazione \"Victory Strike\" avvenuta in Polonia del 2000, che il lancio di missili Hellfire da elicottero causa gravi danni alla struttura del velivolo lanciatore, tanto da essere designati con terminologia \"U\"SA CC-N, emergency combat use only\". Addirittura la \"System Safety Risk Assessment\"\" (SSRA) ha assegnato la categoria di rischio I-A (Catastrophic Probable) all'ipotesi di lancio di questi missili da posizioni differenti dalla numero 4 del lanciatore esterno.\nGli anni novanta videro comunque il testa a testa fra i vari produttori di elicotteri di attacco nelle competizioni per l'aggiudicazione delle commesse militari, ma, nello stesso tempo, convinsero l'Esercito Italiano, reduce dalla esperienza del 1993 in Somalia, a passare dall'A129 basico all'A129 CBT, accettando alcune delle migliorie avioniche e di armamento del dimostratore \"A-129 International\". Resta il fatto che l'A129 usc\u00ec sconfitto dalla gara indetta per l'aggiudicazione della fornitura di elicotteri di attacco alle forze di difesa australiane (ADF), vinta dall'Eurocopter Tiger, con inizio delle consegne nel 2004. Un ruolo importante per influenzare la scelta in questo contesto fu rivestito dalle piccole dimensioni del velivolo italiano che vennero considerate limitative delle possibilit\u00e0 di sviluppo, carico e autonomia. L'Esercito Italiano ordin\u00f2 15 esemplari di A129 in versione multiruolo CBT (Combat), il primo dei quali fu consegnato nell'ottobre 2002. Nel gennaio 2002 \u00e8 stato firmato un contratto per l'aggiornamento alla versione CBT di tutti i primi 45 Mangusta in servizio con l'Esercito Italiano. Le principali modifiche riguardano l'adozione di un cannone M197 da 20\u00a0mm a tre canne rotanti tipo Gatling installato in una torretta sotto il muso, la sostituzione del rotore quadripala con uno a cinque pale, la possibilit\u00e0 di impiegare razzi da 70\u00a0mm (oltre a quelli da 81), migliorie all'avionica ed ai sistemi di volo/navigazione notturna, l'integrazione di lanciatori per missili antiaerei FIM-92 Stinger o Mistral ed una nuova colorazione con insegne a bassa visibilit\u00e0. In questa configurazione, l'elicottero pu\u00f2 essere utilizzato come anticarro, ricognizione armata (\"Scout\" secondo la definizione dell'Esercito Italiano), attacco al suolo, scorta, supporto di fuoco e antiaereo.\nImpiego operativo.\nItalia.\nIn Italia, il Mangusta viene designato dall'Esercito EES (o EES1), contrazione di \"Elicottero da Esplorazione e Scorta\", ed equipaggia i seguenti reggimenti:\nEntrambi i reggimenti sono inquadrati nella Brigata aeromobile \"Friuli\".\nCinque A129 sono stati schierati in Iraq e a Herat, in Afghanistan, prima del ritiro delle truppe italiane.\nTurchia.\nIl 30 marzo 2007 la Turchia ha decretato il Mangusta vincitore della gara per la fornitura della licenza di produzione di 51 macchine (di cui 20 in opzione), per il requisito di un elicottero d'attacco per il loro esercito.\nIl nuovo nome AW129.\nDa luglio 2007 AgustaWestland, casa costruttrice dell'elicottero, lo ha ridenominato AgustaWestland AW129. Infatti, la joint venture fra Agusta e Westland Aircraft \u00e8 ora controllata al 100% dalla societ\u00e0 Finmeccanica, la quale sta applicando una nuova politica commerciale."}
{"id": "544387", "revid": "770813", "url": "https://it.wikipedia.org/wiki?curid=544387", "title": "NHIndustries NH90", "text": "L'NHI NH90 (NATO Helicopter per gli anni novanta) \u00e8 un elicottero multiruolo biturbina medio pesante con rotore a quattro pale, sviluppato a partire dagli anni novanta dal consorzio internazionale NHIndustries, costituito da Leonardo (nuovo nome di Finmeccanica assunto dal 2017, in precedenza dall'AgustaWestland, confluita in Leonardo-Finmeccanica nel 2016), la franco-tedesca Eurocopter e l'olandese Stork Fokker Aerospace.\nL'NH90 \u00e8 il primo elicottero al mondo completamente \"fly-by-wire\" e viene realizzato utilizzando estesamente i materiali compositi. Impiegato a partire dal 2007 dalle Forze armate tedesche (Bundeswehr) e dal 2008 dall'Esercito Italiano, \u00e8 stato ordinato dalle forze armate di molti paesi nel mondo.\nLa denominazione utilizzata dal Ministero della difesa italiano \u00e8 UH-90A per la versione terrestre (TTH), e SH-90A per la versione navale (NFH). Tale sigla fa riferimento alla denominazione \"Sea Helicopter\"; gli aeromobili SH90 della Marina Militare sono dislocati presso la stazione elicotteri di Sarzana-Luni e la stazione aeromobili Taranto-Grottaglie, nella versione \"NFH\".\nStoria.\nIl programma NH90 nasce formalmente il 1\u00ba settembre 1992, data della firma del contratto di progetto e sviluppo dell'elicottero tra l'agenzia NATO NAHEMA (\"NATO Helicopter Management Agency\") e il consorzio industriale NHIndustries. NAHEMA riunisce i rappresentanti delle forze armate delle quattro nazioni inizialmente interessate all'elicottero: Germania, Italia, Francia e Paesi Bassi. NHIndustries \u00e8 il consorzio industriale incaricato di seguire il programma e costituito dai principali costruttori di elicotteri delle nazioni acquirenti. Le quote del consorzio sono suddivise per il 32,00 % alla AgustaWestland, per il 62,50 % all'Eurocopter e per il 5,50 % alla Stork Fokker Aerospace. La produzione era prevista originariamente presso 3 linee di assemblaggio principali; Tessera - Venezia in Italia per AgustaWestland, Marignane in Francia e Donauw\u00f6rth in Germania per Eurocopter.\nL'attivit\u00e0 di progetto inizi\u00f2 nel 1993, e il primo prototipo, il PT1, realizz\u00f2 il primo volo il 18 dicembre 1995. Un secondo prototipo, il PT2, effettu\u00f2 il primo volo il 19 marzo 1997 e il terzo prototipo, il PT3, il 27 novembre 1998.\nL'NH90 \u00e8 stato impostato con due varianti principali: una per trasporto tattico nota come TTH (\"Tactical Transport Helicopter\") e l'altra per impiego navale definita NFH (\"NATO Frigate Helicopter\"). Nel tempo sono nate altre varianti specifiche personalizzate sulle richieste dei vari clienti internazionali.\nIl programma inizialmente and\u00f2 incontro a difficolt\u00e0 per mancanza di fondi nei primi anni novanta, ma il 30 giugno 2000 le nazioni coinvolte siglarono un grosso ordinativo per 298 elicotteri, subito seguiti da una serie di altre richieste dall'Europa, dall'Asia e dall'Australia.\nIl prezzo unitario stimato dalla Francia nel 2001 oscillava tra i 19 milioni di Euro per il TTH e i 30 milioni di Euro per gli NFH.\nL'Italia per i suoi 116 + 1 (in opzione) NH90 ha firmato un contratto da 3,2 miliardi di euro valido dal 2000 al 2018.\nIl 21 giugno 2001 anche il Portogallo si un\u00ec all'agenzia NAHEMA ordinando 10 elicotteri per le proprie forze armate. Con l'ingresso di questo quinto partner, le partecipazioni furono ridistribuite in 30.85% Eurocopter, 31.6% AgustaWestland, 30.85% Eurocopter Deutschland, 5.5% Stork Fokker e 1.2% Portogallo.\nSempre nel 2001, tre nazioni scandinave firmarono ordini per proprie varianti. La Svezia ha ordinato 18 elicotteri (pi\u00f9 sette in opzione), la Finlandia 20 e la Norvegia 24. A seguito di questi contratti, \u00e8 stata avviata una linea di assemblaggio finale specifica presso la societ\u00e0 Patria in Finlandia.\nIl 29 agosto 2003, la Grecia ha a sua volta ordinato 20 NH90 con una opzione per altri 14.\nNel 2005, l'Australia si \u00e8 aggiunta ai clienti, con una richiesta iniziale di 12 elicotteri per rimpiazzare gli UH-1 Iroquois. Il numero fu rivisto in aumento nel 2006, quando l'Australian Defence Force annunci\u00f2 il suo piano di sostituire la sua flotta di UH-60 Black Hawk e SH-3 Sea King con almeno 34 NH90 addizionali, portando l'ordine totale a 46, di cui 4 costruiti in Europa e 42 prodotti localmente presso la Australian Aerospace (una sussidiaria della Eurocopter) con sede Brisbane. L'NH90 in servizio con le forze armate australiane verr\u00e0 denominato MRH 90, (\"Multi Role Helicopter\").\nNello stesso mese, si \u00e8 aggiunta la Nuova Zelanda con un contratto per 8 elicotteri (pi\u00f9 uno da utilizzare come ricambi) per rimpiazzare la propria flotta di UH-1 Iroquois in dotazione alla Royal New Zealand Air Force.\nIl 20 giugno 2007, nel corso del Salone internazionale dell'aeronautica e dello spazio di Parigi-Le Bourget 2007, il Belgio ha ordinato 10 NH90 (4 nella variante NFH e 4 in quella TTH, pi\u00f9 2 opzioni) diventando la sesta nazione a fare parte della NAHEMA. Lo stesso giorno, l'Esercito tedesco e la Luftwaffe hanno emesso un ordine per 42 ulteriori NH90.\nIl programma \u00e8 stato afflitto da ritardi a causa della complessa procedura di omologazione. Il primo elicottero di produzione (c/n 1002 CSX81517) vola il 15 settembre 2004 a Vergiate, Italia, e i primi NH90 sono stati consegnati verso la fine del 2007 alla Bundeswehr, la Svezia ha ricevuto il primo NH90 il 20 giugno 2007, seguita dall'Australia il 18 dicembre mentre l'Aviazione dell'Esercito italiana ha ricevuto il suo primo NH90 il 21 dicembre 2007.\nLa certificazione di tipo della versione finlandese \u00e8 stata approvata il 19 febbraio 2008.\nIl 1\u00ba giugno 2008, un NH90 dell'aviazione dell'esercito italiana si \u00e8 schiantato sul lago di Bracciano durante una esibizione acrobatica, uccidendo il pilota; salvi gli altri due occupanti.\nIl 6 settembre 2010 un importante evento ha contraddistinto la storia di questo programma: per la prima volta un'organizzazione di certificazione militare (JMAAN, Joint Military Airworthiness Authorities) ha concesso ad un'industria una M-DOA (Military Design Organization Approval).\nVersioni.\nNFH: NATO Frigate Helicopter.\nIl ruolo primario dell'NFH \u00e8 quello di elicottero imbarcato per la lotta antisommergibile (in inglese \"Anti-Submarine Warfare\" o ASW) e contro le unit\u00e0 navali di superficie (in inglese \"Anti-Surface unit Warfare\", ASuW). La versione \u00e8 stata progettata per essere in grado di operare in ogni condizione di luce e meteorologica, utilizzando come basi di decollo e atterraggio navi in ogni condizione di movimento. Questa versione \u00e8 dotata di un radar di scoperta alloggiato in un radome presente sotto la fusoliera all'altezza della cabina di pilotaggio, nonch\u00e9 di un sonar filabile a mare e di un lanciatore di boe sonore (acoustic buoy) per l'individuazione dei sommergibili. Per impegnare queste unit\u00e0 sottomarine, \u00e8 previsto l'impiego di due siluri, mentre per la lotta alle unit\u00e0 di superficie possono essere impiegati missili antinave.\nRuoli aggiuntivi sono il supporto aereo, il rifornimento verticale (HIFR), la ricerca e salvataggio e il trasporto truppe.\nTTH: Tactical Transport Helicopter.\nLa versione TTH \u00e8 ideata con il compito primario di trasportare 20 soldati equipaggiati o circa 2500\u00a0kg di materiale, per la cui movimentazione pu\u00f2 utilmente fare uso di una rampa posteriore.\nL'NH90 TTH pu\u00f2 validamente essere impiegato anche per operazioni di ricerca e salvataggio o di soccorso medico, per il quale pu\u00f2 essere allestito con 12 barelle (ruolo MEDEVAC/CASEVAC). Altri ruoli includono le operazioni speciali, la guerra elettronica, l'impiego come postazione di comando o il lancio di truppe elitrasportate, il trasporto VIP e l'addestramento.\nLe versioni svedese e finlandese utilizzano la abbreviazione TTT (\"Tactical Troop Transport\")."}
{"id": "544389", "revid": "125396171", "url": "https://it.wikipedia.org/wiki?curid=544389", "title": "AgustaWestland AW101", "text": "LAgustaWestland AW101 \u00e8 un elicottero multiruolo medio da 15 tonnellate, utilizzato in ambito militare e civile, propulso da tre turbine. \u00c8 stato sviluppato grazie ad un'associazione d'imprese tra l'italiana Agusta e la britannica Westland Aircraft per soddisfare il requisito di un elicottero multiruolo per impiego navale. Successivamente le due aziende si fusero nella societ\u00e0 AgustaWestland, il cui pacchetto azionario venne poi rilevato interamente da parte di Finmeccanica. Dal 1\u00ba gennaio 2016 le attivit\u00e0 di AgustaWestland sono confluite nel settore elicotteri di Finmeccanica, rinominata, dal 2017, Leonardo divisione elicotteri. Alcuni operatori, tra cui le forze armate di Regno Unito, Danimarca, Norvegia e Portogallo, utilizzano il nome Merlin per i loro AW101 in servizio. L'elicottero viene prodotto presso gli stabilimenti di Yeovil in Inghilterra, di Vergiate e Brindisi in Italia. Sono stati assemblati su licenza alcuni esemplari anche in Giappone e negli Stati Uniti d'America.\nPrima del 2007, l'elicottero \u00e8 stato commercializzato con il nome EH101. Il nome originale doveva essere \"EHI 01,\" ma un errore di trascrizione su una nota scritta a mano port\u00f2 al cambiamento in \"EH101\" e la designazione rimase. Nel 2000, a seguito della fusione tra Agusta e Westland Helicopters, il modello venne designato come AW101. L'AW101 effettu\u00f2 il primo volo nel 1987 ed entr\u00f2 in servizio nel 1999. Dall'inizio dell'introduzione in attivit\u00e0, l'AW101 ha sostituito molti precedenti modelli di elicottero, quali il Sea King, nel ruolo di elicottero da trasporto medio, lotta antisommergibile ed elicottero imbarcato.\nLa Royal Canadian Air Force (RCAF) impiega una variante dell'AW101, designata CH-149 Cormorant, per il ruolo di ricerca e soccorso in mare. Un'altra variante, designata VH-71 Kestrel, fu realizzata per venire impiegata come elicottero per il trasporto del presidente degli Stati Uniti; ma in seguito il programma \u00e8 stato cancellato. Operatori civili utilizzano AW101 per il trasporto passeggeri e VIP. L'elicottero \u00e8 stato impiegato in teatri di combattimento a supporto di forze di coalizione nelle guerre in Iraq ed in Afghanistan.\nStoria.\nNella primavera 1977, il Ministero della difesa britannico emise un requisito per un elicottero antisommergibile per sostituire i Westland \"Sea King\" della Royal Navy. La Westland propose in risposta con un progetto indicato come \"WG.34\" che fu approvato dai militari per il successivo sviluppo. Nel frattempo, anche la Marina Militare era alla ricerca di un sostituto per i suoi \"Sea King\" prodotti su licenza dalla Agusta, il che port\u00f2 quest'ultima a intavolare delle discussioni con la Westland per un possibile sviluppo comune. Tra le due societ\u00e0 venne finalizzato un accordo che port\u00f2 nel novembre 1979 alla creazione di una nuova societ\u00e0 dal nome EH Industries Limited (\"EHI\"), con sede a Londra e attivata nel giugno dell'anno successivo per seguire il progetto. Man mano che gli studi progredivano, la EHI si rese conto del mercato potenziale per elicotteri con le stesse caratteristiche di quelli richiesti dalle marine militari britannica e italiana.\nIl 12 giugno 1981, il Regno Unito conferm\u00f2 la sua partecipazione al programma, finanziando un budget iniziale di 20 milioni di sterline per lo sviluppo di 9 esemplari di preserie. Al Salone internazionale dell'aeronautica e dello spazio di Parigi-Le Bourget del 1985, la Agusta espose un mock-up di una versione multiruolo del nuovo elicottero, preliminare rispetto alle versioni personalizzate. Dopo un lungo periodo di sviluppo, il primo prototipo vol\u00f2 il 9 ottobre 1987.\nNel corso dello sviluppo, \u00e8 stata messa a punto una versione civile dal nome \"Heliliner\".\nL'EHI ha cambiato nome nel gennaio 2004 in AgustaWestland International Limited come effetto della fusione tra le due aziende aeronautiche. Di conseguenza nel 2007 l'EH101 \u00e8 stato rinominato \"AW101\".\nNel 2005, il Dipartimento della Difesa degli Stati Uniti d'America ha scelto tra una rosa di tre candidati il progetto industriale \"US-101\" presentato dall'alleanza Lockheed Martin-AgustaWestland. La commessa \u00e8 stata annullata dal Governo degli Stati Uniti, prendendo spunto dall'esplosione dei costi. Sull'esito ha influito principalmente l'azione di lobby di Sikorsky, storico fornitore della Casa Bianca, che mal sopportava di essere stato soppiantato dall'azienda italo-britannica.\nL'elicottero sotto il nome di \"VH-71 Kestrel\", doveva essere utilizzato per costituire la nuova flotta elicotteristica del Presidente degli Stati Uniti assumendo il codice di chiamata \"Marine One\".\nAttualmente l'AW101 \u00e8 in corsa per la fornitura all'Aeronautica degli Stati Uniti di un nuovo tipo di elicottero da ricerca e soccorso in combattimento (CRH) e per la fornitura di 2 varianti alla Polonia.\nIl primo acquirente internazionale dell'AW101 \u00e8 l'Algeria che ha firmato un ordine di 6 esemplari a fine novembre 2007.\nNel marzo 2010 l'aeronautica militare indiana sceglie l'AW101 come elicottero da impiegare per il trasporto governativo e ne ordina 12 esemplari. Il contratto \u00e8 stato poi cancellato a causa delle accuse, poi rivelatesi non fondate, di corruzione per l'aggiudicazione della commessa. L'AgustaWestland avrebbe dovuto fornire, inoltre, all'aeronautica militare indiana anche cinque anni di supporto logistico e l'addestramento iniziale dei piloti e degli specialisti, per un valore di 560 milioni di euro.\nLAW101 \u00e8 dal 2015 in dotazione anche all'Aeronautica Militare italiana per le operazioni di \"Combat SAR\" e le \"Special Operations\". La macchina, che la forza aerea ha designato HH-101 CAESAR, \u00e8 oggetto di un'esigenza per 12 esemplari (pi\u00f9 tre opzioni). Derivato dall'esperienza del modello EH-101 ASH in forza alla Marina Militare era originariamente definito \"EPAM\" (Elicottero Pesante Aeronautica Militare). Il contratto per i prime due \u00e8 stato firmato da Armaereo nel dicembre 2010, con consegne previste fino alla fine del 2019.\nLa macchina \u00e8 stata prescelta dall'aeronautica militare norvegese in un contratto da 1,15 miliardi di euro, per 16 elicotteri da fornire entro il 2020, con addestramento dei piloti ed una opzione per altri sei elicotteri.\nIl 12 giugno 2017 \u00e8 stato inaugurato in Norvegia il centro di addestramento di Leonardo per l\u2019AW101, presso l'aeroporto di Stavanger Sola. Il centro di formazione \u00e8 dotato di un nuovo Full Flight Simulator (FFS) dell\u2019AW101 e costituisce un punto di riferimento per l\u2019addestramento degli equipaggi norvegesi e di piloti provenienti da altri Paesi.\nUtilizzatori.\nMilitari.\nNell'ottobre 2010 tre AW-101 della Marina Militare appartenenti al 1\u00ba Gruppo elicotteri della base aerea di Luni-Sarzana (La Spezia) sono stati inviati in Afghanistan per unirsi alle forze ISAF, i tre elicotteri, che sono stati trasportati da un C-17 dell'USAF, fanno parte del Task Group \"Shark\" comprendente un totale di 67 militari tra equipaggi di volo, tecnici per la manutenzione degli elicotteri, personale amministrativo, logistico e medico oltre a fucilieri del Reggimento San Marco per compiti di protezione e sicurezza; i tre elicotteri, dotati di sistemi di auto protezione e di visione notturna (NVG) saranno impiegati per missioni di sorveglianza, pattugliamento, scorta convogli ed evacuazione medica (MEDEVAC) prevalentemente nell'Afghanistan occidentale operando dalla base di Herat, dove si trova anche il comando italiano.\nLa versione CSAR (Combat Search And Rescue) destinata ad eseguire missioni in un ambiente operativo caratterizzato dalla presenza di diverse minacce \u00e8 dotata di suite EW, progettata e fornita da ELT, concepita per supportare qualsiasi tipo di operazioni correlate alle attivit\u00e0 di ricerca e soccorso svolte in tempo di guerra o all'interno o in prossimit\u00e0 di zone di combattimento, come il recupero di equipaggi abbattuti, l'infiltrazione e l'esfiltrazione di squadre speciali, operazioni umanitarie in scenari di tipo bellico. La suite di guerra elettronica, composta da sistemi RWR\\ESM\\ECM e DIRCM (contromisure direzionali agli infrarossi) \u00e8 in grado di rilevare, identificare e valutare la presenza di qualsiasi tipo di minaccia e fornire le contromisure specifiche per proteggere la piattaforma e consentire il compimento della missione, sia che la minaccia provega da un sistema d'arma a guida radar, sia da un missile a guida a infrarossi."}
{"id": "544394", "revid": "729019", "url": "https://it.wikipedia.org/wiki?curid=544394", "title": "Sikorsky S-70", "text": "Il Sikorsky S-70 \u00e8 un elicottero medio bimotore da trasporto tattico/utility. \u00c8 stato sviluppato dalla Sikorsky Aircraft Corporation negli anni settanta, e vinse una competizione indetta dall'United States Army che ha portato alla fornitura con il nome di UH-60 Black Hawk, dando il via ad un vasto numero di varianti in servizio con le forze armate statunitensi. Ne sono state prodotte versioni civili e alcune versioni militari per nazioni diverse dagli Stati Uniti d'America che vengono designate con la sigla S-70.\nSviluppo.\nLa famiglia di elicotteri S-70 fu sviluppata per soddisfare un requisito dell'U.S.Army emesso nel 1972 per sostituire la datata famiglia di elicotteri muliruolo medi UH-1 Iroquois. Furono costruiti tre prototipi YUH-60A e venne effettuato il primo volo nell'ottobre 1974. Nella competizione per l'esercito si confrontarono con il Boeing-Vertol YUH-61 A uscendone vincenti. Lo YUH-60A fu avviato alla produzione ed entr\u00f2 in servizio con la denominazione UH-60A Black Hawk nel 1979.\nDopo l'entrata in servizio, l'elicottero fu modificato per svolgere vari ruoli, incluso posa mine e eliambulanza. Una variante denominata EH-60 fu sviluppata per la guerra elettronica e i reparti per le operazioni speciali svilupparono la variante MH-60 specifica per le proprie particolari missioni. Verso la fine degli anni ottanta il modello venne aggiornato assumendo il nome UH-60L. La nuova versione aveva motori pi\u00f9 potenti e maggiore capacit\u00e0 di carico, grazie all'adozione della variante -701C del motore General Electric T700. Il modello anch'esso potenziato UH-60M, fu sviluppato nei primi anni 2000.\nVersioni.\nL'S-70 pu\u00f2 eseguire un vasto numero di missioni, incluse quelle di \"cavalleria dell'aria\", guerra elettronica e l'evacuazione dei feriti. Molte versioni sono usate anche per trasportare il presidente degli Stati Uniti, assumendo il nome di Marine One. Nelle missioni di assalto pu\u00f2 trasportare una squadra composta da 11 soldati completi di equipaggiamento, o un obice da 105 mm M102 con trenta colpi ed un equipaggio di sei uomini. In alternativa pu\u00f2 trasportare 1200\u00a0kg di carico o 4100\u00a0kg al gancio baricentrico. L'S-70 \u00e8 dotato di avionica avanzata che comprende, tra l'altro, il sistema di navigazione satellitare Global Positioning System (GPS).\nLa United States Navy ricevette il primo SH-60B Seahawk \"navalizzato\" nel 1983 e il successivo SH-60F Ocean Hawk nel 1988.\nL'HH-60G Pave Hawk \u00e8 una versione altamente modificata dell'S-70 progettata principalmente per il recupero degli equipaggi di aerei abbattuti ed \u00e8 per questo equipaggiato con un verricello con un cavo da 76 metri e la capacit\u00e0 di sollevare fino a 270\u00a0kg. Completa la dotazione una sonda retrattile per il rifornimento in volo. La United States Air Force si dot\u00f2 dei MH-60G Pave Hawk nel 1982.\nDell'elicottero \u00e8 stata prodotta anche la versione da esportazione, che ha mantenuto la sigla S-70, venduta in 20 nazioni dal Giappone alla Turchia, alla Grecia, all'Argentina ed al Brunei. Perfino la Cina nella met\u00e0 degli anni ottanta ne ha acquisito un lotto di 24 esemplari, che per il successivo congelamento delle relazioni dopo i fatti di piazza Tien An Men sono stati mantenuti operativi con grande difficolt\u00e0, e sono prossimi al termine della loro vita operativa.\nAnche Taiwan ha acquistato un lotto di S-70 per compiti di SAR, attrezzati quindi con verricello ed equipaggiamento civile, per quanto non sia difficile installare dei minigun e dei disturbatori che trasformino il velivolo in Combat-SAR; in effetti, la proposta di acquisto era indirizzata verso la versione militare UH-60, ma il Congresso statunitense non ha dato l'assenso, probabilmente per non aggiungere ulteriori motivi di attrito ai gi\u00e0 complicati rapporti con la Repubblica Popolare Cinese."}
{"id": "544397", "revid": "125323856", "url": "https://it.wikipedia.org/wiki?curid=544397", "title": "Vincenzo de' Paoli", "text": "Biografia.\nNasce da un'umile famiglia contadina a Pouy, un borgo contadino presso Dax. Suo padre Jean de Paul \u00e8 un piccolo agricoltore, sua madre Bertrande de Moras, invece, appartiene a una famiglia di piccola nobilt\u00e0 locale.\nVincenzo \u00e8 indotto molto presto a fornire assistenza ai genitori che faticano a mantenere la famiglia numerosa e trascorre i primi anni come pastore sorvegliando pecore, mucche e maiali. Tuttavia, deve lasciare la sua casa per Dax, dove suo padre lo iscrive all\"'Ecole des Cordeliers\", un collegio gestito dai francescani. Il padre spera di prepararlo a ottenere dei \"buoni profitti\" che avrebbero potuto integrare il reddito familiare.\nVincenzo vi rimane tre anni frequentando con successo i corsi di grammatica e latino. \u00c8 per i suoi compagni un esempio di abnegazione, tanto che dopo un breve periodo di tempo il signor Comet, un amico di famiglia, gli chiede di diventare tutore dei figli. Da l\u00ec a poco, manifesta la vocazione apostolica e il desiderio di diventare sacerdote.\nA 16 anni riceve la tonsura, il che significava entrare nel clero e indossare la tonaca. Grazie a un ricco avvocato della zona riesce a studiare teologia a Tolosa e viene ordinato sacerdote il 23 settembre 1600, dapprima come secolare, poi nella Compagnia del Santissimo Sacramento.\nNel 1605, mentre viaggia su una nave da Marsiglia a Narbona, \u00e8 catturato dai pirati turchi e venduto come schiavo a Tunisi: viene liberato due anni dopo dal padrone che, nel frattempo, si era convertito al Cristianesimo. La veridicit\u00e0 di questa vicenda \u00e8 stata peraltro messa in dubbio da qualche studioso.\nEntra poi nella corte francese come cappellano ed elemosiniere di Margherita di Valois; fu successivamente curato a Clichy, dove mise da parte le preoccupazioni materiali e di carriera e si dedic\u00f2 intensamente all'insegnamento del catechismo e soprattutto all'aiuto degli infermi e dei poveri; fondamentale per la sua maturazione spirituale fu l'incontro con il grande Francesco di Sales.\nOfficia diversi mesi nella parrocchia di Ch\u00e2tillon-sur-Chalaronne in Dombes a Ars-sur-Formans, dove sar\u00e0 presente due secoli dopo, Giovanni Maria Vianney, il \u201cCurato d'Ars\u201d. Diventa quindi il sacerdote di Saint-Sauveur Saint-M\u00e9dard, dove ha ricostruito la chiesa della comunit\u00e0 dal 1622 al 1630. Nel 1623 ha fondato la Compagnia delle Dame della carit\u00e0, che hanno poi preso il nome di \"Figlie della carit\u00e0 di San Vincenzo de 'Paoli.\" Questo ordine ha avuto sede a Clichy fino al 1970.\nNel 1613 fu assunto come precettore al servizio dei marchesi di Gondi; il marchese era governatore generale delle galere. Grazie al sostegno economico dei suoi mecenati, Vincenzo de' Paoli riusc\u00ec a moltiplicare le iniziative caritatevoli a favore dei diseredati e dei bambini abbandonati. Su richiesta della marchesa, che intendeva migliorare le condizioni spirituali dei contadini dei suoi possedimenti, nel 1625 form\u00f2 un gruppo di chierici specializzati nell'apostolato rurale: il primo nucleo della \"Congregazione della Missione\", i quali membri vennero poi detti lazzaristi. Qui, dove si ordinarono molti membri, crea un seminario della Missione. Il primo lazzarista sar\u00e0 inviato nel Madagascar a partire dal 1648.\nIl 29 novembre 1633, ha fondato la Citt\u00e0 dei Poveri, dove ha avuto origine la congregazione delle Figlie della carit\u00e0 sotto la responsabilit\u00e0 di Luisa di Marillac insieme a Marguerite Naseau. Le Figlie, note anche come \"Suore di San Vincenzo de 'Paoli,\" si dedicarono al servizio dei malati e al servizio materiale e spirituale dei poveri. Questa istituzione \u00e8 responsabile per l'Ospedale degli Innocenti in Parigi.\nLe sue opere di carit\u00e0 e assistenza divennero tanto celebri che Luigi XIII di Francia lo scelse come suo consigliere: si allontan\u00f2 dalla corte per divergenze con il cardinale Mazzarino e continu\u00f2 a dedicarsi all'assistenza ai poveri anche durante la lotta della Fronda.\nVincenzo detiene anche il primato a Parigi per assistenza alle vittime delle guerre di religione. Anche come membro della Compagnia del Santissimo Sacramento, invit\u00f2 alla moderazione contro il movimento protestante ma si oppose al giansenismo.\nNel 1635, forn\u00ec sostegno alle persone del Ducato di Lorena e Ducato di Bar, nonostante le devastazioni degli eserciti nemici.\nLuigi XIII volle essere assistito da lui nei suoi ultimi momenti di vita fino al 14 maggio 1643.\n\u00c8 stato nominato per il \"Consiglio di Coscienza\" (Consiglio per gli Affari Ecclesiastici) da parte della reggente Anna d'Austria, per la quale era anche il confessore.\nFond\u00f2 anche un ospizio per gli anziani, che divenne il Salp\u00eatri\u00e8re nel 1657.\nMorto il 27 settembre 1660, fu sepolto nella chiesa di San Lazzaro, che faceva parte della Casa di San Lazzaro poi di Saint-Denis, il 28 settembre 1660, in una cripta scavata nel bel mezzo del coro della cappella; \u00e8 sepolto nella Cappella di Saint-Vincent-de-Paul, sempre a Parigi.\nLa sua opera ispir\u00f2 Giuseppe Benedetto Cottolengo, fondatore della Piccola casa della Divina Provvidenza.\nIl culto.\nPapa Benedetto XIII lo ha proclamato beato il 13 agosto 1729; fu poi canonizzato da Clemente XII il 16 giugno 1737. Attualmente il suo corpo \u00e8 esposto nella Cappella dei lazzaristi, 95, rue de S\u00e8vres a Parigi.\nLa memoria liturgica di san Vincenzo de' Paoli \u00e8 celebrata il 19 luglio nella messa tridentina; nel calendario romano generale il 27 settembre.\nIconografia.\nNon vi sono molti ritratti di san Vincenzo. Uno dei pi\u00f9 famosi, che si trova nella Casa Provinciale dei Padri della Missione a Torino, riporta una scritta sul retro: Il ritratto riflette la mansuetudine, l'abnegazione riflessa nelle rughe del volto, la veracit\u00e0 dello sguardo, l'ottimismo prudente nel sorriso appena accennato. In altri casi \u00e8 raffigurato con un bambino in braccio o nell'atto di pregare. \u00abNon \u00e8 difficile pensare che si sia voluto trasmettere un'immagine capace di veicolare un messaggio.\nSempre a Torino, nel coro della Chiesa di Santa Pelagia, si trova un dipinto di Vittorio Amedeo Rapous intitolato \"Il Beato Amedeo di Savoia tra i mendicanti che intercede presso la Vergine con S. Filippo Neri e S. Vincenzo de' Paoli\". Esso fu donato nel 1780 da Vittorio Amedeo III.\nInnovazioni apportate.\nUmanesimo Cristocentrico.\nSan Vincenzo fu discepolo di Pierre de B\u00e9rulle e fu latore di quel ramo della religiosit\u00e0 francese, cd. \u201cScuola francese\u201d, che proponeva una riforma ecclesiastica senza rinunciare al primato di Pietro. La chiave interpretativa del pensiero vincenziano risiede nell'Umanesimo Cristocentrico che consiste nel \u00abriprodurre per quanto pi\u00f9 possibile, in s\u00e9 e negli altri, l'umanit\u00e0 di Ges\u00f9 Cristo quale principio dinamico dell'azione missionaria\u00bb. Il richiamo alla personificazione con Cristo non deve trarre in inganno, cio\u00e8 non deve essere interpretato come un tentativo ascetico, quanto piuttosto al desiderio di ripercorrere le sue parole e le sue intenzioni ().\n\"La petite m\u00e9thode\".\nIl metodo che Vincenzo de' Paoli chiamava \"petite m\u00e9thode\", \"il piccolo metodo\u201d, consiste nel suddividere l'esposizione orale in tre fasi, in maniera chiara e adatta a qualsiasi uditorio. Trattando il soggetto, \"in primis\", si espone il \u201cmovimento\u201d di una certa virt\u00f9 e della sua natura escatologica oppure si espongono i rischi derivanti da qualche vizio. Si passa, poi, a illustrare i \u201cmotivi\u201d che precedono quell'acquisto virtuoso o quell'allontanamento vizioso ed, infine, si suggeriscono i \u201cmezzi\u201d per riuscirvi. Come spesso ripeteva san Vincenzo, questo era il metodo usato da Ges\u00f9 Cristo stesso.\nAssistenza sociale vincenziana.\nLa missione apostolica, secondo san Vincenzo, non era un semplice corso di prediche, ma un'azione pastorale destinata a risolvere i problemi spirituali e materiali delle popolazioni depresse.\nLa metodologia procedeva secondo le seguenti fasi: un missionario interveniva in un villaggio povero, dove era istituita, \u201cin loco\u201d, un'\u00e9quipe chiamata la \u201cCarit\u00e0\u201d, formata perlopi\u00f9 da madri di famiglia o vedove, in seguito erano \u201cordinati\u201d dei sacerdoti affinch\u00e9 nascesse una nuova parrocchia. Ogni missione si caratterizzava per flessibilit\u00e0 e mobilit\u00e0. Flessibilit\u00e0 nel senso di adattare le proprie capacit\u00e0 di soccorso ai bisogni nuovi con personale permanente, ad esempio, nel fornire medicinali in famiglia o nel garantire un'istruzione ai figli; mobilit\u00e0 nel senso di non rimanere legati al proprio territorio, ma conoscere e scoprire sacche di povert\u00e0 altrove. In questo senso la missione procedeva attraverso un ciclo dinamico.\nLa distribuzione delle provvidenze era resa pi\u00f9 abbondante mediante la pubblicazione e la diffusione ovunque di un bollettino mensile, le \"Relations\", che descriveva i bisogni degli assistiti e forniva una relazione particolareggiata di quanto svolto. Le Figlie della carit\u00e0 di San Vincenzo de' Paoli rappresentano la pi\u00f9 originale e caratteristica innovazione di San Vincenzo, che apr\u00ec una nuova strada alle donne consacrate. Non pi\u00f9 chiuse in un convento, ma sparse nelle vie del mondo a servizio dei bisognosi dovunque si trovassero: case private, ospedali, ospizi, carceri, asili, scuole. Attualmente vi sono nel mondo circa 37.000 in 3.600 case. In Italia sono circa 5.000.\nOltre ai tradizionali voti di povert\u00e0, castit\u00e0 e obbedienza introdusse il voto di stabilit\u00e0 ovvero la perseveranza nel servizio ai poveri. San Vincenzo, in tal senso, era preoccupato che i missionari si adagiassero a rimanere in un posto anzich\u00e9 partire per una nuova missione. Tale precariet\u00e0 residenziale era, comunque, fonte di diversi disagi e un profondo senso di \"stress\" per i membri della compagnia. A volte li supplicava di restare o di tornare: \u00abQuando passiamo per un altro paese, vediamo soltanto quello che ha di piacevole; ma quando ci viviamo, sperimentiamo ci\u00f2 che ha di penoso e di contrario alla natura\u00bb.\nSecondo Bruno Bortoli, sociologo e assistente sociale, Vincenzo ebbe un fondamentale ruolo nell'introdurre nuovi metodi di assistenza, primo fra tutti la visita domiciliare:\n\u00abIl principio assistenziale di San Vincenzo si reggeva sulla divisione dei poveri in tre categorie:\nLe sue umili origini sociali influenzavano le sue proposte per trovare i mezzi proporzionati all'entit\u00e0 della povert\u00e0 da sovvenire, mentre faceva in modo che l'assistenza non limitasse il dovere di lavorare che spettava a chiunque secondo le sue possibilit\u00e0. Fu cos\u00ec il primo a sostituire al tradizionale sistema dell'elemosina indiscriminata, saltuaria e spesso socialmente dannosa, quella del \u201csoccorso ordinato\u201d, selezionato e rispondente alla natura e all'entit\u00e0 del bisogno. Inoltre, anzich\u00e9 un funzionario ligio al regolamento ma indifferente alle condizioni di indigenza, era una persona sensibilizzata ai bisogni del singolo individuo\u00bb.\nUn'ulteriore iniziativa da lui intrapresa fu tesa a migliorare le condizioni di vita dei condannati alle galere e, grazie alla sua posizione, riusc\u00ec effettivamente a ottenere un notevole miglioramento dei detenuti, soprattutto per gli inabili al lavoro. Per tali motivi san Vincenzo \u00e8 considerato da tutti il santo patrono delle carceri e un grande riformatore del servizio penitenziario.\nLa questione dei natali.\nVi sono due teorie sui luoghi di origine del santo: la teoria di Pouy che riconosce le origini francesi, e quella di Tamarite che ipotizza le origini ispaniche.\nSecondo la teoria di Pouy, Vincenzo de' Paoli \u00e8 nato in una piccola casa alla periferia del villaggio di Pouy (divenuto nel XIX secolo Saint-Vincent-de-Paul in suo onore), che si trova a circa cinque chilometri dalla citt\u00e0 di Dax nel dipartimento di Landes, nel sud-ovest della Francia. Non vi \u00e8 alcuna traccia della sua nascita, poich\u00e9 i registri battesimali esistono solo dal 1648.\nNella sua biografia, Padre Jos\u00e9 Maria Romano \u00e8 convinto dell'origine francese di San Vincenzo de' Paoli Il santo stesso ha accennato alle sue origini di guascone. Un altro padre vincenziano Bernard Koch, secondo una ricerca in diversi archivi francesi, si \u00e8 reso conto che il nome di Paolo o Depaul era comune in tutta la Francia meridionale, nelle terre occitane.\nI biografi vari (Abelly, Collet, Menard, ecc.) scrivono di un parente di Vincenzo, di Poymartet non lontano da Notre Dame de Buglose (Santuario della Madonna di St. Vincent). Secondo un documento del 1577 Etienne Depaul era in possesso di un convento sulla strada per Saint-Jacques, in pessime condizioni a causa delle guerre di religione.\nPer quanto riguarda il villaggio di Pouy (Comune di San Vincenzo de 'Paoli), non lontano dal cimitero della chiesa e la canonica vecchia, c'era una casa di campagna che apparteneva al nonno materno di san Vincenzo. Questa casa \u00e8 chiamata in paese come la contrada antica di Moras. Poi ci sono tutti i documenti relativi alla beatificazione e canonizzazione che sono andati in fumo.\nSecondo la teoria Tamarite, Vincenzo de' Paoli sarebbe nato il 24 aprile 1581 a Tamarite Litera (Aragona). Abelly ha stabilito come data di nascita il 1576, ma la biografia accetta la data corrente del 1581, che \u00e8 stato proposto da Pierre Coste nel 1920-1925 a Parigi- Pouy e Moras sono comuni in Aragona, e i signori d'Aragona usano il \"de\" nei loro nomi. Non vi \u00e8 alcuna traccia della sua nascita, perch\u00e9 tutti i documenti sono stati bruciati nel 1936 durante la guerra civile spagnola. Il biografo ufficiale Louis Abelly \u00e8 andato a Pouy quattro anni dopo la morte di san Vincenzo e non ha potuto trovare alcuna informazione sui nonni o addirittura i loro nomi di battesimo, suggerendo che non fossero originari della zona, n\u00e9 residenti a Pouy ma avevano deciso di tacere sulla sua origine aragonese, per la gloria di aver dato i natali del personaggio. Le prime tracce della presenza dei genitori risalgono a Pouy nel 1581, cinque anni dopo la sua nascita nel 1576; secondo Abelly il luogo giusto \u00e8 Tamarite Litera. A Tamarite c'\u00e8 una via intitolata a suo nome.\nMonumenti dedicati a san Vincenzo de' Paoli.\nIn Francia.\nEglise St-Vincent-de-Paul\nVideografia.\nNel 1947 Maurice Cloche ha girato un film sulla figura di questo apostolo della Carit\u00e0: \"Monsieur Vincent\". Il film ha vinto il Academy Award per il Miglior Film Straniero nel 1948, e l'Oscar l'anno successivo. Il ruolo principale \u00e8 interpretato da Pierre Fresnay, che ha vinto il premio come miglior attore al Festival di Venezia quell'anno stesso. I dialoghi sono Jean Anouilh. Si rileva inoltre una delle prime apparizioni del giovane Jean Carmet e la prima apparizione nel film di Michel Bouquet."}
{"id": "544398", "revid": "289247", "url": "https://it.wikipedia.org/wiki?curid=544398", "title": "San Vincenzo de Paoli", "text": ""}
{"id": "544402", "revid": "6923", "url": "https://it.wikipedia.org/wiki?curid=544402", "title": "AMRSCOR V-3 KUKRI", "text": "Il missile a corto raggio \nAMRSCOR V-3 KUKRI \u00e8 un'arma assai simile al Matra R550 Magic, di progettazione sudafricana. Esso \u00e8 un missile a corto raggio a guida termica, ma ha un'importante innovazione: un apparato di mira nel casco del pilota aiuta il sensore dell'arma a puntare sul bersaglio, quindi a acquisirlo in anticipo rispetto ad un sistema \"convenzionale\". Appare probabile che questo sia stato il primo caso a livello mondiale in cui tale tecnologia \u00e8 stata impiegata, di sicuro \u00e8 il primo caso in cui un missile sia stato progettato con tale capacit\u00e0 insita. Date le prestazioni non molto elevate, \u00e8 stato poi sostituito dal Darter."}
{"id": "544403", "revid": "78273", "url": "https://it.wikipedia.org/wiki?curid=544403", "title": "Rafael Python 5", "text": ""}
{"id": "544404", "revid": "1326403", "url": "https://it.wikipedia.org/wiki?curid=544404", "title": "Ant\u00f3nio Vieira", "text": "Biografia.\nFu missionario in Brasile. Si tratta di uno dei personaggi pi\u00f9 importanti del XVII secolo in campo politico, distinguendosi anche come missionario in Brasile. In questa veste difese infaticabilmente i diritti umani degli indigeni, combattendo le espropriazioni e la schiavit\u00f9. Veniva chiamato \"Paia\u00e7u\" (Padre Grande).\nNato da un copista dell'Inquisizione a Lisbona, all'et\u00e0 di sei anni, nel 1615, and\u00f2 a raggiungere il padre a Salvador de Bahia (Brasile), dove era stato trasferito alcuni anni prima.\nFu educato nell'unica scuola presente allora, il collegio gesuita di Bahia. Entr\u00f2 nel noviziato gesuita nel 1623. In seguito alle invasioni degli olandesi in Brasile fu costretto a rifugiarsi all'interno del paese. Qui matur\u00f2 in lui la vocazione a farsi missionario. Nel 1625 pronunci\u00f2 i primi voti. All'et\u00e0 di diciotto anni studi\u00f2 retorica, logica, fisica, matematica, economia e in seguito teologia dogmatica, al collegio di Olinda. Scrisse le \"lettere annuali\" della provincia.\nNel 1635 fu ordinato presbitero. Inizi\u00f2 presto a distinguersi come oratore; i tre sermoni patriottici che pronunci\u00f2 a Bahia negli anni 1638-40 sono significativi per la potenza dell'immaginazione e per la dignit\u00e0 del linguaggio. Il sermone per la vittoria del Portogallo sui Paesi Bassi \u00e8 stato commentato da Abb\u00e9 Raynal dicendo che fu \"forse il discorso pi\u00f9 straordinario mai sentito da un pulpito cristiano\".\nLascito culturale.\nLa sua opera ha ispirato il film \"Parola e utopia\" di Manoel de Oliveira.\nI suoi scritti millenaristi sul Quinto Impero, ispirati anche dalle \"Trovas\" di Gon\u00e7alo Annes Bandarra, sono stati commentati e/o interpretati da scrittori e pensatori portoghesi del Novecento, quali Fernando Pessoa e Agostinho da Silva.\nNel gennaio 2011 la zecca del Portogallo ha emesso una moneta d'oro del valore di 1/4 di euro a lui dedicata. Essa fa parte della serie di 9 pezzi, ognuno raffigurante un personaggio chiave della storia del Portogallo, \"Portugal universal\"."}
{"id": "544405", "revid": "260676", "url": "https://it.wikipedia.org/wiki?curid=544405", "title": "Porta Uzeda", "text": "La porta Uzeda collega la piazza Duomo alla via Dusmet, nel cuore della Catania settecentesca.\nDescrizione.\nPer chi viene da via Etnea, la porta Uzeda costituisce l'uscita verso sud dalla piazza del Duomo. Essa collega il seminario dei chierici con il palazzo arcivescovile e la cattedrale di Sant'Agata. La porta si apre nelle cinquecentesche mura di Carlo V ed \u00e8 intitolata al vicer\u00e9 spagnolo Giovanni Francesco Paceco, duca di Uzeda (in castigliano \"Juan Francisco Pacheco, Duque de Uceda\"). Il suo viceregno dur\u00f2 dal 1687 al 1696.\nLa facciata del manufatto si rif\u00e0 a quella del seminario dei chierici a cui \u00e8 collegata e costituisce un fondale scenografico che unisce tutti i gioielli che si affacciano sulla piazza Duomo."}
{"id": "544407", "revid": "4174448", "url": "https://it.wikipedia.org/wiki?curid=544407", "title": "Porta Carlo V", "text": ""}
{"id": "544410", "revid": "1305772", "url": "https://it.wikipedia.org/wiki?curid=544410", "title": "Guerriero (disambigua)", "text": ""}
{"id": "544411", "revid": "465169", "url": "https://it.wikipedia.org/wiki?curid=544411", "title": "Municipalit\u00e0", "text": ""}
{"id": "544413", "revid": "767487", "url": "https://it.wikipedia.org/wiki?curid=544413", "title": "Ratt", "text": "I Ratt sono un gruppo musicale heavy metal formato nel 1978 a San Diego, California.\nConsiderati tra i principali protagonisti della scena hair metal di Los Angeles, i Ratt risultarono uno dei gruppi rock pi\u00f9 popolari degli anni ottanta. La formazione storica era composta dal cantante Stephen Pearcy, i chitarristi Robbin Crosby e Warren DeMartini, il bassista Juan Croucier, ed il batterista Bobby Blotzer. Con il loro debutto discografico autoprodotto, l'EP omonimo \"Ratt\" (1983), furono notati dalla Atlantic Records. Il primo \"full-length\", \"Out of the Cellar\" (1984), ottenne un enorme riscontro, raggiungendo la Top Ten americana e vendendo oltre tre milioni di copie. \"Round and Round\", il primo singolo estratto, raggiunse la 12\u00aa posizione, confermando l'elevato potenziale del quintetto. Il secondo album, \"Invasion of Your Privacy\" (1985), divenne multi-platino come il suo predecessore e vendette oltre due milioni di copie. Entrambi i successivi \"Dancing Undercover\" (1986) e \"Reach for the Sky\" (1988) continuarono sulla scia del successo, permettendo al gruppo intensi \"tour\" con tutto esaurito. Il quinto album, \"Detonator\" decret\u00f2 il declino e lo scioglimento del gruppo. Hanno venduto finora 11 milioni di album negli Stati Uniti e si stima circa 20 milioni in tutto il mondo. Il canale VH1 ha classificato i Ratt al numero 79 posto nella classifica dei pi\u00f9 grandi 100 artisti hard rock.\nStoria.\nMickey Ratt.\nPrima che la band divenisse famosa sotto il nome di Ratt, il gruppo esord\u00ec pi\u00f9 precisamente con il nome di Mickey Ratt. Tuttavia non sarebbe corretto parlare ancora di Ratt, poich\u00e9 l'unico membro sopravvissuto alla band successiva fu il \"frontman\" Stephen Pearcy. Le origini del gruppo risalgono al 1978 quando venne fondata a San Diego la band Mickey Ratt, fronteggiata dal cantante Stephen Pearcy, il chitarrista Chris Hager, il bassista Matt Thorr (Matt Thorne), ed il batterista John Turner. Nel 1980 la band si ricolloc\u00f2 a Los Angeles per incrementare le possibilit\u00e0 di trovare un accordo con una etichetta discografica. Poco dopo, il batterista John Turner abbandon\u00f2 la formazione, venendo rimpiazzato da David Alford. Pi\u00f9 tardi lo stesso anno, il chitarrista Jake E. Lee (all'epoca noto come Jake Lou Williams) raggiunse la band incidendo il singolo \"Dr. Rock / Driving on E\", per sole cento copie. Questo permise al gruppo di esordire nei locali di Los Angeles.\nLa nascita.\nNel 1981 il nome della band venne accorciato in Ratt e Matt Thorr abbandon\u00f2 il progetto. A sostituirlo fu Joey Cristo (Joey Cristofanelli). La formazione per\u00f2 ebbe breve vita, poich\u00e9 Lee, Alford, Hager e lo stesso Cristo abbandonarono presto la band per fondare assieme i Rough Cutt nel tardo 1981, capitanati dal frontman Paul Shortino. Subito dopo la dipartita di Jake E. Lee dai Ratt, si present\u00f2 alle audizioni Tracii Guns, all'epoca proveniente dalla band Pyrrus. Tuttavia egli non venne incluso nella formazione, e nell'immediato 1983 fonder\u00e0 gli L.A. Guns con l'amico Axl Rose.\nA sostituzione dei precedenti membri, si aggiunsero alla band il chitarrista Mick Sweda, che raggiunse la formazione nel giugno di quell'anno, il bassista Juan Croucier (Dokken) ed il batterista Khurt Maier. Croucier all'epoca manteneva un rapporto parallelo anche con i Dokken, ed aveva registrato con questi il loro debutto discografico, \"Breakin' the Chains\" nel 1981. I Ratt composero il brano \"Tell the World\" per la compilation \"Metal Massacre\" uscita nel giugno 1982.\nJake E. Lee dopo un breve periodo nei Rough Cutt, entr\u00f2 nei Dio, e nell'ottobre 1982 nella formazione di Ozzy Osbourne, a sostituzione del temporaneo Brad Gillis (Night Ranger), che a sua volta aveva rimpiazzato il defunto Randy Rhoads. Anche Joey Cristo abbandon\u00f2 i Rough Cutt, e venne sostituito dall'altro ex bassista dei Ratt, Matt Thorr. Cristo raggiunger\u00e0 pi\u00f9 avanti i Sin e i Jag Wire. Nell'ottobre 1982, Mick Sweda abbandon\u00f2 la band. Dopo questo periodo, Sweda militer\u00e0 per un anno nei King Kobra nel 1986, per poi fare strada con i BulletBoys pochi mesi dopo. A sostituzione di Sweda subentreranno i chitarristi Warren DeMartini e Robbin Crosby. Inizialmente questa formazione vedeva Gene Hunter al basso. Anche Maier lasci\u00f2 il gruppo nel 1982 e venne rimpiazzato da Bobby Blotzer (Robert John Blotzer), che aveva collaborato alla registrazione delle prime demo dei Dokken, con il fratello di Juan, Tom Croucier. Khurt Maier intraprender\u00e0 in futuro altri progetti, e nel 1986 sar\u00e0 membro dei Salty Dog con cui pubblic\u00f2 il disco \"Every Dog Has Its Day\" per la Geffen, ma il grupp\u00f2 non avr\u00e0 seguito.\nInfine i Ratt saranno quindi composti da Pearcy, dal bassista Croucier, dai chitarristi Crosby e DeMartini, e dal batterista Bobby Blotzer. DeMartini aveva solo 18 anni quando venne contattato dalla band.\nIl successo.\nRaggiunta finalmente una formazione stabile composta da Pearcy, DeMartini, Crosby, Croucier e Blotzer, i Ratt inizieranno a dedicarsi alla composizione di nuovo materiale. Nel luglio 1983 la band realizza il primo EP intitolato semplicemente \"Ratt\" per l'etichetta indipendente Time Coast Records e con la produzione di Liam Sternberg. Con questo esordio la band inizi\u00f2 ad attirare pubblico anche al di fuori del sud California. Questo conteneva la hit \"You Think You're Tough\", versioni embrionali dei brani \"Back for More\" e \"You're in Trouble\" che saranno in seguito reinterpretati per l'album \"Out of the Cellar\", oltre alla cover di Rufus Thomas \"Walking the Dog\". Questa traccia inoltre era gi\u00e0 stata ripresa dagli Aerosmith, che l'avevano inclusa nel loro omonimo \"Aerosmith\" (1973). L'EP omonimo fu un grande successo, e vendette circa un milione di copie.\nGrazie alla notoriet\u00e0 ottenuta, la band venne notata dalla Atlantic Records con cu\u00ec firmer\u00e0 un contratto discografico. Immediatamente il quintetto si mise al lavoro per comporre il nuovo disco. Nel marzo 1984 venne cos\u00ec pubblicato il primo \"full-length\", \"Out of the Cellar\", prodotto da Beau Hill. Da qui si aprirono per la band le porte del successo. L'album, grazie alla hit \"Round and Round\", e l'altro singolo \"Wanted Man\", conquist\u00f2 le chart statunitensi. Riuscirono a superare le vendite di \"Shout at the Devil\" dei concittadini M\u00f6tley Cr\u00fce, vendendo oltre due milioni di copie solo negli States e guadagnando cos\u00ec il platino. I tour di supporto al disco riempirono le arene negli States e diedero loro fama e fortuna. I tour di supporto si svolsero al fianco di grandi artisti come Ozzy Osbourne, Bon Jovi, M\u00f6tley Cr\u00fce e Billy Squier. Sulla copertina dell'album comparve l'attrice e modella Tawny Kitaen, che aveva gi\u00e0 posato per la copertina del precedente EP. Essa inoltre partecip\u00f2 al videoclip del brano \"Back for More\". Il suo lavoro con i Ratt le permise di acquisire una certa fama divenendo una celebrit\u00e0. Apparir\u00e0 infatti in film, programmi tv e videoclip, come alcuni dei Whitesnake. La Kitaen avr\u00e0 infatti una relazione con il cantante dei Whitesnake, David Coverdale per alcuni anni.\nL'anno successivo, nel giugno 1985, la band consolida il successo con \"Invasion of Your Privacy\", da cui vennero estratte le hit \" You're in Love\" e \"Lay It Down\" fortemente sponsorizzate da MTV e dalle radio. Un paio di mesi dopo, viene realizzata una VHS intitolata \"\". Questo includeva i videoclip estratti da \"Ratt EP\", \"Out of the Cellar\" e \"Invasion of Your Privacy\". La cassetta \u00e8 attualmente fuori produzione ed \u00e8 molto difficile da reperire. Allo stesso tempo la Atlantic Records ri-pubblic\u00f2 il primo EP del 1983. La modella sulla copertina dell'album \u00e8 la playmate Marianne Gravatte che appar\u00ec anche nel videoclip di \"Lay It Down\". I Ratt furono tra i primi a proporre una modella sulla copertina di un album heavy metal e faranno diventare questo un clich\u00e9 della corrente. Successivamente infatti molti gruppi imitarono questa manovra, come Bon Jovi, Great White, Britny Fox, Scorpions, Slaughter, Krokus, Hurricane, L.A. Guns, Steelheart, FireHouse e molti altri. La band suscit\u00f2 anche la curiosit\u00e0 dei media, infatti Robbin Crosby si fece notare con diverse modelle come Tawny Kitaen, Apollonia Kotero e la coniglietta di \"Playboy\" Laurie Carr. Nel primo 1986 i Ratt suonarono nel Regno Unito per il loro primo tour britannico, aprendo per Ozzy Osbourne e per finire al festival Monsters of Rock a Castle Donington. Tornando in patria, la band suon\u00f2 da spalla ai Bon Jovi.\nIl terzo album \"Dancing Undercover\", prodotto sempre da Beau Hill, usc\u00ec in agosto 1986. I Ratt sperimentarono una nuova formula indurendo le sonorit\u00e0 ispirandosi anche al thrash metal ed evitando le power ballad. Nonostante queste nuove linee musicali, il disco conquist\u00f2 l'oro in un mese negli States, e nel primo 1987, il successo li porter\u00e0 a suonare con i Cheap Trick e successivamente con i Poison e Queensr\u00ffche. L'album fu nuovamente platino grazie ai singoli \"Dance\", \"Slip of the Lip\" e \"Body Talk\", quest'ultimo presente anche nella colonna sonora del film \"Il bambino d'oro\" con Eddie Murphy.\nLa band incide il quarto album, \"Reach for the Sky\" nel novembre 1988. Durante questo periodo inizi\u00f2 un leggero declino; la vecchia formula che aveva decretato il successo della combo californiana inizi\u00f2 a cedere. Cominciarono a piovere critiche da parte dei fans e recensori, che accusavano la band di aver perso l'ispirazione e la creativit\u00e0. A peggiorare la situazione si aggiunsero i problemi con l'alcol e la droga. Tuttavia, il disco conquist\u00f2 il platino, e vennero apprezzati in particolar modo i brani \"Way Cool Jr.\" e \"I Want a Woman\", considerati classici del gruppo. Un terzo singolo, \"What's It Gonna Be\", era stato inizialmente pianificato ma fu poi accantonato e utilizzato solo come lato B. Dopo questo periodo di crisi, i Ratt decisero di licenziare il produttore Beau Hill arruolando Sir Arthur Payson, pseudonimo con cui si volle presentare per l'occasione il noto produttore Desmond Child.\nIl declino.\nIl quinto album intitolato \"Detonator\" venne pubblicato nell'agosto 1990. Lanciato dalle hits \"Shame Shame Shame\" e \"Lovin' You's a Dirty Job\", non venne per\u00f2 accolto calorosamente dalla critica. Il produttore Desmond Child collabor\u00f2 alla composizione di diversi brani oltre a partecipare come corista, mentre Jon Bon Jovi contribu\u00ec ai cori nel brano \"Heads I Win, Tails You Lose\". Per la prima volta \u00e8 anche presente una power ballad, \"Givin' Yourself Away\", scritta con Diane Warren. Questo fu inoltre il primo disco dei Ratt a non ottenere il platino, conquistando comunque l'oro. Realizzato poco prima dell'esplosione dell'era grunge nei primi anni novanta, segn\u00f2 la fine di un'epoca, e sar\u00e0 l'ultimo disco prima del momentaneo scioglimento.\nI Ratt parteciparono al primo MTV Unplugged svoltosi l'11 agosto 1990 all'Ed Sullivan Theater di Manhattan, New York, per promuovere il nuovo album, esibendosi con le Vixen. Una versione acustica di \"Way Cool Jr.\" proveniente da questa esibizione sar\u00e0 anni dopo inserita nella raccolta \"\". Durante lo show, Michael Schenker sostitu\u00ec Robbin Crosby che non pot\u00e9 partecipare ufficialmente per malattia. Da qui nacque l'accordo tra alcuni membri per formare un supergruppo, composto da Schenker, Share Pedersen delle Vixen e Bobby Blotzer dei Ratt, chiamato Contraband. A completare la formazione vennero aggiunti anche il cantante Richard Black degli Shark Island ed il chitarrista Tracii Guns degli L.A. Guns. La superband firm\u00f2 poi per la Impact Records, cominciando a lavorare per il futuro disco. L'omonimo \"Contraband\" venne pubblicato nel 1991, ma non ottenendo alcun successo, decret\u00f2 lo scioglimento del progetto.\nDurante uno show dei Ratt al Sun Plaza di Tokyo, Giappone, durante il tour mondiale di \"Detonator\", l'esibizione del chitarrista Robbin Crosby, sotto uso di droghe, cominci\u00f2 a dimostrarsi preoccupante. Mentre la band suonava la nota hit \"Round and Round\", Crosby sbagli\u00f2 l'assolo di chitarra, andando fuori nota davanti a migliaia di persone nell'arena. Dopo lo show, Robbin abbandon\u00f2 la band per la vergogna. In temporanea sostituzione venne arruolato Michael Schenker per un breve periodo. Nel 1991, Schenker abbandon\u00f2 la band e i Ratt ormai rimasti un quartetto, incisero il brano \"Nobody Rides for Free\", che partecip\u00f2 alla colonna sonora del film \"Point Break - Punto di rottura\" (1991) con Patrick Swayze e Keanu Reeves.\nLa Atlantic Records realizz\u00f2 una compilation, \"Ratt &amp; Roll 81-91\" nel settembre 1991. Il disco presentava pi\u00f9 tracce di \"Detonator\", che di altri dischi, probabilmente per valorizzare il loro ultimo fallimentare album. La raccolta, uscita solo un mese dopo il celebre \"Nevermind\" dei Nirvana, non riscosse buone vendite. Mentre le band grunge e alternative rock facevano strada, le hair metal band come i Ratt vennero abbandonate dalle major discografiche. La Atlantic scaric\u00f2 la band affermando che altre heavy metal band da loro gestite, come gli Skid Row, vendevano ancora bene. Si sciolsero pochi mesi dopo nel 1992.\nDopo lo scioglimento.\nNel febbraio 1992, Stephen Pearcy, dopo aver abbandonato il progetto, decise di formare un'altra band dal nome di Arcade. Facevano parte della band anche l'ex batterista dei Cinderella Fred Coury e l'ex chitarrista dei Sea Hags Frankie Wilsex (Frank Wilsey). Dopo aver pubblicato due album \"Arcade\" (1993) e \"A/2\" (1994), il quartetto cess\u00f2 l'attivit\u00e0 dati gli insuccessi. Successivamente Pearcy form\u00f2 un'altra band chiamata Vertex, le quali sonorit\u00e0 saranno ispirate all'industrial metal. I Vertex saranno composti anche dall'ex chitarrista dei Savatage e Alice Cooper, Al Pitrelli, e l'ex bassista di Ozzy Osbourne, dei Rainbow e degli Uriah Heep, Bob Daisley. Nel frattempo, Bobby Blotzer e Juan Croucier si dedicarono alla produzione di band emergenti. Warren DeMartini entr\u00f2 nei Whitesnake in tour nel 1994 mentre poco dopo si dedic\u00f2 alla carriera solista pubblicando gli album \"Surf's Up!\" (1995) e \"Crazy Enough to Sing to You\" (1996). Nel 1994 a Robbin Crosby venne diagnosticata un'infezione da virus HIV, che diventer\u00e0 poi AIDS.\nReunion.\nNel 1996, i Ratt si riformarono in quattro, composti da Pearcy, DeMartini, Blotzer, ed il nuovo membro Robbie Crane (ex componente del progetto solista di Vince Neil) nel ruolo di bassista. La band nuovamente avviata, pubblic\u00f2 nel 1997 la raccolta \"Collage\", che raccoglieva b-side e nuove versioni di brani risalenti al periodo dei Mickey Ratt. Il disco nulla aggiunge a ci\u00f2 che il gruppo aveva gi\u00e0 detto. Nel 1999, i Ratt si assicurarono un nuovo contratto discografico con la Sony Music. Nello stesso 1999, dopo nove anni, il gruppo pubblic\u00f2 un nuovo \"full-length\", \"Ratt\" ed orientandosi su sonorit\u00e0 blues rock e hard rock. L'album \u00e8 comunemente chiamato anche \"1999\", per non confonderlo con l'omonimo EP del 1983. Prodotto da Richie Zito, il nuovo disco vedeva le partecipazioni esterne di Jack Russell dei Great White e Jack Blades dei Night Ranger che diedero una mano nelle composizioni. Alla sua uscita venne pesantemente criticato dai fans e dalla critica, accusando i californiani di aver perso la grinta e l'originalit\u00e0 di un tempo, e Pearcy di aver perso le sue doti vocali: l'album risult\u00f2 infatti un fallimento commerciale. Successivamente, i Ratt aggiunsero il secondo chitarrista Keri Kelli, gi\u00e0 membro di band come Big Bang Babies, Dad's Porno Mag, The Newlydeads e Pretty Boy Floyd.\nNel 2000, Pearcy abbandona nuovamente la band. I Ratt lo rimpiazzarono con il singer Jizzy Pearl (ex-Love/Hate e L.A. Guns). Keri Kelli, che aveva abbandonato la band nello stesso periodo di Pearcy, venne sostituito dal'ex singer dei The Scream e M\u00f6tley Cr\u00fce, John Corabi, nel ruolo di chitarrista. Il concerto alla House of Blues di Hollywood nel 2000 venne realizzato come bootleg. Nel 2001, l'ex chitarrista Robbin Crosby annunci\u00f2 pubblicamente di essere malato di AIDS. Nel 2002 mor\u00ec tuttavia di overdose di eroina e non per AIDS come ci si sarebbe aspettato. Negli anni successivi, i Ratt continuarono la loro attivit\u00e0, in festival come il \"Rock Never Stops\" tour al fianco di altri celebri gruppi hair metal degli anni ottanta. Nel 2001 Pearcy fece causa alla band, sostenendo che non avrebbero potuto citarsi con il nome \"Ratt\", poich\u00e9 era lui a possederne i diritti. I diritti vennero assegnati a Blotzer e DeMartini, e Pearcy perse la causa. Pearcy continu\u00f2 la carriera formando altri progetti: i Vicious D\u00e9lite e Nitronic, oltre a pubblicare un live album degli Arcade intitolato \"A/3 - Live and Unreleased\" (2001). Egli si dedic\u00f2 poi alla carriera solista esordendo nel 2002 con l'album \"Social Intercourse\". Pearcy fond\u00f2 anche un'etichetta discografica, la Top Fuel Records, che realizz\u00f2 materiale inedito dei Ratt oltre a pubblicare i suoi dischi solisti. Nel dicembre 2006 i Ratt accolsero nuovamente il loro fondatore Stephen Pearcy. A seguito il gruppo intraprender\u00e0 tour negli USA e in Europa. John Corabi concluse la carriera con il gruppo nel 2008, venendo sostituito dallo storico ex chitarrista dei Quiet Riot, Carlos Cavazo, che suon\u00f2 il primo show con i Ratt a Baton Rouge, Louisiana il 27 agosto 2008. Tuttavia, a causa di obblighi contrattuali, Corabi suon\u00f2 con la band il 2 settembre a Virginia Beach.\nNel 2009 il gruppo firma un accordo discografico con la Roadrunner Records e annuncia l'uscita del settimo album in studio, dal titolo \"Infestation\", che esce nell'aprile 2010. L'album viene anticipato di alcune settimane dal nuovo singolo e video \"Best of Me\", e seguito da un tour mondiale. Il disco segna il ritorno in classifica dei Ratt, raggiungendo la trentesima posizione della Billboard 200 con circa 14.000 copie vendute durante la prima settimana nei negozi.\nNel maggio 2012 il bassista originale della band Juan Croucier \u00e8 ritornato al posto del suo sostituto Robbie Crane. Si rincorrono le voci sulla possibile uscita di un nuovo album, ma il 24 aprile 2014 Stephen Pearcy annuncia di aver lasciato nuovamente la band. In seguito all'abbandono del cantante, i Ratt entrano in una fase di stallo durante la quale i diritti sul nome vengono rilevati dal batterista Bobby Blotzer, che decide di esibirsi ugualmente con una propria formazione chiamata Bobby Blotzer's Ratt Experience a partire dal 2015. Nell'ottobre dello stesso anno Warren DeMartini fa causa a Blotzer per aver utilizzato il nome della band a scopo personale. Il tribunale di Los Angeles respinge la richiesta e Blotzer continua a suonare con la propria formazione anche durante il 2016. Parallelamente gli altri membri originali, Pearcy, Croucier e DeMartini, decidono di espellere Blotzer dal gruppo e annunciano il loro \"Back for More\" tour, con Jimmy DeGrasso (ex-Y&amp;T, White Lion e Megadeth) alla batteria."}
{"id": "544416", "revid": "287204", "url": "https://it.wikipedia.org/wiki?curid=544416", "title": "Bardo (disambigua)", "text": "Il bardo \u00e8 un antico poeta o cantore di imprese epiche presso i popoli celtici."}
{"id": "544419", "revid": "99645356", "url": "https://it.wikipedia.org/wiki?curid=544419", "title": "Corbione", "text": "Corbione, Corbium in Latino, era un'antica citt\u00e0 del Lazio antico.\nStoria.\nNel 496 a.C., poco prima della Battaglia del Lago Regillo, fu conquistata dai Latini che vi scacciarono la guarnigione di soldati romani..\nNel 489 a.C. fu una delle citt\u00e0 attaccate dai Volsci condotti da Gneo Marcio Coriolano; saputo dei precedenti attacchi alle citt\u00e0 di Tolerium, Bola e Labicum, conclusisi con la presa della citt\u00e0, e la messa in schiavit\u00f9 degli uomini, gli abitanti di Corbione si arresero a Coriolano senza combattare.\nDivenne parte del bottino di Roma quando, nel 458 a.C. gli Equi guidati da Gracco Clelio, dopo un inizio favorevole, furono sconfitti dalle legioni romane comandate da Lucio Quinzio Cincinnato nella battaglia del Monte Algido. Le condizioni della pace dettate da Cincinnato, che operava in qualit\u00e0 di dittatore, prevedevano infatti la consegna dei comandanti da tradurre in catene a Roma, la liberazione dei combattenti nemici con passaggio sotto il giogo e, appunto, la consegna dell'\"oppidum Corbione\".\nDurante il consolato di Gaio Orazio Pulvillo e Quinto Minucio Esquilino Augurino, l'anno successivo, la piazzaforte fu per\u00f2 riconquistata dagli Equi, il presidio romano fu distrutto in un assalto notturno. La notizia fece fermare la discussione della Lex Terentilia per l'ennesima volta. Le legioni affidate al console Orazio, subito inviato alla riscossa si scontrarono con gli Equi e, sconfiggendoli, ripresero Corbione a anche Ortona. La piazzaforte di Corbione, per aver consegnato il presidio romano, fu distrutta.\nMolto probabilmente questa distruzione non fu in effetti cos\u00ec completa perch\u00e9 qualche anno dopo Corbione ritorn\u00f2 agli onori delle cronache.\nSuperata la sfortunata parentesi dei Decemviri i romani, il cui esercito si era lasciato andare a qualcosa di simile ad uno sciopero bianco combattendo con pochissimo ardore o addirittura fuggendo, ripresero le vecchie abitudini belliche. A fare le spese della riconquistata abilit\u00e0 guerresca furono i nemici di quel periodo i Volsci e, naturalmente gli Equi.\nConvinti che ormai i soldati romani non avessero pi\u00f9 voglia di combattere, nel 446 a.C. gli Equi attaccarono il territorio del Latini (alleati di Roma) arrivando a devastare le campagne vicine alla Porta Esquilina. Tutto il bestiame che era stato preso ai contadini romani fu trascinato dagli Equi alla cittadella di Corbione nei cui pressi organizzarono il loro accampamento.\nDopo qualche giorno arriv\u00f2 l'esercito di Roma guidato da Tito Quinzio Capitolino Barbato e la battaglia di Corbione infuri\u00f2 per tutta la giornata. Roma vinse e Corbione ritorn\u00f2 a far parte delle citt\u00e0 controllate dall'Urbe sempre pi\u00f9 portata ad allargare il territorio.\nLocalizzazione.\nCorbione mentre per un'altra ipotesi ."}
{"id": "544420", "revid": "161374", "url": "https://it.wikipedia.org/wiki?curid=544420", "title": "EH-101", "text": ""}
{"id": "544421", "revid": "254401", "url": "https://it.wikipedia.org/wiki?curid=544421", "title": "Villa Imperiale (Genova)", "text": "Villa Imperiale \u00e8 una delle pi\u00f9 antiche e prestigiose ville con parco genovesi rinascimentali.\nSituata nel quartiere di San Fruttuoso, nella parte a levante del centro storico, \u00e8 di propriet\u00e0 del Comune ed \u00e8 adibita, assieme al parco circostante, a struttura pubblica e giardino.\nStoria.\nPrima che si imponesse a Genova lo stile dell'architetto Galeazzo Alessi, che avrebbe improntato gran parte delle ville di Albaro, per lungo tempo Villa Imperiale fu un modello ineguagliato di dimora, costituita da un volume longitudinale completato da eleganti logge d'angolo.\nA far edificare la magione, nei primi anni del Cinquecento, fu Lorenzo Cattaneo, appartenente ad un'importante famiglia imparentata con la nobilt\u00e0 fiorentina, il quale intendeva - secondo gli usi in voga nel Rinascimento - costituire una propria residenza che fosse in linea con le necessit\u00e0 di rappresentanza della famiglia. Fu sede, al tempo della Repubblica di Genova, di ricevimenti e banchetti per imperatori, sovrani e nobili qui accolti dal doge prima dell'ingresso ufficiale in citt\u00e0.\nIl palazzo fu inaugurato, di fatto, nel 1502, da re Luigi XII di Francia, giunto in visita a Genova. Si racconta che la carrozza del sovrano, accompagnata da un lungo corteo con la nobilt\u00e0 locale, sfilasse con magnificenza - e salutata dalla folla festante - sotto la volta dell'atrio portificato del palazzo, decorato con peducci scolpiti in pietra nera (che da allora recano lo stemma con il giglio di Francia) e arricchito nell'impiantito e nei finimenti da pesanti lastre di ardesia.\nNel XVII secolo il palazzo pass\u00f2 in propriet\u00e0 alla famiglia Salvago e poi alla famiglia Imperiale - di cui l'edificio conserva ancora il nome - che la tenne fino agli anni venti del Novecento. Fu infine acquisita dal Comune.\nVilla Imperiale ha, sia pure di riflesso, un importante significato storico per i genovesi. Lungo le mura che la circondano dal lato di ponente sale una stretta cr\u00eauza che conduce alla vicina Villa Migone, al tempo residenza del cardinale Pietro Boetto, in cui la sera del 24 aprile 1945 il generale G\u00fcnter Meinhold, comandante in capo delle truppe tedesche di stanza a Genova, firm\u00f2 l'atto di resa nelle mani dello stesso Boetto e del comandante partigiano Remo Scappini, che pose fine alla seconda guerra mondiale nel capoluogo ligure.\nNel 2007 il presidente della Repubblica Giorgio Napolitano ha reso omaggio a Genova, medaglia d'oro per la resistenza partigiana, visitando in occasione del 25 aprile Villa Migone.\nLa zona \u00e8 stata fino agli anni ottanta fortemente industrializzata e poi convertita al settore terziario. Negli anni novanta la struttura aveva subito un pesante degrado, con un cedimento strutturale del tetto del palazzo che comport\u00f2 la chiusura e il trasferimento delle due biblioteche. Il palazzo \u00e8 stato in seguito completamente ristrutturato, restaurato e restituito all'antico splendore.\nOspita un centro sociale per anziani, \u00e8 la sede della biblioteca comunale \"Lercari\" e, in passato, della Biblioteca Internazionale per ragazzi \"Edmondo De Amicis\" (trasferita ai Magazzini del Cotone nel Porto Antico); vi ha sede anche una scuola materna intitolata a Gianni Rodari. D'estate vi si tengono rappresentazioni teatrali nell'ambito del Festival \"Ridere d'agosto, ma anche prima\" organizzato dal Teatro Garage di Genova.\nA Genova esiste un'altra villa, quasi omonima e anch'essa del XVI secolo - Villa Imperiale Casanova, poi sede del Centro di ricerche siderurgiche - situata in Valpolcevera, in corso Perrone, alla periferia nord-occidentale di Campi.\nDescrizione.\nLe decorazioni esterne originali tendono a conferire alla struttura un carattere ben definito che bene si sposa con gli interni finemente decorati e affrescati con maestr\u00eca dal pittore Luca Cambiaso che nel salone principale rappresent\u00f2 con estremo vigore visionario la \"Storia delle Sabine\". L'affresco che copre completamente la grande volta fu dipinto attorno al 1565 quando Cambiaso era all'apice della sua carriera, considerato il pi\u00f9 celebre decoratore delle residenze genovesi. Il tema \u00e8 tratto dalla Storia di Roma, narrata da Tito Livio. L'episodio scelto per il riquadro centrale \u00e8 il \"Ratto delle Sabine\": Romolo, dal suo trono, raffigurato a sinistra, si leva in piedi per dare il segnale convenuto che da luogo allo scatenarsi dei romani sulle figlie dei sabini. La storia \u00e8 completata da altri sei riquadri che narrano il seguito della storia: \"L'incontro di Tarpea con Tito Tazio\", durante il quale la vergine vestale, figlia del comandante della cittadella romana, fu corrotta con l'oro dal re sabino. Segue \"L'uccisione di Tarpea,\" che tradisce i romani permettendo ai sabini di assaltare la cittadella. Quindi le donne sabine, frapponendosi fra i padri e i mariti, ossia sabini e romani, pongono fine alla guerra e faririscono l'alleanza fra i due popoli. Completano la storia la \"Salita al cielo di Romolo\" e l\"'Incoronazione di Numa Pompilio,\" secondo re di Roma, di origine sabina. Negli angoli, completano la decorazione \"Allegorie delle Arti e delle Scienze\", rappresentate con illusionismo prospettico, alternate con cariatidi dipinte. A differenza delle precedenti realizzazioni del Cambiaso, qui nessuna parte \u00e8 realizzata a stuccomentre anche le cornici e le finte architetture sono dipinte. L'opera ebbe da subito una notevole fama, e fu definita dal Mengs \"quanto di pi\u00f9 raffaellesco esiste in Genova\".\nIl giardino della villa \u00e8 disposto a pi\u00f9 livelli su geometriche terrazze situate a mezza costa rispetto al rilievo su cui il parco si sviluppa. Fu completato a met\u00e0 del Cinquecento con un ninfeo e arricchito da rampe con balaustre e lunghi corridoi con pergolato. La successiva sistemazione con prato \"all'inglese\" e boschi di leccio, cedro e cipresso \u00e8 pi\u00f9 recente e risale al XIX secolo.\nIl santuario e la leggenda dell\"'Albero d'oro\".\nVilla Imperiale \u00e8 ancor oggi una delle naturali vie d'accesso al vicino Santuario della Madonna del Monte. In tempi ancora recenti molti pellegrini che salivano al santuario sceglievano questa strada per raggiungere il luogo di culto mariano. La sua entrata \u00e8 posta in via dell'Albero d'Oro, a Terralba (un tempo probabilmente \"terra d'alba\", \"terra di levante\").\nNarra una leggenda che in tempi remoti il proprietario del terreno in cui sorge la villa avesse perso ai dadi i vari appezzamenti di cui disponeva. Per poter effettuare un\"'ultima giocata\" - che si riveler\u00e0 poi risolutrice al fine della riconquista del terreno perduto - dovette impegnare l'ultimo albero che gli era rimasto, che da allora divent\u00f2 nella fantasia popolare \"l'albero d'oro\".\nDa sottolineare che il suddetto albero era di Alloro da cui anche l'assonanza con \"oro\".\nL'albero, che si trovava all'inizio di via dell'albero d'oro, strada che collega l'ingresso principale della villa con piazza Terralba, \u00e8 stato abbattuto a met\u00e0 degli anni '80, poich\u00e9 vecchio e malato, e sostituito con un albero pi\u00f9 giovane."}
{"id": "544426", "revid": "842", "url": "https://it.wikipedia.org/wiki?curid=544426", "title": "Mont\u00e0 d'Alba", "text": ""}
{"id": "544427", "revid": "2096599", "url": "https://it.wikipedia.org/wiki?curid=544427", "title": "Quirico e Giulitta", "text": "Quirico e Giulitta sono, nella tradizione della Chiesa cattolica e di tutte le Chiese cristiane orientali, un bambino piccolo e sua madre, morti martiri probabilmente nel 304. La loro festa liturgica viene celebrata solitamente il 16 giugno, in Occidente, e il 15 luglio in Oriente.\nAgiografia.\nDegli atti del loro martirio si conoscono circa quaranta versioni, la maggior parte delle quali elencate nella \"Bibliotheca Hagiographica Latina\". Questi testi presentano spesso episodi e circostanze fantasiose, al punto che gi\u00e0 a met\u00e0 del IV secolo emersero dubbi circa l'attendibilit\u00e0 completa di tutte le versioni. La prima seria indagine sui due santi fu intrapresa dal vescovo Teodoro di Iconio che, sollecitato dal vescovo Zosimo, sulla base di testimonianze dirette e di documenti, epur\u00f2 la narrazione dagli elementi spuri, proponendo una \"Passio\" che sostanzialmente corrisponde a quella pubblicata da Van Hoof, sotto il titolo di \"Acta graeca sincera\" negli \"Analecta Bollandiana\". Il lavoro di Teodoro \u00e8 giunto sino a noi attraverso la sua \"Lettera a Zosimo\".\nSecondo questa versione, dunque, Giulitta era una vedova, di facoltosa famiglia e di elevato lignaggio. Essa viveva ad Iconio, citt\u00e0 della Licaonia (oggi in Turchia) durante la persecuzione di Diocleziano nei confronti dei cristiani. Essendosi convertita al cristianesimo e temendo per s\u00e9 e per il figlio, lasci\u00f2 i suoi averi e la sua citt\u00e0, fuggendo con due ancelle e con il figlioletto Quirico di tre anni. Scoperta e catturata mentre raggiungeva Tarso, per ordine del governatore della Cilicia Alessandro, fu posta sotto tortura affinch\u00e9 accettasse, secondo la prassi, di sacrificare agli dei. Pur nei tormenti la donna rifiut\u00f2 di rinnegare la sua fede. A presiedere il giudizio era lo stesso governatore Alessandro che teneva sulle ginocchia il piccolo Quirico. Le ripetute nerbate inflitte a Giulitta non facevano vacillare la sua fede, ma addirittura fecero sorprendentemente pronunciare al bambino: \u00abSono cristiano anch'io!\u00bb. A queste parole il governatore scagli\u00f2 il piccolo sui gradini del tribunale, facendogli battere la testa e uccidendolo sul colpo. La madre non si scompose, ma rimase in preghiera ringraziando il Signore perch\u00e9 il figlio l'aveva preceduta nella gloria dei Cieli. Il governatore Alessandro, pieno d'ira, la consegn\u00f2 allora al boia perch\u00e9 fosse decapitata.\nI loro corpi, recuperati da una delle due ancelle di Giulitta scampata alle persecuzioni, furono tenuti nascosti fino a che in epoca costantiniana il loro culto venne apertamente divulgato.\nIn numerose versioni della Passio si indica la citt\u00e0 di Tarso come il luogo del martirio, anche se in altre \u00e8 Antiochia.\nIl culto.\nIl culto dei santi Quirico e Giulitta \u00e8 radicato e diffuso sia in Oriente che in Occidente. \nAd introdurlo in Europa pare sia stato sant'Amatore, vescovo di Auxerre (morto nel 418), che avrebbe portato le loro reliquie da Antiochia a Marsiglia, nella chiesa di San Vittore, da l\u00ec poi traslate a Roma da papa Vigilio (537-555), che fece erigere una chiesa loro dedicata nella zona detta dei Pantani, l'attuale rione Monti. Una reliquia di San Quirico martire \u00e8 inoltre custodita nell'omonima chiesa in Bolano di Fisciano.\nQuirico e Giulitta vengono festeggiati dalla Chiesa cattolica il 16 giugno. \nRiguardo al giorno del martirio si confrontano due tradizioni distinte: quella occidentale che indica il 16 giugno e quella orientale che invece riferisce il 15 luglio. Quest'ultima pare decisamente la pi\u00f9 probabile poich\u00e9 \u00e8 gi\u00e0 indicata nella citata \"Lettera\" di Teodoro, mentre il 16 giugno compare per la prima volta nel 1493 nel \"Catalogus Sanctorum\" di Pietro de Natali. Per contro, anche in Occidente (ad esempio a Lapedona, a Serra San Quirico (AN), a Santa Giuletta (PV), a San Chirico Raparo (PZ) e Castelnuovo Bormida) la loro festa ricorre il 15 luglio.\nPatronati.\nI santi Quirico e Giulitta sono patroni dei seguenti comuni italiani:\nSono inoltre patroni di Visignano (Croazia) e di Nevers (Borgogna)."}
{"id": "544428", "revid": "188116", "url": "https://it.wikipedia.org/wiki?curid=544428", "title": "Ranger", "text": ""}
{"id": "544430", "revid": "1318658", "url": "https://it.wikipedia.org/wiki?curid=544430", "title": "Arrondissement di Beauvais", "text": "L\"arrondissement\" di Beauvais \u00e8 un \"arrondissement\" dipartimentale della Francia situato nel dipartimento dell'Oise, nella regione dell'Alta Francia.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 258 comuni raggruppati in 14 cantoni:"}
{"id": "544435", "revid": "212348", "url": "https://it.wikipedia.org/wiki?curid=544435", "title": "Stregone", "text": ""}
{"id": "544438", "revid": "1798099", "url": "https://it.wikipedia.org/wiki?curid=544438", "title": "Serbatoio", "text": "Un serbatoio \u00e8 un contenitore di solidi, liquidi o talvolta gas, che permette la conservazione e l'eventuale trasporto.\nDati caratteristici.\nUn serbatoio pu\u00f2 essere caratterizzato da alcune informazioni fondamentali, prima tra tutte la capacit\u00e0, tipicamente espressa in litri o metri cubi.\nPer serbatoi sotto pressione \u00e8 anche importante conoscerne la pressione massima consentita, oltre la quale c'\u00e8 il rischio che il serbatoio si danneggi o addirittura esploda se non \u00e8 provvisto di valvola di sicurezza.\n\u00c8 spesso utile conoscerne anche l'ingombro e il peso.\nIn caso di sostanze che hanno necessit\u00e0 di essere conservate a determinate temperature \u00e8 importante conoscere anche la conducibilit\u00e0 termica del serbatoio. Allo stesso modo, per prodotti che devono essere protetti dalla luce del sole, come ad esempio alimenti, \u00e8 importante la capacit\u00e0 del serbatoio di filtrare i raggi dannosi.\nContenitore portatile di fluidi.\nUn serbatoio impermeabile di piccole dimensioni si presta bene alla conservazione di acqua potabile: ad esempio, una borraccia, una bottiglia in vetro o plastica o metallo (scatole in alluminio).\nSerbatoio carburante.\nQuesto serbatoio viene utilizzato sui motori a motore termico e serve per dare autonomia al mezzo, contenendo tale combustibile, il quale pu\u00f2 essere rabboccato con un bocchettone che viene chiuso da un tappo e generalmente nelle autovetture viene protetto da uno sportellino o munito di un dispositivo d'apertura a chiave, mentre per il prelievo del combustibile, viene o fatto defluire al motore con un sistema a caduta tramite un rubinetto o si usa una pompa della benzina. In caso di immissione di un carburante errato nel serbatoio, \u00e8 necessario estrarre tutto il contenuto con una speciale pompa aspirante da officina, effettuare un lavaggio completo di motore e iniettori con appositi prodotti ed eventualmente immettere poi del carburante giusto.\nFare moltissima attenzione a non tagliare mai i serbatoi di benzina, o altri liquidi infiammabili anche vuoti, c'\u00e8 il rischio che il serbatoio esploda.\nContenitore mobile di fluidi.\n(con riferimento ad ingegneria meccanica, ingegneria navale).\nPer trasportare fluidi in quantit\u00e0 che vanno dai centinaia di chilogrammi a decine di tonnellate, si ricorre a veicoli su gomma, dotati di grandi recipienti.\nPer spostamenti via terra, si opta nella maggioranza dei casi per autobotti ed autobetoniere (trasporto di miscele di cemento e di calcestruzzo).\nUna nave cisterna \u00e8 in grado di trasportare acqua, petrolio o altre sostanze in quantitativi maggiori, anche centinaia di tonnellate, per lunghe distanze. L'unico vincolo \u00e8 che per ovvi motivi il porto di partenza e di destinazione devono essere dotati di attrezzature idonee per ospitare tali imbarcazioni.\nPer superare i problemi legati all'accesso ai porti di navi cisterna, vi esiste la possibilit\u00e0 di adattare i container ISO di norma per il carico di fluidi. Il sistema Flexitank \u00e8 un serbatoio, spesso monouso, che viene inserito nel container e permette il carico di liquidi fino ad un massimo di 24 o 25.000 litri.\nGrande contenitore statico di solidi e fluidi.\n(con riferimento ad ingegneria idraulica, ingegneria strutturale).\nI serbatoi possono essere impiegati per contenere prodotti agricoli, acqua, lubrificanti, combustibili, miscele per costruzioni, gas di varia entit\u00e0 e natura. Si preferisce riservare a silos e serbatoi tutti i materiali deperibili, sostanze nocive e sostanze in genere facilmente soggette a dispersione, destinando invece altri tipi di materiali a magazzini coperti o a cielo aperto, a seconda di ci\u00f2 che si intende immagazzinare.\nDal punto di vista progettuale, una struttura civile o industriale con funzione di serbatoio deve essere realizzata con criteri idonei a sopportare le sollecitazioni dovute al contenuto conservato, ma anche alle eventuali dilatazioni termiche, ed aggressioni chimico-fisiche prevedibili in esercizio.\nDal punto di vista statico occorre distinguere il tipo di sollecitazioni \n\u00c8 molto importante che la struttura, col passare del tempo sia immune da lesioni e fessure, anche di lieve entit\u00e0 poich\u00e9 questo pu\u00f2 seriamente pregiudicare l'affidabilit\u00e0 dell'intera opera. \nOccorrono appositi piani di manutenzione, visite di tecnici specializzati durante la vita dell'opera.\n\u00c8 altres\u00ec importante, per grandi serbatoi costruiti con materiali conduttori, prevedere un idoneo impianto elettrico di messa a terra per evitare l'accumularsi di cariche elettrostatiche, che possono provocare pericolose deflagrazioni.\nLo smantellamento del serbatoio avviene nel migliore dei casi in seguito al superamento tecnologico dell'impianto, talvolta quando il costo delle riparazioni supera quello della demolizione, rifacimento e beneficio del rinnovamento tecnologico dell'opera.\nAccorgimenti.\nA seconda del tipo di serbatoio, possono essere usati diversi sistemi per migliorarne l'usabilit\u00e0 e la sicurezza:"}
{"id": "544442", "revid": "554814", "url": "https://it.wikipedia.org/wiki?curid=544442", "title": "Ladro (disambigua)", "text": ""}
{"id": "544444", "revid": "1543377", "url": "https://it.wikipedia.org/wiki?curid=544444", "title": "DCE Distributed File System", "text": "Il DCE Distributed File System (DCE/DFS) \u00e8 il protocollo dedicato allo scambio remoto di file ed \u00e8 usato nel Distributed Computing Environment. Originariamente venne sviluppato a partire della terza versione dell'AFS.\nIn DCE/DFS il client gestisce una cache locale che contiene, per intero o in parte, i file di cui ha bisogno. Esso collabora con il server dove \u00e8 conservata la copia originale del file per garantire la corretta propagazione delle modifiche fatte: nel momento in cui un altro client accede allo stesso file, prima ne scarica una nuova (rispetto alla sua propria cache) copia gi\u00e0 aggiornata.\nIl vantaggio di questo approccio sta nelle prestazioni raggiunte anche su reti con connessione lenta, in quanto la maggior parte degli accessi sono comunque fatti nella copia locale mantenuta dai client. Se il server viene a mancare, il client continua ad operare sulla sua copia del file, per poi notificare le modifiche fatte una volta ristabilita la connessione.\nIn DCE/DFS manca il concetto di unit\u00e0 logica ed il singolo file non \u00e8 legato al dispositivo che lo ospita: per supportare ci\u00f2 (e altre caratteristiche avanzate) \u00e8 stato sviluppato un file system journaled locale chiamato DCE/LFS (conosciuto anche come \"Episode\")."}
{"id": "544447", "revid": "110157", "url": "https://it.wikipedia.org/wiki?curid=544447", "title": "Le Chenit", "text": "Le Chenit (toponimo francese) \u00e8 un comune svizzero di 4\u00a0670 abitanti del Canton Vaud, nel distretto del Jura-Nord vaudois.\nGeografia fisica.\nLe Chenit \u00e8 affacciato sul lago di Joux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLe Chenit \u00e8 servito dalle stazioni di Le Brassus e di Sentier-Orient, lungo la ferrovia Pont-Brassus.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "544448", "revid": "2225", "url": "https://it.wikipedia.org/wiki?curid=544448", "title": "Scaligera Verona", "text": ""}
{"id": "544449", "revid": "1833487", "url": "https://it.wikipedia.org/wiki?curid=544449", "title": "Umano", "text": ""}
{"id": "544453", "revid": "1149807", "url": "https://it.wikipedia.org/wiki?curid=544453", "title": "Pinstripe Potoroo", "text": ""}
{"id": "544454", "revid": "33689", "url": "https://it.wikipedia.org/wiki?curid=544454", "title": "Pipe Mania", "text": "Pipe Mania (intitolato Pipe Dream al di fuori dell'Europa e nelle versioni per console) \u00e8 un videogioco rompicapo sviluppato originariamente per Amiga dal gruppo britannico The Assembly Line e pubblicato nel 1989 dalla LucasFilm Games in Nordamerica e dalla Empire Interactive in Europa. Lo scopo del gioco \u00e8 connettere dei tubi su di una griglia, in tempo reale, in modo da trasportare un flusso di liquido per un tragitto pi\u00f9 lungo possibile.\n\"Pipe Mania\" venne convertito per un grande numero di piattaforme. Sempre la LucasFilm e/o la Empire lo pubblicarono anche per i computer Amstrad CPC, Archimedes, Apple II, Apple IIGS, Atari ST, BBC Micro, Commodore 64, Electron, Macintosh, MS-DOS, Windows 3.1 e ZX Spectrum. La Enigma Variations lo pubblic\u00f2 per il poco diffuso SAM Coup\u00e9.\nLa Bullet Proof Software pubblic\u00f2 conversioni per le console Game Boy, NES e Super Nintendo e per i computer giapponesi PC-88, PC-98 e Sharp X68000. La Video System produsse una versione arcade. Molte sono anche le imitazioni non ufficiali.\nUna versione 3D intitolata \"Pipe Dream 3D\" venne pubblicata dalla Empire per PlayStation nel 2000.\nNel 2008-2009 sempre la Empire pubblic\u00f2 \"Pipe Mania\" per diverse piattaforme, un remake di \"Pipe Mania\" con molte varianti.\nModalit\u00e0 di gioco.\nIl gioco si svolge su una griglia di caselle rettangolare a schermo fisso. Al giocatore vengono presentate una alla volta, in ordine casuale, delle sezioni di tubo di varie forme, che si devono posizionare su una casella a scelta. Ci sono sezioni diritte, curvate a 90\u00b0, e a due tubi incrociati; l'orientamento dei pezzi varia e non \u00e8 possibile ruotarli. Posizionando questi tubi il giocatore deve costruire un percorso ininterrotto per un liquido, chiamato \"Flooz\" nei manuali, a partire da una casella di inizio fissa. Per completare un livello si deve creare un percorso con lunghezza minima di un certo numero di caselle. Si ha a disposizione un po' di tempo prima che compaia il liquido, poi questo inizia a fluire lentamente lungo il tubo dalla casella di partenza. Si fallisce se il liquido raggiunge l'estremit\u00e0 aperta del tubo prima di percorrere la lunghezza minima.\nSi pu\u00f2 posizionare una sezione anche in una casella gi\u00e0 occupata, purch\u00e9 non attraversata dal liquido, distruggendo e sostituendo la sezione posizionata in precedenza. Questa azione causa per\u00f2 una piccola perdita di tempo e un malus di punteggio. Anche le sezioni inutilizzate, posizionate in giro senza far parte del percorso del liquido, causano riduzioni del punteggio finale. Si guadagano invece punti extra realizzando percorsi tortuosi con incroci e scegliendo di velocizzare il liquido con apposito comando.\nPer pianificare le proprie mosse \u00e8 possibile vedere, a lato dell'area di gioco, una coda con le quattro sezioni successive.\nC'\u00e8 anche la modalit\u00e0 multigiocatore in simultanea, dove due giocatori posizionano sulla stessa griglia le rispettive sezioni, provenienti da due code distinte, cercando di formare un unico percorso in comune, ma con punteggi separati.\nIn molte versioni, anche in giocatore singolo c'\u00e8 un'opzione \"esperto\" che consente di avere due code di sezioni e scegliere di volta in volta se prelevare ia prossima sezione dall'una o dall'altra.\nAll'aumentare dei livelli \u00e8 sempre pi\u00f9 breve l'intervallo di tempo tra l'inizio e la partenza del liquido, e il liquido scorre anche pi\u00f9 veloce. Nei livelli pi\u00f9 alti vengono introdotti pezzi speciali fissi sulla griglia: ostacoli, taniche che rallentano il liquido, caselle bonus, caselle che collegano i lati opposti dello schermo. Pu\u00f2 esserci anche una casella di arrivo dove \u00e8 necessario terminare il percorso, fermo restando la sua lunghezza minima (nelle versioni arcade e SNES questa caratteristica \u00e8 sempre presente fin dal primo livello). Tra le sezioni posizionabili dal giocatore vengono introdotti i tubi a senso unico.\nAlmeno in alcune versioni per computer ci sono periodicamente dei livelli bonus, dove le sezioni non si piazzano a piacere, ma si fanno cadere dall'alto in stile \"Tetris\".\nAccoglienza.\n\"Pipe Mania\" \u00e8 stato uno dei videogiochi rompicapo di maggior successo della storia e vendette complessivamente oltre 4 milioni di copie nel mondo.\nRicevette molte buone recensioni dalla stampa dei suoi tempi, che di solito ne apprezzava la giocabilit\u00e0 e l'immediatezza, senza penalizzarlo per la semplicit\u00e0 estetica.\nLa rivista francese \"Tilt\" assegn\u00f2 a \"Pipe Mania\" il premio \"Tilt d'or\" 1990 come miglior gioco d'azione/riflessione dell'anno, preferendolo ai finalisti \"Welltris\" e \"Klax\" grazie alla sua maggiore originalit\u00e0.\nNel 1991 la rivista britannica \"ACE\" lo mise tra i 5 migliori videogiochi rompicapo nati su computer di tutti i tempi e \"Amiga Power\" lo consider\u00f2 in generale l'80\u00b0 miglior videogioco per Amiga.\nIn Giappone, nel novembre 1990, la versione arcade arriv\u00f2 prima nella classifica mensile dei cabinati in formato tavolo di maggior successo..\nInfluenza.\nNel corso degli anni sono stati prodotti numerosi cloni dell'originale e altri giochi simili, con nomi come \"Wall Pipe\", \"Oilcap\", \"MacPipes\", \"Pipe Master\", \"Magic Lines\", \"PipeFun\", \"Crossroad Crisis\".\n\"Pipe Mania\" per Commodore 16 \u00e8 una conversione amatoriale non ufficiale.\nIl concetto \u00e8 stato riutilizzato anche sotto forma di minigioco, ad esempio in \"\" e \"BioShock\"."}
{"id": "544456", "revid": "7", "url": "https://it.wikipedia.org/wiki?curid=544456", "title": "Valpolcevera", "text": ""}
{"id": "544459", "revid": "828781", "url": "https://it.wikipedia.org/wiki?curid=544459", "title": "Pratt &amp; Whitney", "text": "La Pratt &amp; Whitney \u00e8 un'industria aerospaziale statunitense specializzata nella progettazione, sviluppo e commercializzazione di motori aeronautici e turbine a gas per uso civile e militare, oltre a motori a razzo per la propulsione spaziale, generatori per l'industria, motori marittimi, motori per locomotive.\nGli oltre 38.500 dipendenti ed il sostegno di pi\u00f9 di 9.000 clienti in 180 paesi in tutto il mondo fanno della Pratt &amp; Whitney una delle tre pi\u00f9 grandi aziende del settore assieme alla statunitense General Electric ed alla britannica Rolls-Royce plc. Con esse ha comunque stipulato delle joint venture: con la Rolls-Royce plc ha creato la International Aero Engines e con la General Electric la Engine Alliance.\nStoria.\nNel 1925, Frederick Rentschler contatt\u00f2 la Pratt &amp; Whitney Machine Tool Company di Hartford, nel Connecticut, con la richiesta di finanziare la costituzione di una nuova azienda per poter produrre un nuovo motore per il mercato aeronautico. La Pratt &amp; Whitney ritenne la proposta tanto interessante da erogare un prestito a Rentschler di 250.000 $ concedendo inoltre l'uso del proprio nome ed un settore dei propri stabilimenti. Nacque cos\u00ec la Pratt &amp; Whitney Aircraft Company.\nIl primo motore marchiato Pratt &amp; Whitney, l'R-1340 Wasp da 425 hp (317 kW), venne completato alla vigilia di Natale del 1925 e gi\u00e0 nel marzo del 1926, dopo soli tre test davanti alla commissione esaminatrice, ottenne dalla U.S. Navy il certificato di omologazione a cui segu\u00ec, nell'ottobre dello stesso anno, un ordine per la fornitura di 200 unit\u00e0.\nLe ottime caratteristiche fornite dal \"Wasp\" in termini di prestazioni ed affidabilit\u00e0 diedero una svolta determinante nell'evoluzione dell'aeronautica statunitense inaugurando una serie di record ad opera di famosi aviatori come Wiley Post, Amelia Earhart e molti altri che li seguirono poco tempo dopo.\nIl successo commerciale dell'R-1340 venne ripetuto con il successivo R-985 Wasp Junior. Entrambi i motori sono ancora utilizzati in tutto il mondo nel settore degli aerei agricoli riuscendo a sviluppare, con gli aggiornamenti tecnici che si sono succeduti fino ai nostri giorni, una potenza superiore a quanto fosse stato ipotizzato nelle specifiche originali del progetto. I ricambi di entrambi i motori sono ancora oggi in produzione ed \u00e8 teoricamente possibile assembleare un nuovo motore completo dalle parti a disposizione per la manutenzione dei motori esistenti.\nNel 1929, Rentschler concluse la sua collaborazione con la Pratt &amp; Whitney Machine Tool per fondare la United Aircraft and Transport Corporation, che successivamente dar\u00e0 origine alla United Technologies Corporation. Gli accordi stipulati gli permisero tuttavia di poter utilizzare nuovamente il marchio Pratt &amp; Whitney anche nella produzione dei nuovi modelli.\nIl 2 agosto 2005 la Pratt &amp; Whitney rilev\u00f2 dalla Boeing la \"Rocketdyne\", azienda specializzata nella produzione di motori per astronautica, ridesignando la denominazione aziendale Pratt &amp; Whitney Rocketdyne, Inc.\nPratt &amp; Whitney ha il suo quartier generale ad East Hartford, nel Connecticut mentre gli stabilimenti di produzione sono situati nel territorio nazionale a Columbus, in Georgia, Cheshire e Middletown (Connecticut) nel Connecticut, Dallas, nel Texas, West Palm Beach, in Florida, e North Berwick, nel Maine. Inoltre \u00e8 presente anche uno stabilimento in Canada a Toronto, Ontario."}
{"id": "544463", "revid": "125163382", "url": "https://it.wikipedia.org/wiki?curid=544463", "title": "Eurocup", "text": "LEuroCup (fino al 2008 denominata ULEB Cup) \u00e8 una competizione di pallacanestro internazionale per club.\nStoria.\nL'EuroCup viene organizzata annualmente a partire dal 2002, quando ha sostituito la Coppa Kora\u0107 e la Coppa Saporta. La prima squadra ad aggiudicarsi questo trofeo \u00e8 stata il Valencia. La prima stagione \u00e8 stata decisa da una finale con formula di andata e ritorno, mentre dalla stagione successiva il trofeo \u00e8 stato assegnato per quattro anni in una finale unica sul campo neutro di Charleroi in Belgio.\nDalla stagione 2007-2008 \u00e8 stata introdotta per la prima volta la formula della Final Eight, che si svolse dal 10 al 13 aprile al Palavela di Torino (vinse la Joventut Badalona). Dopo soli due anni, la formula della Final Eight \u00e8 stata sostituita dalla Final Four (prima edizione con questa formula, la stagione 2009-2010). Nel 2012-2013 si \u00e8 tornati alla finale in gara unica sul campo neutro di Charleroi, mentre (un solo anno dopo) si \u00e8 ritornati alla formula della prima stagione con il trofeo assegnato in una finale con formula di andata e ritorno. E come nella stagione 2002-2003 \u00e8 stato il Valencia ad aggiudicarsi il titolo. Per la stagione 2014-2015 la ULEB ha comunque annunciato nuovi cambiamenti alla formula.\nFormula attuale.\nPartecipano 20 squadre che vengono inserite in due gironi all'italiana da 10 squadre ciascuno. Le prime otto di ciascun gruppo avanzano al turno successivo a eliminazione diretta. Le ultime due classificate di ciascun girone vengono eliminate. Ottavi, quarti, semifinali e finale si giocano con gara secca. La vincente e la finalista di questo torneo si qualifica di diritto all'Eurolega dell'anno successivo.\nSquadre partecipanti.\nreyer venezia"}
{"id": "544467", "revid": "157051", "url": "https://it.wikipedia.org/wiki?curid=544467", "title": "Coppa ULEB", "text": ""}
{"id": "544468", "revid": "157051", "url": "https://it.wikipedia.org/wiki?curid=544468", "title": "Coppa Uleb", "text": ""}
{"id": "544469", "revid": "157051", "url": "https://it.wikipedia.org/wiki?curid=544469", "title": "Uleb Cup", "text": ""}
{"id": "544473", "revid": "111373", "url": "https://it.wikipedia.org/wiki?curid=544473", "title": "Arch", "text": "Arch (toponimo tedesco) \u00e8 un comune svizzero di 1\u00a0573 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni di Arch sono:\nInfrastrutture e trasporti.\nArch \u00e8 stato servito fino al 1994 dall'omonima stazione sulla ferrovia Lyss-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "544474", "revid": "1494169", "url": "https://it.wikipedia.org/wiki?curid=544474", "title": "Animatore", "text": ""}
{"id": "544476", "revid": "123113665", "url": "https://it.wikipedia.org/wiki?curid=544476", "title": "Coppa Saporta", "text": "La Coppa Saporta (precedentemente nota come Coppa delle Coppe, Coppa d'Europa e Eurocoppa) \u00e8 stata una competizione di pallacanestro internazionale per club, organizzata annualmente dalla FIBA dal 1967 al 2002.\nStoria.\nDalla sua origine fino al 1991 \u00e8 stata riservata alle formazioni vincitrici delle coppe nazionali dell'anno precedente, periodo nel quale \u00e8 stata nota col primo nome di \"Coppa delle Coppe\", che derivava proprio da questa selezione.\nDal 1992 al 1996 \u00e8 stata rinominata \"Coppa d'Europa\", poi per due edizioni fu nota come \"Eurocoppa\", per assumere nel 1999 la denominazione di \"Coppa Saporta\", in onore del celebre dirigente del Real Madrid e di diverse organizzazioni europee, Raimundo Saporta.\n\u00c8 stata la seconda competizione internazionale europea, dopo la Coppa dei Campioni e prima della Coppa Kora\u0107."}
{"id": "544478", "revid": "116273021", "url": "https://it.wikipedia.org/wiki?curid=544478", "title": "Liberitutti", "text": "Liberitutti-Storie di italiani \u00e8 stato un talk show televisivo di Rete 4 condotto da Irene Pivetti, andato in onda nella stagione 2005/2006 e prodotto dalla testata giornalistica, indipendente e trasversale Videonews.\nTrasmesso dapprima in seconda serata, in corrispondenza con le elezioni politiche del 2006 \u00e8 approdato in prima serata.\nIl format.\n\"Liberitutti\" era un talk-show televisivo che tratta temi di attualit\u00e0 politica, economica e sociale. In uno studio televisivo, alla presenza di un pubblico bipartisan, esponenti politici di entrambi gli schieramenti (oppure personaggi di spicco della vita sociale), nel rispetto della par condicio, discutono sui temi pi\u00f9 caldi del momento. Il programma non presenta un'ossatura rigida e risulta molto flessibile in relazione alle esigenze del pubblico e degli intervenuti. La moderatrice lancia gli argomenti di discussione e, pur intervenendo spesso nel dibattito, si fa garante dell'equidistanza."}
{"id": "544479", "revid": "17351", "url": "https://it.wikipedia.org/wiki?curid=544479", "title": "Pratt&amp;Whitney", "text": ""}
{"id": "544480", "revid": "17351", "url": "https://it.wikipedia.org/wiki?curid=544480", "title": "Pratt and Whitney", "text": ""}
{"id": "544483", "revid": "599013", "url": "https://it.wikipedia.org/wiki?curid=544483", "title": "Mark Edusei", "text": "Caratteristiche tecniche.\nCentrocampista centrale, viene abitualmente impiegato in fase di copertura, pur essendo in grado di giocare come regista.\nCarriera.\nClub.\nDopo esperienze in Ghana e Israele, arriva in Italia portato dalla , che lo gira al Lecce, a cui resta legato dal 1996 al 2001 con ripetuti intermezzi in prestito in Portogallo (Uni\u00e3o Leiria) e Svizzera (Bellinzona).\nNel 2001 passa in compropriet\u00e0 al Cosenza, che lo riscatta l'anno successivo. Si mette in luce disputando due stagioni di Serie B da titolare in maglia calabrese: nel primo campionato, iniziato con mister Luigi De Rosa, contribuisce alla meritata permanenza dei silani in Serie B raggiunta all'ultima giornata grazie al ritorno del tecnico De Rosa che aveva ripreso in mano la squadra dopo l'esonero di Emiliano Mondonico a 4 giornate dalla fine del campionato. Nel 2003 viene acquistato dalla Sampdoria, che lo gira in prestito al . In Emilia non trova spazio da titolare, chiuso a centrocampo da Luigi Riccio e Salvatore Miceli, e a fine stagione rientra a Genova.\nEsordisce in Serie A all'et\u00e0 di 28 anni, nella partita Sampdoria-Juventus 0-3 del 22 settembre 2004, realizzando la sua prima rete in serie A in Sampdoria-Lecce 3-0. Dopo un'ulteriore stagione in prestito in Serie B, questa volta al (con cui ottiene la promozione in Serie A), viene ceduto al . Dopo due stagioni da titolare, nella stagione 2008-2009 \u00e8 messo fuori rosa per scelta tecnica da Walter Zenga, e il 14 gennaio 2009 firma un contratto con il , con cui ottiene una nuova promozione nella massima serie.\nIl giorno 8 dicembre 2009, tramite un comunicato sul suo sito ufficiale, la squadra svizzera del Bellinzona annuncia l'ingaggio in prestito del calciatore ghanese, di ritorno in Cantone Ticino. Nella successiva sessione di mercato viene acquistato dall'AlbinoLeffe, che lo lascia in prestito alla formazione svizzera.\nIn carriera ha totalizzato complessivamente 82 presenze ed una rete in Serie A e 130 presenze e 6 reti in Serie B.\nNazionale.\nVanta 17 presenze nella Nazionale ghanese, collezionate tra il 1995 e il 2004. Ha partecipato alla Coppa d'Africa 2000, convocato dal commissario tecnico Giuseppe Dossena.\nCalcioscommesse.\nIl calciatore ghanese \u00e8 stato al centro di un'indagine per il filone Bari-bis relativo allo scandalo calcioscommesse del 2011, in merito ad alcune partite truccate. Il 4 luglio 2013 la sua posizione \u00e8 stata stralciata dopo esser stato deferito.\nIl 12 maggio 2014 viene squalificato per 3 anni e 6 mesi con l'accusa di aver alterato la gara Salernitana-Bari 3-2 del 23 maggio 2009: insieme ad altri 13 compagni avrebbe incassato 7.000 euro da Luca Fusco e Massimo Ganci, avversari ed ex compagni proprio a Bari, per perdere la partita.\nIl 30 maggio 2016 al processo penale di Bari viene per\u00f2 assolto \u00abper non aver commesso il fatto\u00bb."}
{"id": "544484", "revid": "1480390", "url": "https://it.wikipedia.org/wiki?curid=544484", "title": "B\u00fcren an der Aare", "text": "B\u00fcren an der Aare (toponimo tedesco) \u00e8 un comune svizzero di 3\u00a0610 abitanti del Canton Berna, nella regione del Seeland (circondario del Seeland); ha lo status di citt\u00e0.\nStoria.\n 1911 ha inglobato il comune soppresso di Reiben; B\u00fcren an der Aare \u00e8 stata il capoluogo del distretto di B\u00fcren fino alla sua soppressione nel 2009.\nDal 2017 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di B\u00fcren an der Aare sono:\nInfrastrutture e trasporti.\nB\u00fcren an der Aare \u00e8 servito dall'omonima stazione sulla ferrovia Lyss-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "544485", "revid": "30753", "url": "https://it.wikipedia.org/wiki?curid=544485", "title": "Coppa dei Campioni (pallacanestro)", "text": ""}
{"id": "544486", "revid": "2225", "url": "https://it.wikipedia.org/wiki?curid=544486", "title": "Coppa delle Coppe (pallacanestro)", "text": ""}
{"id": "544487", "revid": "2225", "url": "https://it.wikipedia.org/wiki?curid=544487", "title": "Coppa d'Europa", "text": ""}
{"id": "544488", "revid": "767487", "url": "https://it.wikipedia.org/wiki?curid=544488", "title": "Confederazione Sammarinese del Lavoro", "text": "La Confederazione Sammarinese del Lavoro (CSdL) \u00e8 una delle confederazioni sindacali di San Marino.\nStoria.\nIl sindacato \u00e8 stato fondato nel 1943 in seguito alla caduta del regime fascista. Il primo congresso si tenne il 28 luglio 1945 quando venne approvato lo statuto e venne eletto segretario Lino Celli, che sostitu\u00ec alla guida Gino Giacomini nominato due anni prima commissario dal Governo con il mandato di riorganizzare il sindacato.\nNel 1957, in seguito a una scissione, alcuni membri del sindacato diedero vita alla Confederazione Democratica dei Lavoratori Sammarinesi CDLS.\nAttualmente, il sindacato conta circa 2400 iscritti.\nLa CSdL aderisce alla Confederazione Europea dei Sindacati e alla Confederazione Internazionale dei Sindacati Liberi.\nFederazioni.\nIl sindacato \u00e8 organizzato in quattro Federazioni:"}
{"id": "544489", "revid": "2225", "url": "https://it.wikipedia.org/wiki?curid=544489", "title": "Eurocoppa", "text": ""}
{"id": "544490", "revid": "123494885", "url": "https://it.wikipedia.org/wiki?curid=544490", "title": "Sclerometro", "text": "Lo sclerometro (comp. dal greco ant. \"misura di quanto \u00e8 duro\" [skl\u00e9ros]) \u00e8 uno strumento per l'effettuazione di prove empiriche \"in situ\" e non distruttive (PND), dette prove sclerometriche, finalizzate ad accertare la stima speditiva della resistenza meccanica di elementi strutturali in calcestruzzo o talvolta in muratura ma anche di rocce.\nTale stima si basa sulla misura della durezza superficiale del materiale da testare, la quale \u00e8 rapportata all'indice di rimbalzo dello strumento come meglio spiegato in seguito.\nSono le prove non distruttive pi\u00f9 frequentemente utilizzate dai tecnici, sebbene i valori che restituiscono, se non abbinate a prove ultrasoniche (metodo sonreb), non risultino estremamente esaustivi.\nFunzionamento.\nVi sono vari tipi di sclerometro (sclerometro a molla di Schmidt , sclerometro a molla di Frank, ecc.) i quali sono essenzialmente costituiti da una massa battente in acciaio, azionata da una molla, che contrasta un'asta di percussione che \u00e8 a diretto contatto con la superficie del calcestruzzo su cui si deve effettuare la prova sclerometrica. \nLo sclerometro serve a misurare la durezza del materiale e si basa sul principio che il rimbalzo della massa metallica che percuote la superficie \u00e8 funzione della durezza della superficie stessa.\nPer usare lo strumento si deve premere l'asta di percussione sulla superficie da provare fino all'arresto.\nIn questo modo la massa contenuta nell'apparecchio viene caricata per mezzo di una molla, di una quantit\u00e0 fissa di energia.\nSi libera poi la massa, la quale urta contro il percussore ancora in contatto con la superficie e rimbalza, l'entit\u00e0 del rimbalzo \u00e8 misurata da un indice che scorre lungo una scala graduata presente sullo strumento.\nIl valore di rimbalzo, opportunamente parametrizzato in funzione anche dell'angolo di battuta, fornisce un'indicazione orientativa della resistenza del calcestruzzo. \nA tale scopo lo strumento \u00e8 corredato da pi\u00f9 curve di correlazione indice di battitura - resistenza meccanica determinate sperimentalmente, che variano in funzione della direzione d'uso dello sclerometro (orizzontale, verticale verso il basso, verticale verso l'alto, ecc. ) che, attraverso una serie di curve, consentono di risalire dalla durezza dell'elemento alla resistenza del materiale. \nQueste curve sono del tipo:\ndove:\nIl valore ottenuto viene confrontato con la resistenza media di progetto che si pu\u00f2 ricavare dal valore di Rck assunto nei calcoli dal progettista in base al tipo di calcestruzzo che si \u00e8 previsto di utilizzare.\nEventuali riscontri di resistenze non adeguate potranno comportare talvolta la richiesta di prove pi\u00f9 onerose, come prove distruttive su carote ed analisi di laboratorio.\nA causa dell'incertezza nella correlazione matematica tra queste due propriet\u00e0 del materiale, la prova \"sclerometrica\" non \u00e8 ufficialmente riconosciuta nelle normative tecniche.\nParametri che influenzano la prova.\nTra i parametri che possono falsare la prova i pi\u00f9 comuni sono: \nL'aleatoriet\u00e0 di tutti questi elementi (ed altri di importanza minore) consigliano quindi di utilizzare la prova \"sclerometrica\" solo in termini qualitativi e per verificare l'uniformit\u00e0 del materiale.\nAd ogni modo \u00e8 innegabile la rapidit\u00e0 di esecuzione; l'onerosit\u00e0 della prova dipende principalmente dal tempo impiegato dal tecnico per recarsi in sito.\nProva sclerometrica.\nL'esecuzione della prova e l'elaborazione delle misure deve essere effettuata nel rispetto del p.to 12.4 delle \"Linee Guida per la messa in opera del calcestruzzo strutturale e per la valutazione delle caratteristiche meccaniche del calcestruzzo indurito mediante prove non distruttive edite dal Servizio Tecnico Centrale del Consiglio Superiore dei LL.PP.\" \u2013 febbraio 2008.\nLa prova va effettuata quando la struttura \u00e8 al rustico cio\u00e8 senza la presenze di finiture quali intonaci, pavimenti, ecc.\nIl primo passo \u00e8 individuare le membrature (pilastri, travi, ecc.) oggetto della misure sclerometriche.\nSi pu\u00f2 ricorrere preventivamente ad una prova pacometrica al fine di individuare le aree non interessate da armature in prossimit\u00e0 della superficie.\nInoltre l'area di prova deve essere priva di difetti superficiali quali nidi di ghiaia, forti porosit\u00e0 e rilevanti irregolarit\u00e0.\nIndividuata l'area di misura si procede alla misurazione.\nOgni serie di misurazioni \u00e8 composta da non meno di 10 battute non sovrapposte (\u00e8 sbagliato effettuare pi\u00f9 battute sullo stesso identico punto fisico). Di norma una misurazione \u00e8 composta da 12 battute.\nSulla membratura oggetto di verifica, prima di ogni misurazione si effettua la pulizia della superficie di indagine utilizzando ad esempio una spazzola abrasiva a grana media in carburo di silicio o una mola e si verifica il grado di carbonatazione della stessa mediante nebulizzazione di una soluzione di fenolftaleina all'1% di alcool etilico.\nSuccessivamente si disegna sulla superficie da saggiare, con una matita, una griglia regolare costituita da non meno di 10 punti, di regola se ne individuano 12, distanti 20 \u00f7 50 mm (di norma 30 mm) tra loro (e dal bordo di eventuali difetti superficiali presenti o da ferri d'armatura preventivamente rilevati), utilizzando un'apposita griglia in plastica normalmente in dotazione con lo strumento.\nIn corrispondenza di questi punti si effettuano le battute e si segnano i singoli indici di rimbalzo \"I\".\nPer ogni serie di misurazioni normalmente si calcola la mediana (vedi E\"rrata\"C\"orrige\" 1-2020 UNI EN 12504-2:2012 recepita in UNI EN 12504-2:2021 ) ottenendo cos\u00ec l'indice di rimbalzo medio \"Im\".\nI risultati delle prove possono considerarsi accettabili quando almeno l'80% degli indici di rimbalzo I si discosta da Im per meno di 6 unit\u00e0, altrimenti deve essere scartata l'intera serie di misure e la prova va ripetuta in una zona adiacente.\nElaborazione delle misure.\nDalla curva di correlazione relativa alla direzione dello sclerometro (orizzontale, verticale verso il basso, verticale verso l'alto) si trasforma Im in resistenza cubica Rm .\nNoto il valore di progetto della resistenza Rck, nell'ipotesi di controllo di accettazione del calcestruzzo di tipo A, si pu\u00f2 calcolare la resistenza media a compressione di progetto Rmp (\u00a7 11.2.10.1 NTC 2008):\nSe Rm \u2265 0,85 Rmpil calcestruzzo utilizzato \u00e8 compatibile con il calcestruzzo previsto in progetto.\nTaratura dello strumento.\nLa funzionalit\u00e0 dello sclerometro va verificata e calibrata facendo ricorso a misurazioni su un'apposita massa denominata incudine di taratura o massa di riscontro."}
{"id": "544491", "revid": "110157", "url": "https://it.wikipedia.org/wiki?curid=544491", "title": "GAY.tv", "text": "GAY.tv \u00e8 stato un canale televisivo italiano con programmi dedicati soprattutto a un pubblico omosessuale e un magazine online di riferimento nel panorama dell'informazione LGBT.\nIl canale televisivo.\nGay.tv nasce nel maggio 2002 trasmesso in chiaro sul satellite Hot Bird. Suo scopo dichiarato era di \"costruire un media digitale a 360\u00b0, a tematica gay, con contenuti rivolti non solo al pubblico gay.\nIl canale trasmetteva programmi di diversi generi: fiction, cinema, intrattenimento, informazione e musica. Tra i programmi autoprodotti che hanno riscontrato maggior successo vanno ricordati il talk-show \"Quantestorie\", condotto da Luca Zanforlin, \"A letto con La Pina\", talk show condotto dalla rapper e speaker radiofonica La Pina e \"Pink\", quiz show incentrato sul gossip e condotto da Fabio Canino.\nIl gruppo finanziario che investiva nel progetto Gay.tv era una holding di capitali olandesi della Corill.\nNel dicembre 2006 l'editore Massimo Scolari, dopo il fallimentare esito dell'ultima produzione televisiva Open Space, un reality show condotto da Alessandro Cecchi Paone, annunciava la chiusura della televisione, cosa che non \u00e8 avvenuta nell'arco di tempo annunciato (31 gennaio 2007), ma quasi due anni dopo; il 18 dicembre 2008, infatti, l'emittente cessa di trasmettere senza nessuna avvisaglia.\nLa testata online.\nGAY.tv \u00e8 un progetto editoriale fondato su un magazine quotidiano ed una social community di oltre 120.000 utenti registrati. Vi sono sezioni dedicate a intrattenimento, lifestyle, moda, tecnologia, attualit\u00e0 ed una sezione video con contenuti originali. Oltre ad una redazione interna, al sito contribuiscono gli stessi utenti della community.\nGAY.tv fa parte di un network che raccoglie le testate bonsai.tv, allsongs.tv, autocrunch.it e killerapp.it.\nAnch'essa cessa la sua attivit\u00e0 senza alcuna dichiarazione alla fine del 2015."}
{"id": "544492", "revid": "78273", "url": "https://it.wikipedia.org/wiki?curid=544492", "title": "SS. Basket Napoli", "text": ""}
{"id": "544493", "revid": "339392", "url": "https://it.wikipedia.org/wiki?curid=544493", "title": "S. Augusta", "text": ""}
{"id": "544494", "revid": "1776051", "url": "https://it.wikipedia.org/wiki?curid=544494", "title": "Diessbach bei B\u00fcren", "text": "Diessbach bei B\u00fcren (toponimo tedesco) \u00e8 un comune svizzero di 990 abitanti del Canton Berna, nella regione del Seeland (circondario del Seeland).\nGeografia fisica.\nDiessbach bei B\u00fcren ha una superficie di 6,30 km\u00b2. .\nStoria.\nSulla base di alcuni reperti, rinvenuti in varie parti del territorio, i primi segni di civilt\u00e0 risalgono al mesolitico, al neolitico e all'et\u00e0 del bronzo; ulteriori testimonianze storiche risalgono ai tempi dell'Impero romano. La prima apparizione nelle fonti storiche risale al 1244, sotto il nome di \"Diespah\"; a quel tempo, l'insediamento era composto da una chiesa, che pu\u00f2 essere fatta risalire al VII-VIII secolo, . Diessbach bei B\u00fcren entr\u00f2 a far parte del Canton Berna nel 1393, insieme a B\u00fcren an der Aare.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "544496", "revid": "124123", "url": "https://it.wikipedia.org/wiki?curid=544496", "title": "Augusta di Serravalle", "text": "Insieme a san Tiziano, \u00e8 patrona di Vittorio Veneto.\nLeggenda agiografica.\nLa storia di sant'Augusta \u00e8 in gran parte leggendaria. La fonte pi\u00f9 approfondita al riguardo \u00e8 una \"Vita di santa Augusta\" edita nel 1581 da Minuccio Minucci, protonotario apostolico e segretario di papa Clemente VIII, e inviata nelle stamperie di Colonia per essere inserita nel \"De probatis sanctorum historiis\" di Lorenzo Surio. \u00c8 ovvio che questo testo si basa su leggende e tradizioni precedenti.\nNel 402 il re visigoto Alarico era sceso in Italia e, occupate le Venezie, vi aveva posto a capo alcuni suoi capitani. Tra questi vi era Matrucco che si era stabilito in un fortilizio sul monte Marcantone, presso l'attuale Serravalle. Il barbaro, avido di potere, estese presto i suoi territori verso il Friuli e non tard\u00f2 ad autoproclamarsi re, distinguendosi per\u00f2 come un sovrano dispotico e crudele, in particolare nei confronti dei cristiani.\nVerso il 410 la moglie di Matrucco rest\u00f2 incinta, ma sin dall'inizio la sua gravidanza si dimostr\u00f2 assai difficile. La donna fu per questo trasferita nel castello di un fedelissimo del re, presso l'attuale Piai di Fregona, dove non le manc\u00f2 alcun agio. Tuttavia ci\u00f2 non bast\u00f2 a salvarla e la donna mor\u00ec dando alla luce una bambina. Matrucco, disperato, rivers\u00f2 su di lei tutto il suo amore e le diede il nome di Augusta in segno di buon auspicio.\nNonostante Matrucco fosse pagano, Augusta ricevette nascostamente il battesimo da un eremita che viveva non lontano dal castello di Serravalle. La giovane mise subito in pratica gli insegnamenti evangelici, consolando e aiutando per quanto possibile i cristiani perseguitati dal padre e partecipando alle preghiere. Le si attribuirono anche alcuni episodi miracolosi.\nVenuto a conoscenza di ci\u00f2, Matrucco la rimprover\u00f2 e lei in risposta difese assiduamente la propria fede. Decise allora di imprigionarla per un periodo e, non avendo ancora cambiato idea, le fece strappare due denti e la rinchiuse di nuovo. Per molto tempo fu alternativamente imprigionata e torturata e alla fine il re decise di mandarla al rogo. Tuttavia lei ne usc\u00ec miracolosamente illesa e allora fu legata una ruota e scaraventata da una collina. Ma alla fine Augusta non risult\u00f2 nemmeno ferita, sicch\u00e9 Matrucco la fece infine decapitare.\nIn seguito, Matrucco si pent\u00ec di ci\u00f2 che aveva fatto. Dopo aver sepolto degnamente la salma di Augusta, pass\u00f2 il resto della sua vita ad autoaccusarsi e infine abbandon\u00f2 Serravalle per cercare un po' di pace nella natia Germania.\nIl culto.\nLa storia del culto di Sant'Augusta si perde nel tempo, in quanto le fonti archivistiche sono andate in gran parte perdute. Si sa che il monte Marcantone, luogo del martirio, era denominato \"Mons sancte Auguste\" gi\u00e0 nel 1234. La santa viene citata anche negli statuti di Serravalle del 1360 come patrona venerata sin dai tempi pi\u00f9 antichi.\nIl culto di santa Augusta \u00e8 per\u00f2 stato ufficializzato solo il 22 maggio 1754 grazie ad un decreto di papa Benedetto XIV emesso su richiesta del vescovo Lorenzo Da Ponte.\nSanta Augusta \u00e8 ricordata due volte nel calendario: il 27 marzo si ricorda il ritrovamento, durante il restauro del santuario nel 1450, delle sue reliquie; l'altro onomastico \u00e8 il 22 agosto e per l'occasione a Vittorio Veneto si organizza una fiera.\nLe spoglie della santa si trovano sul santuario posto sul monte Marcantone (oggi pi\u00f9 noto come monte di Santa Augusta) a cui si accede tramite un sentiero. Sulla salita si affacciano sette cappelle secentesche e in passato vi transitavano frequenti processioni e pellegrinaggi."}
{"id": "544497", "revid": "4106", "url": "https://it.wikipedia.org/wiki?curid=544497", "title": "Diessbach", "text": ""}
{"id": "544499", "revid": "339392", "url": "https://it.wikipedia.org/wiki?curid=544499", "title": "Foto Kirlian", "text": ""}
{"id": "544506", "revid": "6923", "url": "https://it.wikipedia.org/wiki?curid=544506", "title": "IMac (Intel)", "text": "LiMac con processore Intel \u00e8 un computer all-in-one prodotto da Apple dal 2006. Sostituisce l'iMac G5, mantenendone la stessa estetica nella sua prima generazione e ottimizzandola nelle generazioni successive.\nLe diverse generazioni si basano sui processori Core Duo, 2 Duo, Core i3, i5 ed i7. I modelli precedenti al 2009 presentavano una scocca in policarbonato bianco o di alluminio, mentre sui successivi \u00e8 composto da un solo blocco di alluminio, design mantenuto ancora oggi. Gli iMac rilasciati da ottobre 2012 presentano inoltre un display molto pi\u00f9 sottile, con il bordo che misura solo 5 mm. \nVersioni.\nPrima generazione.\nAvendo cambiato l'architettura dei propri sistemi, Apple ha previsto nel proprio sistema operativo (macOS 10.4), una software di emulazione che ha permesso alle applicazioni, scritte per l'architettura IBM PowerPC della precedente generazione, di funzionare anche su architettura Intel. Questa tecnologia, nota con il nome di Rosetta, \u00e8 un software che lavora in background capace di tradurre i software compilati per PowerPC in linguaggio x86 in tempo reale. Dai vari test effettuati, sembra che il calo di prestazioni nell'utilizzo di applicazioni interpretate da Rosetta, rispetto a versioni in codice nativo delle stesse, sia molto contenuto, non superiore al 10%.\nQuesta nuova architettura ha avuto una serie di conseguenze a posteriori considerate quasi universalmente positive per il mondo Mac.\nI modelli dei computer Apple si sono via via, nel tempo, uniformati agli standard hardware presenti sul mercato; tutti i sistemi di input e output sono diventati da molto tempo standard e ora, con l'introduzione di processori non prodotti esclusivamente (o quasi, come succedeva con Motorola e IBM) per i propri modelli bens\u00ec prodotti su larga scala, Apple ha ottenuto una maggiore reperibilit\u00e0 dei componenti a un prezzo pi\u00f9 concorrenziale.\nInoltre, da questo momento il cuore dei Mac diventa lo stesso cuore di molti PC basati su Windows; questo comporta la possibilit\u00e0 di avviare Windows anche sui Mac. L'avvio si pu\u00f2 fare sia in modo nativo che virtualizzato.\nApple mette a disposizione Assistente Boot Camp, un sistema per partizionare il disco, installare Windows e tutti i driver necessari per utilizzare nativamente l'hardware Mac (tastiera, mouse, telecamera iSight, microfono, USB, FireWire, e cos\u00ec via).\nSoftware di terze parti permetto di avviare direttamente gli applicativi in emulazione senza installare alcun sistema operativo Windows, sistema che presenta molte limitazioni, mentre altri permettono di installare Windows su una immagine disco e di utilizzarlo in virtualizzazione in contemporanea con il sistema operativo macOS permettendo una facile interazione tra i due sistemi.\nInizio 2006.\nLiMac Intel Core Duo \u00e8 una famiglia di computer all-in-one della Apple. La famiglia rappresenta il primo passo in avanti da parte della \"casa della mela\" verso l'architettura x86 ed in particolare verso Intel, uno dei pi\u00f9 importanti produttori di CPU mondiali.\nCaratteristiche tecniche.\nSi tratta di un sistema interamente basato su un processore dual core con architettura x86, il Core Duo (conosciuto anche con il nome in codice di Yonah) presentato insieme al MacBook Pro durante il Macworld Expo del 10 gennaio 2006, svoltosi a San Francisco. L'aspetto esteriore \u00e8 rimasto invariato rispetto al precedente modello di computer portatile basato sull'architettura PowerPC, ma la componentistica interna \u00e8 stata totalmente modificata.\nIn termini prestazionali si parla, secondo i dati forniti da Apple, di una velocit\u00e0 circa 2 volte superiore rispetto ai sistemi basati su processore G5 nonostante sia stata diminuita la frequenza di clock e le nuove CPU abbiano un'architettura esclusivamente a 32 bit, rispetto ai 64 bit dei processori G5.\nCaratteristiche generali.\nQuesta nuova release, oltre ad aver introdotto i nuovi processori della famiglia Intel, ha aggiunto il supporto della scrivania estesa nell'uscita video unitariamente a una pi\u00f9 potente scheda video ATI Radeon X1600.\nLe altre caratteristiche coincidono con l'iMac G5 di ultima generazione: iSight integrata, Front Row, Photo Booth e Apple Remote, per citare solo le principali.\nModelli.\nDisponibile dal gennaio 2006 nei modelli 17 pollici con processore da 1,83 GHz e 20 pollici con processore Core Duo da 2 GHz. Il modello pi\u00f9 piccolo aveva una scheda video con memoria condivisa e non memoria dedicata sulla scheda.\nFine 2006.\nLiMac Intel Core 2 Duo \u00e8 una famiglia di computer all-in-one della Apple. In particolare \u00e8 una revisione aggiornata e pi\u00f9 veloce dell'iMac Intel Core Duo, ovvero il primo modello di iMac dotato di processori Intel.\nCaratteristiche.\nQuesta nuova release, oltre ad aver introdotto i nuovi processori della famiglia Intel a 64-bit, introdusse il modello da 24 pollici; questa nuova release inoltre era disponibile con processori Core 2 Duo da 1,83 GHz, 2 GHz e 2,16 GHz. Venne anche introdotta la porta FireWire 800 ma solo nella versione da 24\" e schede video opzionali pi\u00f9 performanti.\nLe altre caratteristiche coincidono con l'iMac che ha sostituito.\nSeconda generazione.\nLiMac Aluminum rappresenta un restyling estetico, oltrech\u00e9 tecnico, degli iMac con processore Intel Core 2 Duo.\nDall'estro creativo che contraddistingue la Apple, infatti, scaturisce una nuova versione di iMac, sempre con processori Intel Core 2 Duo, ma con una linea molto pi\u00f9 accattivante e un aspetto pi\u00f9 professionale.\nL'idea di fondo \u00e8 la stessa dei precedenti modelli: un computer All-In-One che \u00e8 per\u00f2 ora in alluminio anodizzato con monitor TFT, retroilluminazione a LED protetto da un vetro \"glossy\" e con un bordo nero.\nDispone di una FireWire 800 oltre che di 4 porte USB e la telecamera integrata iSight (perfettamente nascosta nella cornice nera dello schermo). La tastiera, che eredita il design ultrasottile dei tasti dai modelli portatili, ora poggia su una piastra in alluminio. Negli ultimi modelli \u00e8 di serie la configurazione con tastiera e mouse senza fili. L'introduzione di materiali riciclabili come il vetro e l'alluminio nella fabbricazione delle nuove linee di prodotti concretizza le dichiarazioni di Apple di voler contribuire allo sviluppo sostenibile.\nMet\u00e0 2007.\nIl 7 agosto 2007 viene introdotto il processore Intel Core 2 Duo (Merom) con una frequenza che parte da 2,0 fino a 2,8 GHz.\nDi seguito \u00e8 riportata una tabella riassuntiva:\nInizio 2008.\nQuesta nuova versione utilizza una circuiteria per la scheda logica creata in esclusiva da Intel per Apple e presenta caratteristiche molto simili a quella Montevina di prossima introduzione. Monta un processore a 45 nanometri con clock fino a 3,06 GHz, memorie DDR2 a 800 MHz e frontbus a 1066 MHz.\nTutta la macchina ha subito restyling estetici minori e notevoli nuove soluzioni sia hardware che software. Il prezzo per il mercato italiano \u00e8 stato ridotto grazie alla debolezza del dollaro.\nDi seguito \u00e8 riportata una tabella riassuntiva:\ninizio 2009.\nApple nel marzo del 2009 rinnova l'intera gamma dei suoi computer da scrivania, tra cui gli iMac, ora con frontbus pi\u00f9 veloce (1066 MHz), pi\u00f9 memoria e pi\u00f9 spazio su disco. Cambiano anche le schede video, adottando sui modelli entry-level processori grafici con memoria condivisa gi\u00e0 presenti sui portatili Apple da 13\".\nDi seguito \u00e8 riportata una tabella riassuntiva:\nTerza generazione.\nl'iMac Unibody rappresenta un importante restyling estetico della linea di computer all-in-one della Apple, oltre che una serie di migliorie tecniche.\nRispetto alla linea Aluminum, questa nuova versione degli iMac presenta un aspect ratio di , su schermi di 21,5 e 27 pollici, con risoluzioni rispettivamente di 1920x1080 e 2560x1440 pixel. Su alcuni modelli sono presenti schede video nVidia, e non solo AMD come sui modelli precedenti.\nFine 2009.\nVengono introdotti nuovi iMac, la cui caratteristica principale rispetto ai vecchi modelli in alluminio, sono i nuovi display pi\u00f9 grandi da 21,5\" e 27\", con retroilluminazione a LED e il guscio in un blocco unico Unibody. Cambia anche il formato che passa da a , che Apple stessa definisce perfetti per la visualizzazione di filmati in HD. Questa peculiarit\u00e0 \u00e8 confermata dalla risoluzione dei monitor che \u00e8 di 1920x1080 pixel sul modello da 21,5\" e di 2560x1440 pixel su quello da 27\". Le altre novit\u00e0 sono: il pannello sul retro \u00e8 totalmente in alluminio come gi\u00e0 il monitor a LED da 24\" (sparisce la plastica nera), tutti i modelli sono dotati di tastiera senza fili e Magic Mouse, schede grafiche e processori pi\u00f9 potenti.\nQueste le configurazioni di vendita:\nMet\u00e0 2010.\nViene fatto un aggiornamento al modello del 2009. Vengono aggiunti processori qualitativamente pi\u00f9 potenti (Intel Core i3 e i5, con la possibilit\u00e0 di aggiungere anche i7) per un utilizzo migliore, anche per il futuro Sistema Operativo Mac OS X Lion. Vengono anche migliorate le schede video. Per tutti i modelli si utilizzeranno le ATI.\nQueste le configurazioni in vendita:\nMet\u00e0 2011.\nViene fatto un aggiornamento al modello del 2010. Vengono aggiunti processori qualitativamente pi\u00f9 potenti (Intel Core i5 e i7 di seconda generazione) per un utilizzo migliore, anche per il futuro Sistema Operativo Mac OS X Lion. Vengono anche migliorate le schede video. Per tutti i modelli si utilizzeranno le AMD.\nQueste le configurazioni in vendita:\nFine 2012.\nLa serie iMac viene aggiornata sotto il punto di vista tecnico e, dopo tre anni, anche dal punto di vista estetico. Vengono aggiornate le CPU, con l'introduzione della serie Ivy Bridge, e le GPU con l'abbandono delle schede AMD a favore della serie GeForce 600 di NVIDIA (il modello base adotter\u00e0 in seguito una GPU Intel Iris Pro). Su ogni modello la memoria RAM minima sale a 8GB, con una frequenza di 1600 MHz. La capacit\u00e0 di archiviazione sale a 1TB per ogni modello, con la possibilit\u00e0 di adottare, sui modelli da 27\", SSD fino a 768GB e, su tutti i modelli, la nuova tecnologia Fusion drive, che combina HDD e SSD. Vengono inoltre adottate quattro prese USB 3. Il design \u00e8 stato profondamente modificato, con una diminuzione dell'80% dello spessore sui bordi, ottenuta grazie ad una riprogettazione dello schermo, che garantisce il 75% dei riflessi in meno, e all'eliminazione del lettore ottico. I modelli da 21\" sono disponibili a un prezzo di lancio di \u20ac 1.379 (portato in seguito a \u20ac 1.329), mentre quelli da 27\" a partire da \u20ac 1.899 (abbassato in seguito a \u20ac 1.849).\n\u00c8 possibile modificare il proprio iMac a seconda delle proprie esigenze. Naturalmente tutte le variazioni hanno un costo aggiuntivo."}
{"id": "544507", "revid": "122797949", "url": "https://it.wikipedia.org/wiki?curid=544507", "title": "Catecumenato", "text": "Il catecumenato era nella Chiesa delle origini lo stato di coloro che si preparavano a ricevere il sacramento del Battesimo, detti appunto catecumeni e quindi il periodo di preparazione che precede l'officiatura del rito.\nNelle prime comunit\u00e0 cristiane.\nDopo i primi secoli di vita della Chiesa (storia della Chiesa), nei quali era officiato in forma collettiva in et\u00e0 adulta, attraverso una triplice immersione in acqua (dapprima nei fiumi, poi nei battisteri) o l'uso di altri crismi (come l\"olio dei catecumeni\", consacrato dal vescovo nella messa del gioved\u00ec santo), cadde in disuso poich\u00e9 il battesimo cominci\u00f2 a essere amministrato nella primissima infanzia, rinviando poi all'educazione cristiana (della famiglia, della parrocchia, della societ\u00e0) la trasmissione della fede, corroborata dalla preparazione agli altri sacramenti della vita cristiana (Comunione, Cresima, Matrimonio, ecc.).\nDopo il Concilio Vaticano II.\nLa Chiesa Cattolica con il Concilio Vaticano II, nel Decreto \"Ad Gentes\" ha visto la necessit\u00e0 di rivalutare questa prassi a causa del sempre maggior numero di bambini a cui non viene amministrato il battesimo e ritorna a essere necessario anche a causa della presenza non pi\u00f9 sporadica di adulti che chiedono di essere battezzati, particolarmente in seguito agli importanti fenomeni migratori attuali.\nIl 6 gennaio 1972 \u00e8 stato pubblicato l\"Ordo Initiationis Christianae Adultorum\" (Rito dell'iniziazione cristiana degli adulti, RICA) contenente le linee generali del rito.\nIl catecumenato \u00e8 per definizione riservato ai soli candidati al battesimo (cio\u00e8 quelli che ancora non lo hanno ricevuto, visto che secondo la fede cristiana il battesimo si pu\u00f2 amministrare una sola volta nella vita). Tuttavia, dopo il Concilio Vaticano II, \u00e8 stato proposto \"un sapiente ritorno al catecumenato antico\", anche per i battezzati, al fine di far conseguire una appropriata \"statura\" di fede adulta a quanti, pur avendo gi\u00e0 ricevuto il Battesimo, non hanno opportunamente seguito il percorso di iniziazione e formazione qual \u00e8 il \"catecumenato\". In tal caso si parla pi\u00f9 precisamente di formazione post-battesimale come indicato nel CCC al n. 1231."}
{"id": "544510", "revid": "106185530", "url": "https://it.wikipedia.org/wiki?curid=544510", "title": "Confederazione Democratica dei Lavoratori Sammarinesi", "text": "La Confederazione Democratica dei Lavoratori Sammarinesi (CDLS) \u00e8 una delle confederazioni sindacali di San Marino.\nIl sindacato \u00e8 stato fondato il 12 novembre 1957 in seguito a una scissione da parte delle componenti cattoliche della Confederazione Sammarinese del Lavoro. Il primo congresso si tenne nel 1960.\nLa CDLS aderisce alla Confederazione Europea dei Sindacati e alla Confederazione Internazionale dei Sindacati Liberi.\nFederazioni.\nIl sindacato \u00e8 organizzato in quattro Federazioni:"}
{"id": "544517", "revid": "1776051", "url": "https://it.wikipedia.org/wiki?curid=544517", "title": "Dotzigen", "text": "Dotzigen (toponimo tedesco) \u00e8 un comune svizzero di 1\u00a0492 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDotzigen \u00e8 servito dall'omonima stazione sulla ferrovia Lyss-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "544523", "revid": "1543377", "url": "https://it.wikipedia.org/wiki?curid=544523", "title": "Rivoluzione astronomica", "text": "Con il termine rivoluzione astronomica si indica una nuova visione dell'universo che ha dato avvio a quel processo di pi\u00f9 vasta portata noto come rivoluzione scientifica, contribuendo al passaggio dall'et\u00e0 medioevale a quella moderna. Sotto l'influsso di dottrine pitagoriche e neoplatoniche che riesumavano antiche mitologie solari, essa ha coinvolto astronomia, filosofia e teologia.\nLa cosiddetta visione \u00abcopernicana\u00bb dell'universo, infatti, non \u00e8 solo il frutto di Niccol\u00f2 Copernico e di altri astronomi e fisici quali Keplero e Galileo, ma deve molto anche all'impegno ed alle intuizioni di un filosofo come Giordano Bruno, che espresse, a partire dall'adesione al sistema astronomico di Copernico, una nuova visione del cosmo, del posto che vi occupa l'uomo, e della Divinit\u00e0.\nLa rivoluzione copernicana.\nLa teoria principale di Copernico, che pone il sole al centro del sistema di orbite dei pianeti componenti il sistema solare, riprende quella eliocentrica ipotizzata anticamente dal greco Aristarco da Samo, opposta al geocentrismo che voleva invece la Terra al centro del sistema. Il contributo decisivo di Niccol\u00f2 Copernico non \u00e8 dunque l'idea in s\u00e9, gi\u00e0 espressa dai Greci, ma la sua rigorosa dimostrazione tramite osservazioni.\nIl nucleo centrale della teoria di Copernico fu pubblicato nel libro \"De revolutionibus orbium coelestium\" (\"Sulle rivoluzioni dei corpi celesti\") nell'anno della sua morte. Il libro \u00e8 il punto di partenza di una conversione dottrinale dal sistema geocentrico a quello eliocentrico, e contiene gli elementi pi\u00f9 salienti della teoria astronomica dei nostri tempi, comprese una corretta definizione dell'ordine dei pianeti, della rotazione quotidiana della Terra intorno al proprio asse, della precessione degli equinozi.\nIn tal modo il movimento dei pianeti e altre configurazioni astronomiche come le elongazioni di Mercurio e Venere venivano spiegati con maggiore semplicit\u00e0 rispetto al sistema tolemaico, che pur offrendo un modello predittivo perfettamente funzionante e rispondente alle osservazioni astronomiche, aveva dovuto ricorrere ad un complicato sistema di orbite, chiamate sfere celesti, composto ad esempio da \u00abepicicli\u00bb e \u00abdeferenti\u00bb per giustificare alcune irregolarit\u00e0 apparenti come il moto retrogrado dei pianeti.\nBruno e l'infinit\u00e0 dei mondi.\nSpinto dalla sua adesione alla religione solare degli antichi egizi, Giordano Bruno difese l'astronomia copernicana attribuendole il valore di reale descrizione del mondo, e non di mero strumento di calcolo: egli anzi ne ampli\u00f2 le implicazioni teoriche, non limitandosi a sostenere una posizione eliocentrica, ma allargando a dismisura i confini del sistema tolemaico, allora ristretto entro un numero finito di orbite, o \u00absfere celesti\u00bb, componenti il sistema solare. In tal modo egli giunse a teorizzare il principio di omogeneit\u00e0 dell'universo e a prefigurare quello galileiano di relativit\u00e0. \nSecondo Bruno, il nostro sistema solare non \u00e8 che un'infinitesima parte dell'universo, in cui ci sono infiniti altri sistemi con pianeti abitati come la Terra, tutti composti dai quattro elementi, tutti irradianti luce, e nessuno inferiore agli altri per dignit\u00e0: le meccaniche celesti non sono dovuti a un motore immobile esterno che trasmetta il movimento in maniera digradante secondo un ordine gerarchico, com'era nel sistema astronomico aristotelico, bens\u00ec a princ\u00ecpi insiti nei corpi celesti stessi. E dato che l'universo \u00e8 infinito, non pu\u00f2 esservi nulla al di \u00abfuori\u00bb di esso. Riprendendo cos\u00ec alcuni concetti cosmologici del neoplatonismo gi\u00e0 anticipati da Nicola Cusano, Bruno sostenne che l'universo non ha n\u00e9 centro n\u00e9 circonferenza, n\u00e9 alto n\u00e9 basso.\nIl sistema ticonico.\nNon tutti gli astronomi che contribuirono alla rivoluzione scientifica condivisero per\u00f2 il modello eliocentrico: Tycho Brahe, ad esempio, ide\u00f2 un nuovo sistema geocentrico, che da lui prese il nome di ticonico, perfettamente equivalente a quello eliocentrico in base al principio della relativit\u00e0 generale del moto.\nBrahe sostitu\u00ec l'antico concetto di sfere cristalline rigidamente concentriche con una visione di orbite planetarie intersecate fra loro: la Terra infatti era per lui collocata immobile al centro dell'Universo, mentre attorno le orbitavano la Luna e il Sole, intorno al quale orbitavano a sua volta gli altri cinque pianeti allora conosciuti (Mercurio, Venere, Marte, Giove e Saturno).\nIl sistema ticonico presentava alcuni vantaggi:\nLe leggi di Keplero.\nSi deve a Giovanni Keplero il ritorno ad una concezione eliocentrica, oltre all'enunciazione delle tre leggi che da lui prendono il nome, secondo cui il moto dei pianeti anzich\u00e9 essere circolare descrive un'ellisse, della quale il Sole occupa uno dei fuochi.. Queste leggi, che gettarono le basi della moderna astronomia, nascevano pur sempre dall'esigenza neoplatonica di un universo armonico governato da gerarchie spirituali.\nFacendo del Sole la causa del moto dei pianeti, Keplero intendeva anzi riabilitare la concezione astrologica antica secondo cui il moto degli astri era portatore di un significato da interpretare in un'ottica animistica e finalistica, non come semplice meccanismo privo di scopo.\nCon la pubblicazione del \"Tertius interveniens\" nel 1610, in particolare, Keplero recit\u00f2 il ruolo del \u00abterzo uomo che si interpone\u00bb fra coloro che accettavano acriticamente predizioni astrologiche grottesche da un lato, e quei critici che avrebbero \u00abbuttato via il bambino con il bagno\u00bb dall'altro, lanciando il seguente avvertimento:\nLa relativit\u00e0 galileiana.\nA partire dal Seicento, la visione animistica di Keplero verr\u00e0 tuttavia sostituita progressivamente da una puramente meccanicista; oltre a Cartesio, sar\u00e0 anche Galileo Galilei a fornire una descrizione delle meccaniche celesti limitata all'aspetto quantitativo. Egli giustific\u00f2 la possibilit\u00e0 che la Terra si muovesse nello spazio cosmico nonostante sembrasse immobile, prefigurando il principio di relativit\u00e0 del movimento che da lui prende il nome, secondo cui non si possono distinguere due sistemi di riferimento in moto rettilineo uniforme fra loro. Nel suo \"Dialogo sopra i due massimi sistemi del mondo\" del 1602 Galileo fece l'esempio di una nave in viaggio a velocit\u00e0 costante, senza scosse, su un mare perfettamente calmo: qualunque osservatore che faccia esperimenti sotto coperta non riuscirebbe a determinare se la sua nave sia ferma oppure in moto.\nA Galileo si deve inoltre il perfezionamento dello strumento del telescopio, con cui gli si rivel\u00f2 un universo mai visto prima: la Luna aveva una superficie scabrosa, Giove era circondato da quattro satelliti, la Via Lattea era risolta in milioni di stelle, Saturno si mostrava con uno strano anello, mentre Venere aveva le fasi come la Luna.\nTra gli altri contributi di Galileo \u00e8 da annoverare una nuova formulazione della legge di gravit\u00e0: riprendendo un'antica idea di Filopono, egli teorizz\u00f2 che facendo cadere due corpi di masse differenti nello stesso momento, entrambi sarebbero arrivati al suolo in contemporanea.\nDa Newton ad Einstein.\nLa rivoluzione astronomica prosegu\u00ec con Isaac Newton, che introdusse la legge di gravitazione universale nell'opera \"Philosophiae Naturalis Principia Mathematica\" del 1687. Facendo della massa, cio\u00e8 della quantit\u00e0 di materia (data dal volume per la densit\u00e0) il concetto fondamentale della meccanica celeste, Newton intu\u00ec che la stessa forza che causa la caduta di una mela sulla Terra mantiene i pianeti in orbita attorno al Sole, e la Luna attorno alla Terra: quanto pi\u00f9 \u00e8 grande la massa di un corpo, tanto pi\u00f9 potente \u00e8 la sua forza di gravit\u00e0. In seguito Huygens, nel suo \"Horologium oscillatorium\", chiarific\u00f2 la natura delle forze centrifughe che impediscono ai pianeti di cadere sul sole pur essendone attratti.\nRestava aperto tuttavia il problema di spiegare l'azione a distanza tra i corpi celesti, priva di contatto materiale, al quale verr\u00e0 data una soluzione soltanto ai primi del Novecento da parte di Einstein, che sostitu\u00ec il concetto fisico di etere, allora in voga presso gli scienziati dell'epoca, con la tessitura dello spazio-tempo, cio\u00e8 con una struttura quadridimensionale che permea tutti gli spazi cosmici: quanto pi\u00f9 grande \u00e8 un corpo, tanto pi\u00f9 esso \u00e8 in grado secondo Einstein di modificare le propriet\u00e0 dello spazio fisico che lo circonda, generando una curvatura nella suddetta tessitura, capace di arcuare la traiettoria di qualunque oggetto si trovi a transitare in questo suo \u00abcampo gravitazionale\u00bb, fino a renderla ellittica."}
{"id": "544526", "revid": "1711941", "url": "https://it.wikipedia.org/wiki?curid=544526", "title": "Cardolan", "text": ""}
{"id": "544535", "revid": "117272986", "url": "https://it.wikipedia.org/wiki?curid=544535", "title": "Casalalta", "text": "Casalalta \u00e8 una frazione del comune di Collazzone (PG).\nCon soli 46 abitanti, si raggiunge grazie ad una strada comunale che congiunge la strada del Puglia (da Collepepe verso Foligno) con la citt\u00e0 di Deruta, salendo attraverso delle alte colline e passando per l'abitato di Castelleone. Giace su di una piccola collina (325 ) e da esso si ammira un vasto panorama.\nStoria.\nIl borgo nasce come castello grazie all'insediamento di persone in cerca di un luogo facilmente difendibile. Nel 1587, a seguito di un terremoto, il castello fu pesantemente danneggiato e solo in parte ricostruito.\nEconomia e manifestazioni.\nL'agricoltura e l'agriturismo rappresentano le attivit\u00e0 economiche maggiormente sviluppate.\nIl 18 gennaio ed il 5 agosto di ogni anno si svolge la Processione di Santa Liberata, che parte dal bivio di Casalalta e giunge fino alla piccola ed omonima chiesetta costruita in mezzo al bosco."}
{"id": "544539", "revid": "1534511", "url": "https://it.wikipedia.org/wiki?curid=544539", "title": "Franco Pacini", "text": "Biografia.\nNato a Firenze nel 1939, ha vissuto gli anni della giovent\u00f9 ad Urbino dove ha svolto gli studi secondari al Liceo Classico Raffaello; si \u00e8 successivamente trasferito a Roma, dove nel 1964 si \u00e8 laureato in fisica presso l'Universit\u00e0 \"La Sapienza\"..\nDal 1966 al 1973 \u00e8 stato \"research associate\" e poi \"visiting professor\" alla Cornell University di Ithaca (New York). In concomitanza, dal 1967 al 1975 ha lavorato come ricercatore all'Istituto di Astrofisica spaziale del CNR presso Frascati e a partire dal 1975 fino al 1978 ha ricoperto le funzioni di responsabile della divisione scientifica dell'European Southern Observatory.\nDal 1978 \u00e8 stato professore ordinario presso l'Universit\u00e0 degli Studi di Firenze, e direttore dell'Osservatorio astrofisico di Arcetri dal 1978 al 2001.\nAttivit\u00e0 scientifica.\nSi \u00e8 occupato di astrofisica teorica e di astrofisica delle alte energie, con particolare attenzione a: supernovae e loro resti; stelle di neutroni e pulsar; nuclei galattici attivi; astronomia a raggi X e gamma.\nNel 1967 ha portato un fondamentale contributo all'astrofisica, prevedendo i fenomeni associati all'intenso campo magnetico di una stella di neutroni rapidamente rotante. Questa previsione fu confermata l'anno seguente con la scoperta delle prime pulsar, ad opera di astronomi inglesi. \u00c8 stata poi confermata un'altra sua ipotesi (avanzata insieme all'astrofisico Martin Harwit) secondo la quale le galassie ultraluminose nella banda infrarossa sono la conseguenza di un intenso episodio di formazione stellare.\nCome direttore dell'Osservatorio astrofisico di Arcetri, ha partecipato a vari progetti di collaborazione internazionale. Uno di questi ha portato alla costruzione del Large Binocular Telescope (LBT), il pi\u00f9 grande telescopio ottico su singola montatura mai realizzato; inaugurato in Arizona, all'osservatorio internazionale del monte Graham, il 15 ottobre 2004, \u00e8 stato realizzato da Italia (con una quota pari al 25% delle spese complessive di studio e realizzazione), Stati Uniti e Germania.\nAttivit\u00e0 didattica e divulgativa.\nHa tenuto a Firenze corsi universitari di Astronomia, Astrofisica, Astrofisica delle Alte Energie, Cosmologia, Istituzioni di Astrofisica.\nSi \u00e8 dedicato nella diffusione della cultura scientifica nelle scuole e nella societ\u00e0 italiana, attraverso conferenze, lezioni, articoli su giornali e riviste, radio e TV. \u00c8 stato coautore di libri di divulgazione astronomica per bambini che sono stati tradotti anche nelle lingue cinese e arabo.\nCome Presidente dell'IAU, alla sua XXV Assemblea Generale a Sydney nel 2003, propose di designare il 2009 come Anno internazionale dell'astronomia (IYA2009)..\nNegli ultimi dieci anni della sua vita si \u00e8 dedicato alla didattica e alla comunicazione dell'astronomia seguendo numerosi progetti spesso dedicati a bambini della scuola primaria e scrivendo quattro libri per bambini (coautrice Lara Albanese) dedicati al cielo stellato. \u00c8 stato coordinatore italiano del progetto europeo EU UNAWE (www.unawe.org). Ha sviluppato anche lo studio di fattibilit\u00e0 per costruire un \u201cMuseo dell'Universo\u201d nella Torre del Gallo a Firenze."}
{"id": "544547", "revid": "339392", "url": "https://it.wikipedia.org/wiki?curid=544547", "title": "DCE (file system)", "text": ""}
{"id": "544548", "revid": "1305772", "url": "https://it.wikipedia.org/wiki?curid=544548", "title": "CIFS", "text": ""}
{"id": "544551", "revid": "254059", "url": "https://it.wikipedia.org/wiki?curid=544551", "title": "Selva di Cadore", "text": "Selva di Cadore (\"Selva de Ciadore\" o solo \"S\u00e9lva\" in ladino) \u00e8 un comune italiano di abitanti della provincia di Belluno in Veneto.\nSituata in val Fiorentina, nell'alto Agordino, \u00e8 oggi un'importante stazione turistica estiva e invernale. \nGli impianti di risalita presenti nella localit\u00e0 di Pescul sono collegati con le piste da sci di Alleghe e Val di Zoldo, e pi\u00f9 in generale dell'intero consorzio sciistico Ski Civetta, a sua volta parte del network Dolomiti Superski.\nDa Selva si pu\u00f2 raggiungere il Passo Giau dove si trova la seggiovia che dal Rifugio Fedare si collega cos\u00ec con il Rifugio Averau e le piste da sci ai piedi delle Cinque Torri.\nGeografia fisica.\nIl comune di Selva di Cadore si trova nella valle del torrente Fiorentina, affluente del Cordevole (tributario del Piave). \nSelva \u00e8 delimitata \nStoria.\nOrigini.\nL'importante ritrovamento archeologico della sepoltura del Cacciatore de Mondeval de Sora fa presumere che il territorio fosse frequentato da cacciatori sin dal mesolitico.\nAntichit\u00e0 ed et\u00e0 romana.\nVerso la fine del I millennio a.C. la valle cominci\u00f2 ad animarsi non pi\u00f9 soltanto di cacciatori ma anche di pastori. Greggi sempre pi\u00f9 numerosi cominciarono a percorrere le zone pi\u00f9 alte della vallata, dove c'erano abbondanti pascoli: dal Passo Giau a Mondeval de Sora, da Possedera e Fertazza alle zone di Staulanza, Forada e Forcella Roan. Tutti pastori probabilmente che venivano dalla zona del Cadore, gi\u00e0 abitato da alcuni secoli. Questa provenienza trova un riscontro nell'appartenenza, dalla fine del primo secolo avanti Cristo, del territorio di Selva al Municipium romano di Julium Carnicum, e ha una prova storica inequivocabile nelle iscrizioni rupestri del monte Civetta, del Coldai e del Col Davagnin, proprio sul monte Fertazza.\nQueste iscrizioni sono costituite dalle parole \"FIN BEL IVL\"; \"fin\" significa \"fines\", cio\u00e8 \"confini\"; \"bel\" \u00e8 l'abbreviazione di \"bellunati\" cio\u00e8 degli appartenenti al Municipium romano di Bellunum e \"iul\" \u00e8 l'abbreviazione di \"iulienses\" cio\u00e8 degli appartenenti al Municipium romano di Julium Carnicum. Tutta la Val Fiorentina, quindi, comprendendo anche il territorio verso il Civetta, era assegnato allo sfruttamento dei pascoli da parte dei contadini cadorini.\nLa situazione dur\u00f2 cos\u00ec per tutto il primo millennio, fino all'epoca alto-medioevale, quando avvennero alcuni fatti nuovi.\nIl medioevo.\nVerso il 1000 d.C. a Selva di Cadore si \u00e8 intensificata la presenza dell'uomo: non soltanto pi\u00f9 cacciatori e pastori, ma anche boscaioli e ricercatori di minerali (ferro e piombo). Tutta questa gente, proveniente dalla Val Boite, port\u00f2 nella Val Fiorentina alcuni insediamenti stagionali (durante le stagioni primaverili ed estive principalmente) che col tempo, attorno al XII sec. circa, si trasformarono in insediamenti stabili. Da allora, l'intera vallata, cominci\u00f2 a trasformarsi per l'attivit\u00e0 che l'uomo esercitava.\nDapprima gli insediamenti, perlopi\u00f9 legati alla pastorizia, erano con tutta probabilit\u00e0 del tipo \"malga e abitazione\" ed erano posti in zone climaticamente protette e provviste d'acqua. \nIn queste zone (Pescul, Toffol, Marin) si cominci\u00f2 a fare delle radure, tagliando il bosco ed utilizzando il legname per costruire le stalle e le abitazioni. Le prime zone furono appunto quelle pi\u00f9 vicine al Cadore (Pescul), poi via via le altre localit\u00e0 fino a raggiungere Villa e Fiorentina. Dapprima gli insediamenti erano piccoli, i cui componenti, per il privilegio di rimanere tutto l'anno, pagavano alle regole di Mondeval e di Festornigo di San Vito di Cadore, proprietarie dell'intera Val Fiorentina. Via via la presenza umana si intensific\u00f2 e fu necessario intensificare l'attivit\u00e0 agricola, concentrando le abitazioni in \"vile\" (centri abitati) per non sottrarre spazio ai pascoli e alle coltivazioni di cereali e fava. Lo sviluppo del paese si ebbe solo nel versante da Est ad Ovest (ad eccezione di Fiorentina) per permettere un'esposizione prolungata del sole anche nei lunghi periodi invernali.\nL'et\u00e0 moderna.\nA partire dal XIV secolo alle attivit\u00e0 agro-silvo-pastorali si aggiunsero le attivit\u00e0 artigianali e \"industriali\". Si cominci\u00f2 a sfruttare le miniere del Fursil nel vicino territorio di Colle Santa Lucia. Queste attivit\u00e0 comportarono una notevole immigrazione e l'avvio di nuove attivit\u00e0 come i carbonai e i fabbri con l'avvio di una fonderia. L'aumento costante della popolazione, costrinse la popolazione a coltivare fino a 1600 metri di altitudine e si falciavano i prati per produrre fieno (indispensabile per nutrire il bestiame durante l'inverno) fino a 2000 metri.\nFu proprio durante questo periodo che ci fu anche un sostanziale sviluppo di strade e ponti nella vallata.\nIl Novecento.\nAl principio del XX secolo cessarono le attivit\u00e0 legate allo sfruttamento delle miniere, seguirono poi gli avvenimenti bellici delle due guerre che coinvolsero in modo particolare la comunit\u00e0 (Selva di Cadore era infatti il confine dello Stato Italiano con prima l'Impero Austroungarico e poi con la Germania). La difficile situazione economica della prima met\u00e0 del secolo port\u00f2 a forti fenomeni di emigrazione di massa.\nDagli anni '60, con l'avvento del turismo, l'assetto della comunit\u00e0 cambio in modo deciso. Fu proprio in quegli anni che nacquero le prime locande e poi i primi alberghi.\nGli anni Duemila.\nOggi, due terzi della popolazione vive principalmente di turismo estivo e invernale, tuttavia esistono ancora alcune aziende agricole che producono formaggio e miele, in particolare nei pressi del Passo di Giau.\nSelva di Cadore appare strategica nell'ipotesi di creazione di un collegamento sciistico tra Alleghe, Cortina d'Ampezzo e Arabba, tuttavia tale progetto incontra molte opinioni contrarie .\nLa tempesta Vaia.\nAnche il territorio di Selva di Cadore \u00e8 stato colpito dalla tempesta Vaia, che ha provocato molti danni in numerose localit\u00e0 di montagna della provincia di Belluno .\nNonostante i danni, tuttavia, Selva di Cadore \u00e8 stata in grado di organizzarsi per la stagione invernale 2018/2019 .\nL'emergenza Covid-19.\nCome tutte le localit\u00e0 turistiche, anche Selva di Cadore ha risentito dell'emergenza da Coronavirus iniziata a marzo 2020 e delle restrizioni decise dal Governo Italiano, che si sono rese necessarie per arginare la diffusione dell'epidemia . \nLa situazione anomala, peraltro, \u00e9 coincisa con un inverno 2020 caratterizzato da nevicate intense e frequenti.\nMonumenti e luoghi d'interesse.\nChiesa di Selva di Cadore.\nImportante monumento per l'intera vallata \u00e8 la chiesa dedicata a San Lorenzo. Costruita nel 1234 \u00e8 ancora la chiesa pi\u00f9 grande dell'intera Val Fiorentina. Il campanile \u00e8 stato ricostruito dopo i bombardamenti della prima guerra mondiale.\nChiesa di Santa Fosca.\n\u00c8 la seconda chiesa pi\u00f9 importante della vallata, in stile gotico, e recentemente restaurata, contiene ancora tutti i suoi preziosi decori e affreschi. In particolare, la chiesa \u00e8 nota per la presenza di un tabernacolo in legno realizzato dallo scultore Andrea Brustolon.\nPoco distante dalla chiesa si trova il piccolo cimitero di Santa Fosca, dove riposa Giuseppe Mazzotti insieme alla moglie Nerina Cretier.\nBorgo di L'Andria.\nSituato al di sopra del centro abitato di Santa Fosca, in una zona soleggiata, troviamo l'antico borgo di L'Andria.\nPasseggiando per la stradina principale possiamo ammirare gli antichi fienili, le barconele e un'antica chiesetta dedicata a Sant'Osvaldo.\nBorgo di Pescul.\nSituato in prossimit\u00e0 dell'inizio del passo Staulanza, \u00e8 noto a molti per la partenza della seggiovia che collega gli sciatori al resto del Comprensorio Civetta. Il borgo contiene case antiche e una piccola chiesa, dedicata a San Rocco.\nImpianti di risalita.\nNel 1982 \u00e8 nato il Comprensorio Sciistico del Civetta, che dalla stagione 1993/94 fa parte del Dolomiti Superski. Dispone di 80\u00a0km di piste da sci con un totale di 25 impianti. Questi collegano fra di loro Alleghe, Selva di Cadore, Palafavera e Zoldo.\nD'estate gli impianti di risalita facilitano l'accesso ai rifugi.\nSociet\u00e0.\nEvoluzione demografica.\nSecondo il censimento del 2001, la popolazione era, nelle varie localit\u00e0, cos\u00ec ripartita:\nLingue e dialetti.\nA Selva di Cadore si parla ancora oggi un dialetto ladino. Tra le persone pi\u00f9 anziane si possono ancora sentire modi di dire in pura lingua ladina e per non dimenticare del tutto questi modi di dire l'istituto ladino della vallata ha pubblicato un libro per trasmettere alle generazioni future una piccola fetta della loro storia.\nGastronomia e prodotti tipici.\nI prodotti tipici della valle sono caratteristici del territorio montuoso della provincia di Belluno e della comunit\u00e0 agordina. In particolare spiccano i formaggi vaccini e caprini delle aziende agricole presenti ai piedi del Passo Giau, a Pien de Vacia o presso il Passo Staulanza.\nAltri prodotti molto diffusi sono il miele e la carne macinata denominata \"pastin\".\nCultura.\nMusei.\nMuseo dei Vigili del fuoco.\nA Selva di Cadore, nella frazione di Santa Fosca, si trova un piccolo museo che ricostruisce la storia dei \"destuda fuoch\", cio\u00e8 i Vigili del Fuoco volontari. All'interno si possono trovare varie fotografie che testimoniano la solidariet\u00e0 tra i paesani un tempo, nonch\u00e9 le attrezzature utilizzate in passato.\nMuseo Vittorino Cazzetta.\nDedicato all'escursionista locale Vittorino Cazzetta e realizzato con il contributo di numerosi esperti di montagna e di archeologia tra cui il Prof. Giuliano Palmieri, insegnante del Liceo ginnasio statale Antonio Canova di Treviso. Tra i principali reperti esposti il museo ospita lo scheletro dell'Uomo di Mondeval, che fu trovato nel 1987 sul Mondeval dallo stesso Cazzetta in una sepoltura mesolitica intatta, risalente a 7500 anni prima, insieme ad un ricco corredo funebre. Oltre allo scheletro il Museo offre la preziosa collezione paleontologica che riproduce le tracce di dinosauro presenti sul monte Pelmetto, insieme a rarissimi reperti fossili. Un'ultima sezione, al piano pi\u00f9 alto dell'edificio, \u00e8 dedicata alla storia della Val Fiorentina con reperti del periodo eneolitico, romani, paleoveneti e una preziosa raccolta di pergamene antiche. Alla fine del percorso il visitatore trova una pannellatura relativa alle miniere e ai forni legati al Fursil ed alla Via della Vena di Colle Santa Lucia.\nIl museo dispone di una sala convegni che ospita incontri culturali ed eventi di diverso tipo nel corso dell'anno.\nAmministrazione.\nAltre informazioni amministrative.\nCome in altre localit\u00e0 del Bellunese, anche a Selva di Cadore sono attive alcune regole; si tratta, nello specifico, della Regola di Pescul, della Magnifica Regola di Selva e Pescul di Cadore e della Regola delle Quattro Regole di Vila, Ru, Piciola e Granda.\nSul finire dell'Ottocento una serie di provvedimenti amministrativi innescarono una certa polemica, in quanto non rendevano conto delle radici del comune, da sempre legato al Cadore e non al Bellunese (e, pi\u00f9 specificamente, all'Agordino): dapprima fu cambiata la denominazione da \"Selva\" a \"Selva Bellunese\", quindi fu staccato dal Collegio elettorale di Pieve di Cadore per passare a quello di Belluno; infine, su iniziativa dell'on. Roberto Paganini, fu aggregato al mandamento di Agordo (1895). L'odierna denominazione, pi\u00f9 precisa dal punto di vista storico, fu ufficializzata nel 1903 su richiesta dello stesso consiglio comunale.\nTurismo.\nNel 1982 \u00e8 nato il Comprensorio Sciistico del Civetta, che dalla stagione 1993/94 fa parte del Dolomiti Superski.\nDispone di 80\u00a0km di piste da sci (due delle quali arrivano direttamente in paese) con un totale di 25 impianti. Questi collegano fra di loro Alleghe, Selva di Cadore, Palafavera e Zoldo Alto.\nSelva di Cadore \u00e8 collegata al comprensorio tramite una seggiovia che parte dalla frazione di Pescul e che facilita l'accesso ai rifugi Belvedere e Fertazza. Questi impianti di risalita e le loro rispettive piste fanno inoltre parte del Giro della Grande Guerra.\nSelva di Cadore dispone di una scuola sci, che ha la propria sede nella frazione di Santa Fosca."}
{"id": "544558", "revid": "95251", "url": "https://it.wikipedia.org/wiki?curid=544558", "title": "Gianfranco Matteoli", "text": "Attualmente svolge il ruolo di osservatore per il settore giovanile dell\u2019Inter.\nVincitore di uno scudetto e di una Supercoppa italiana con l', oltre che di due campionati di Serie C1 con le maglie di e , ha detenuto per cinque anni il primato per la rete pi\u00f9 veloce della Serie A: il 27 novembre 1988 realizz\u00f2 un gol contro il a 9 secondi e 9 decimi dall'inizio della partita.\nBiografia.\nNato all'ospedale San Francesco di Nuoro, ma originario di Ovodda. Nel paesino della Barbagia di Ollolai muove i suoi primi passi nella squadra dell'oratorio locale \"Sacro Cuore\". Nel 1975 a 15 anni viene scartato a dei provini con il , al tempo una delle squadre pi\u00f9 importanti in Serie A (solo cinque anni prima vinse lo Scudetto con Gigi Riva), e dopo essere stato visionato dall'osservatore del Mino Favini emigr\u00f2 in Lombardia per giocare nel . La squadra brianzola in cambio forn\u00ec all'oratorio ovoddese due mute di maglie, trenta palloni, dieci paia di scarpe e sedici borse.\nNel 2016 a Palmas Arborea, in provincia di Oristano, apre il \"Centro Sportivo Simba\", centro di formazione ufficiale dell' per la crescita di giovani calciatori.\nCaratteristiche tecniche.\nCentrocampista offensivo, nella stagione 1988-1989 fu schierato nel ruolo di regista dal tecnico dell' Giovanni Trapattoni, adeguandosi con profitto alla nuova collocazione tattica. Tecnica, dinamismo e correttezza erano le sue doti pi\u00f9 evidenti.\nCarriera.\nGiocatore.\nClub.\nDisputa il suo primo anno da calciatore nelle giovanili del nel 1975-76, al tempo militante in Serie D e satellite del , e gi\u00e0 nello stesso anno esordisce in prima squadra collezionando a fine stagione tre presenze in maglia granata.\nL'anno successivo viene aggregato alla Primavera del allenata da Narciso Pezzotti e gi\u00e0 nel 1976-1977 viene chiamato in Prima squadra da Osvaldo Bagnoli che lo fa esordire in serie cadetta alla 33\u00aa giornata in casa contro la . Tuttavia il Como lo manda in giro per l'Italia \"per farsi le ossa\": passa infatti al , e dopo un veloce ritorno in riva al Lario nel gennaio 1978 va all' e infine alla , dove si mette in luce e disputa due stagioni da titolare con la squadra emiliana.\nRitorna al Como nell'estate 1982 e dopo due stagioni in Serie B conquista la Serie A. Il suo esordio in Serie A avvenne il 16 settembre 1984 nella partita Como- (0-0). Distintosi come uno dei migliori trequartisti della stagione, nel 1985 passa alla . Il centrocampista sardo naviga tra i campioni della massima serie e cos\u00ec dopo una stagione a Genova avviene il suo trasferimento a Milano per 4,8 miliardi di lire dove poi entrer\u00e0 a far parte dello scacchiere dell' dei record di Giovanni Trapattoni, contribuendo con ottime prestazioni alla vittoria dello \"scudetto dei record\". Il 27 novembre 1988 va in gol contro il dopo 9 secondi e 9 decimi, realizzando quella che, fino al 10 gennaio 1993, sar\u00e0 la rete pi\u00f9 veloce nella storia della Serie A. In maglia nerazzurra Matteoli vince anche la Supercoppa italiana 1989.\nNel 1990 rientra nella sua terra e veste la maglia del , che in tre campionati, dopo molti anni di assenza dalle competizioni europee, raggiunge la qualificazione alla Coppa UEFA. In Europa raggiunge con il Cagliari la semifinale di Coppa UEFA venendo eliminato dall'Inter, vincitrice poi del torneo. Nella stagione 1994-95 passa al in Serie B, dove chiuder\u00e0 la sua attivit\u00e0 calcistica.\nNazionale.\nTra il 1984 e il 1986 ha disputato 14 partite con l', prendendo parte, da \"fuoriquota\", all'Europeo 1986.\nHa esordito nella nazionale maggiore a 27 anni, il 6 dicembre 1986, in una partita contro valevole per le qualificazioni al . Disputer\u00e0 altre due gare di qualificazione e tre amichevoli, per un totale di 6 presenze.\nAllenatore e dirigente.\nDal 1999 \u00e8 Responsabile Tecnico del settore giovanile . Da quando si \u00e8 insediato nella dirigenza sarda ha iniziato un progetto di rinnovamento nella politica del settore giovanile, privilegiando i ragazzi dell'isola piuttosto che giovani promesse provenienti dai grandi club. Questo progetto ha cominciato a dare i suoi frutti, tanto che nel 2007 la squadra \u00e8 giunta al terzo posto del gruppo B del campionato Primavera e per alcune giornate \u00e8 stata capolista nel proprio girone.\nIl 15 ottobre 2001 divenne tecnico del Cagliari insieme a Giulio Nuciari, in sostituzione dell\u2019esonerato Antonio Sala. Il 18 dicembre dopo gli scarsi risultati ottenuti portarono per\u00f2 il presidente Cellino a sostituire l'inedita coppia di allenatori con il pi\u00f9 navigato Nedo Sonetti, cosicch\u00e9 Matteoli torn\u00f2 ben presto al ruolo di dirigente. Il 29 dicembre 2005 viene promosso a direttore dell\u2019area tecnica.\nIl 21 maggio 2013 viene insignito del premio \"Maestrelli\" per il lavoro svolto con il Settore Giovanile del Cagliari.\nIl 26 maggio 2015 la societ\u00e0 sarda annuncia che Mario Beretta sostituir\u00e0 Matteoli a partire dal 1\u00ba luglio.\nIl 1\u00ba novembre entra a far parte dello staff tecnico del Como, diventando consulente del nuovo allenatore del club lariano Gianluca Festa. L'esperienza si chiuder\u00e0 nel marzo seguente.\nIl 4 luglio 2016 viene nominato osservatore del settore giovanile dell\u2019Inter.\nRiconoscimenti.\nIl lo ha inserito nella sua Hall of Fame."}
{"id": "544562", "revid": "110157", "url": "https://it.wikipedia.org/wiki?curid=544562", "title": "Gaglietole", "text": "Gaglietole \u00e8 una frazione del comune di Collazzone (PG).\nIl borgo \u00e8 situato sul versante di una collina (326\u00a0m s.l.m.) a fianco della strada del torrente Puglia, che congiunge Collepepe a Foligno. I residenti sono 66.\nStoria.\nIl nome del paese sembra derivare, secondo la leggenda, da un antico insediamento di Galli Senoni provenienti dalla Gallia, infiltratisi nel territorio degli Umbri per controllare meglio l'espansione etrusca.\nNel 1299 il piccolo castello risultava essere abitato da 52 famiglie.\nEconomia e manifestazioni.\nIl piccolo paese si basa soprattutto sull'agricoltura e l'allevamento.\nIl patrono del paese \u00e8 San Cristoforo e viene festeggiato nel mese di luglio con una festa durante la quale viene effettuata la benedizione dei mezzi a motore.\nLa festa paesana chiamata \"Gaglietolezze\" \u00e8 una rievocazione medievale nei borghi del paese con cucina tipica locale e mercatini di Natale, effettuata tra il 2 e il 4 di dicembre di ogni anno."}
{"id": "544565", "revid": "1005847", "url": "https://it.wikipedia.org/wiki?curid=544565", "title": "Giovanni Gasti", "text": "Biografia.\nNacque a Castellazzo Bormida, vicino ad Alessandria, dal cavaliere Giuseppe Gaspare, sindaco del paese, e da Clara Pettoleti. Si laure\u00f2 in giurisprudenza divenendo avvocato, ma in seguito decise di entrare nel Corpo delle Guardie di Pubblica Sicurezza dove ottenne il grado militare di delegato di polizia. Nel 1898 venne destinato a Roma come vice commissario e nel 1906 venne promosso commissario di polizia.\nSi interess\u00f2 al campo della polizia scientifica che stava nascendo in quegli anni e si dedic\u00f2 allo studio di un metodo di classificazione delle impronte digitali, una classificazione dattiloscopica.\nNel 1910 il Ministro dell'interno Giovanni Giolitti lo nomin\u00f2 direttore della polizia scientifica. Nel 1915 venne promosso vicequestore. \nDal 1916, Gasti riprende il servizio operativo, dapprima con la direzione dell'Ufficio Centrale Investigativo e successivamente come questore e prefetto.\nVerso la fine della grande guerra (1916) gli venne affidata la direzione dell'Ufficio Centrale di Investigazione, un'organizzazione pari agli attuali e pi\u00f9 organizzati Servizi Segreti. Nel 1918 ottenne la promozione ad ispettore generale di pubblica sicurezza e di l\u00ec a poco fu inviato a Milano con il compito di reggere la questura.\nA causa della sua sorveglianza sul movimento fascista viene spesso ricordato per il \"Rapporto Gasti\", compilato sulla figura di Benito Mussolini.\nIl 23 marzo 1921, alle ore 22:45, fu il probabile obiettivo di un attentato anarchico al teatro \"Kursaal Diana\" di Milano che caus\u00f2 21 morti e circa 80 feriti, lasciando Gasti illeso. . Scopo dell'attentato sembra fosse la protesta contro la detenzione di Errico Malatesta e di altri anarchici, che si trovavano nella prigione di San Vittore dal 1920, dove stavano conducendo uno sciopero della fame, interrotto proprio dopo la strage del Kursaal.\nIn seguito fu prefetto di Torino (1923), Novara (1924) e Ferrara (1925).\nMor\u00ec nel 1939 a 70 anni a Roma. Il 2 dicembre 2006 la via dove nacque, \"via Paradiso\", \u00e8 stata ridenominata \"via Giovanni Gasti\".\nMetodo Gasti.\nNell'anno 1902 l'allora direttore della polizia, Francesco Leonardi, decise di istituire una scuola per la polizia scientifica, dando l'incarico di direttore al dottor Salvatore Ottolenghi, che a sua volta fu allievo di Cesare Lombroso, il padre della criminologia scientifica.\nIl professor Salvatore Ottolenghi volle Gasti con s\u00e9, come valido collaboratore e per la selezione e l'addestramento dei futuri cadetti della polizia scientifica.\nDurante il servizio presso la scuola di \"segnalamento e identificazione\", modificando e adattando il sistema di classificazione di Francis Galton e Edward Henry, Gasti elabor\u00f2 per la polizia scientifica un sistema per l'identificazione delle impronte digitali, noto come \"identificazione decadattiloscopica\" o anche come \"metodo Gasti\".\nIl \"metodo Gasti\" si basa su tre differenti tipologie di linee:\nGrazie a queste tre tipologie di linee, il \"metodo Gasti\" \u00e8 in grado di classificare dieci diverse tipologie di impronte:\nUn rapido esempio di classificazione potrebbe essere il numero composto da dieci cifre comprese tra \"0\" e \"9\": 82336 97354; ci\u00f2 sta a indicare che il pollice sinistro viene catalogato come 8, l'indice sinistro come 2, e cos\u00ec via. Tale sistema riesce ad avere un numero di combinazioni pari a 10.000.000.\nIl metodo fu presentato presso il VI congresso di antropologia criminale nel 1906 a Torino, e da l\u00ec venne impiegato anche nelle polizie di altri stati. In Italia, tale sistema rimase in vigore fino all'entrata del sistema AFIS nel 2000."}
{"id": "544574", "revid": "985522", "url": "https://it.wikipedia.org/wiki?curid=544574", "title": "Ente Fauna Siciliana", "text": "L'Ente Fauna Siciliana \u00e8 una associazione naturalistica di ricerca e conservazione fondata a Noto, il 31 gennaio 1973.\nAttualmente l'Associazione ha numerose sezioni nella Sicilia centro-orientale (Avola, Canicattini Bagni, Catania, Floridia, Modica, Noto, Rosolini, Siracusa) e alcune delegazioni (Agrigento, Buccheri, Enna, Gravina di Catania, Palazzolo Acreide, Palermo).\n\u00c8 associata alla Federazione Nazionale Pro Natura, associazione di protezione ambientale riconosciuta a livello nazionale dal Ministero dell'Ambiente. Inoltre, \u00e8 stata riconosciuta come tale anche dalla Regione Siciliana.\nL'associazione dispone di un proprio corpo di guardie ecologiche (GG.EE.VV.) dedite alla vigilanza del territorio. Inoltre, fornisce un servizio di guida naturalistica all'Azienda Foreste Demaniali di Siracusa nelle riserve naturali di Vendicari e a Pantalica/Valle dell\u2019Anapo.\nAttivit\u00e0.\nL'Ente Fauna siciliana svolge attivit\u00e0 in difesa della natura (emergenze geomorfologiche, paesaggistiche, ecosistemi e preesistenze archeologiche ed etnologiche o comunque di valenza culturale), tramite mostre, proiezioni, conferenze, convegni, pubblicazioni, escursioni, visite, ricerche scientifiche.\nL'associazione ha pubblicato, per conto dei relativi organismi di gestione, monografie sulle riserve naturali di Vendicari, Cavagrande del Cassibile, Pantalica-Valle dell'Anapo, Isola di Capo Passero.\nIn collaborazione con gli autori di \"Geo &amp; Geo\", programma televisivo di Raitre, ha realizzato nella regione iblea due documentari dal titolo \"L'ultima oasi\" (1999, 1\u00ba classificato al Festival cinematografico di Cannes), e \"Terre d'oriente\" (2000). Numerose collaborazioni con il programma televisivo \"Lineablu\" (Raiuno) hanno spesso consentito agli autori di raccontare le peculiarit\u00e0 del territorio ibleo.\nDal 1992 pubblica il periodico bimestrale \"Grifone\"."}
{"id": "544587", "revid": "125155573", "url": "https://it.wikipedia.org/wiki?curid=544587", "title": "Camera dei rappresentanti degli Stati Uniti", "text": "La Camera dei rappresentanti degli Stati Uniti (in inglese: \"United States House of Representatives\") \u00e8 la camera bassa del Congresso degli Stati Uniti con sede al campidoglio dove ha sede anche la camera alta, il Senato. \nLa sua organizzazione e i suoi poteri sono delineati dall'articolo 1 della Costituzione degli Stati Uniti. L'aula della Camera si trova nell'ala sud del Campidoglio, a Washington, mentre il Senato si riunisce nell'ala nord.\nOrigini e caratteristiche.\nGli autori della Costituzione crearono un Congresso bicamerale, poich\u00e9 desideravano che ci fossero due camere che si controllassero reciprocamente. Una delle due, la Camera dei rappresentanti, era intesa come \"camera del popolo\", che avrebbe dovuto essere fedele rappresentante e interprete dell'opinione pubblica. L'altra, il Senato, avrebbe dovuto essere un'assemblea di saggi pi\u00f9 riflessiva e ponderata, meno suscettibile agli impulsi impetuosi dell'opinione popolare.\nLa Camera dei rappresentanti \u00e8 generalmente considerata un'assemblea in cui le contrapposizioni politiche, rispetto al Senato, sono pi\u00f9 accentuate. \nMentre al Senato tutti i cinquanta Stati hanno uguale rappresentanza (due senatori per ciascuno), alla Camera ogni stato elegge un numero di rappresentanti proporzionale alla sua popolazione. Lo Stato che ha pi\u00f9 rappresentanti \u00e8 attualmente la California (53 membri).\nComposizione.\nDal 3 gennaio 2019 la Camera \u00e8 composta da 441 membri, di cui 435 rappresentanti (con diritto di voto) e 6 delegati (senza diritto di voto). Una legge del 1911 stabilisce in 435 il numero massimo di rappresentanti con diritto di voto. Vi sono attualmente 222 democratici e 213 repubblicani. Dal 3 gennaio 2019, il presidente (\"speaker\") \u00e8 la democratica Nancy Pelosi, mentre il capogruppo di minoranza il repubblicano Kevin McCarthy.\nMembri ed elezioni.\nIn base alla Costituzione, i seggi della Camera dei rappresentanti sono ripartiti tra gli Stati in proporzione alla rispettiva popolazione, quale risulta dal censimento condotto ogni dieci anni; tuttavia ciascuno Stato ha diritto ad almeno un rappresentante. I seggi sono attualmente 435. Ad essi si aggiungono sei delegati che rappresentano il Distretto di Columbia, Porto Rico, e i territori delle Samoa Americane, di Guam, delle Marianne Settentrionali e delle Isole Vergini americane; essi tuttavia non sono membri della Camera in senso stretto, e non hanno diritto di voto.\nSono eleggibili alla Camera coloro i quali hanno compiuto venticinque anni di et\u00e0, sono cittadini americani da almeno sette anni, e (alla data di elezione) sono residenti nello Stato per il quale vengono eletti. In base alla legge federale, i rappresentanti sono eletti in collegi uninominali; questi collegi tuttavia sono delimitati dai parlamenti dei singoli stati. In base a una decisione della Corte Suprema, i collegi devono avere approssimativamente la stessa popolazione. I collegi vengono rivisti dopo ogni censimento decennale per adeguarli alle variazioni della popolazione. In quasi tutti gli stati viene utilizzato per l'elezione il sistema maggioritario semplice (ogni elettore vota per un candidato; viene eletto il candidato che ottiene la maggioranza relativa dei voti), solo in Louisiana si usa il sistema elettorale francese a doppio turno.\nIl disegno dei seggi per ogni stato viene fatto per la maggior parte dei casi dalle rispettive \"State Legislature\" (camera statale e senato statale) con, ancora nella maggior parte dei casi, possibilit\u00e0 di veto da parte del governatore. Questo consentirebbe ad un partito, nel caso in cui controlli \"State legislature\" e Governatore, di fare \"gerrymandering\" a proprio favore e danneggiare la democrazia: per un caso di \"gerrymandering\" si possono vedere le elezioni alla camera federale del 2012 nello stato della Pennsylvania.\nLa Camera dei rappresentanti \u00e8 eletta per due anni. Le elezioni si tengono nell\"Election Day\" (cio\u00e8 il primo marted\u00ec successivo al primo luned\u00ec di novembre) degli anni pari; gli eletti entrano in carica all'inizio di gennaio dell'anno successivo.\nPresidenza e organizzazione interna.\nIl Presidente della Camera (detto \"Speaker)\" presiede le sedute, assegna le proposte di legge alle varie commissioni, nomina i membri di alcune commissioni, e decide sui lavori dell'assemblea. Ogni partito elegge un capogruppo.\nDurante i dibattiti, gli interventi dei rappresentanti sono regolati dal Presidente. Il tempo dedicato al dibattito su ciascuna proposta di legge \u00e8 di solito limitato a una sola ora, divisa a met\u00e0 tra i due partiti. Un'apposita commissione (\"Rules Committee\") stabilisce, per ciascuna proposta di legge, le modalit\u00e0 del dibattito, e in particolare regola la possibilit\u00e0 di presentare emendamenti.\nLa Camera comprende venti commissioni permanenti, ciascuna delle quali competente per una determinata materia (ad esempio: finanze, difesa, giustizia, ecc.). Ciascuna commissione, nelle materie di sua competenza, esamina preliminarmente le proposte di legge, e ha funzioni di controllo sulle azioni dell'esecutivo. Le commissioni sono presiedute da un rappresentante del partito di maggioranza.\nEsistono inoltre una Commissione sui Servizi Segreti e alcune commissioni congiunte (che comprendono anche membri del Senato), ma hanno minore importanza.\nPoteri e funzioni.\nLa Camera condivide con il Senato il potere legislativo; tuttavia soltanto i suoi membri possono proporre leggi tributarie (i membri del Senato non hanno questo potere). Ciascuna proposta, per divenire legge, deve essere esaminata e approvata da entrambe le camere. Se le due camere approvano versioni diverse della stessa proposta, viene nominata una commissione congiunta (\"conference committee\") che elabora un testo di compromesso, da sottoporre nuovamente alle due camere per l'approvazione definitiva.\nLa Camera ha il potere di avviare il procedimento di \"impeachment\" (cio\u00e8 di rimozione dalla carica di un funzionario o di un giudice federale), con la formulazione dei capi di accusa nei confronti dell'imputato, che poi viene processato dal Senato (per la condanna \u00e8 necessaria la maggioranza dei due terzi).\nAlla Camera spetta l'elezione del Presidente degli Stati Uniti, se nessun candidato ottiene la maggioranza assoluta dei voti dei grandi elettori presidenziali. In tal caso, il Presidente deve essere eletto fra i tre candidati con il maggior numero di voti elettorali; nella votazione, l'insieme dei rappresentanti di ciascuno Stato ha un solo voto. La Camera ha dovuto esercitare questo potere soltanto due volte: nel 1800, quando elesse Thomas Jefferson, e nel 1824, quando elesse John Quincy Adams."}
{"id": "544591", "revid": "17654", "url": "https://it.wikipedia.org/wiki?curid=544591", "title": "Le Demone", "text": ""}
{"id": "544592", "revid": "17654", "url": "https://it.wikipedia.org/wiki?curid=544592", "title": "Les d\u00e9mons", "text": ""}
{"id": "544595", "revid": "125566611", "url": "https://it.wikipedia.org/wiki?curid=544595", "title": "Superconduttivit\u00e0", "text": "In fisica la superconduttivit\u00e0 \u00e8 un fenomeno fisico che comporta resistenza elettrica nulla ed espulsione del campo magnetico. Essa avviene in alcuni materiali al di sotto di una caratteristica temperatura detta critica, e semplificando, al di sotto di un caratteristico valore critico del campo magnetico. Come il ferromagnetismo e le linee spettrali atomiche, questo fenomeno non \u00e8 spiegabile mediante la fisica classica, ma \u00e8 necessario basarla sulla pi\u00f9 complessa meccanica quantistica.\nGeneralit\u00e0.\nL'utilit\u00e0 pratica dei superconduttori \u00e8 per ora estremamente limitata: uno dei loro difetti pi\u00f9 limitanti \u00e8 l'avere una temperatura critica cos\u00ec bassa (sempre molto al di sotto dello zero a meno di non impiegare alcuni gas a pressioni elevatissime) da richiedere una complessit\u00e0 di costruzione del sistema di raffreddamento, un consumo di energia per mantenerlo in esercizio e quindi un costo e una inaffidabilit\u00e0 enormi. L'azoto liquido, che bolle a formula_1 formula_2, \u00e8 il fluido criogenico pi\u00f9 diffuso ed economico, che aprirebbe la strada alla maggior parte delle applicazioni ipotizzate per i superconduttori. Di solito quindi \u00e8 questa la temperatura che viene scelta come la linea di demarcazione tra superconduttori a temperatura rispettivamente alta (chiamati HTS, \"High temperature superconductors\") e bassa (LTS, \"Low temperature superconductors\"). La maggior parte dei superconduttori tuttora noti ha purtroppo temperatura molto al di sotto di questa soglia.\nPrima del 1986-7 si conoscevano solo superconduttori con temperatura critica sotto formula_3: l'YBCO, con una temperatura critica di formula_4 \u00e8 stato il primo HTS scoperto, e rimane ancora oggi il principale HTS per semplicit\u00e0 costruttiva e esperienza di impiego. \nLa frontiera della ricerca pura con scarse applicazioni pratiche dirette \u00e8 verso superconduttori a temperatura ambiente; per ora ci sono solo alcuni casi di particolari gas, come il solfuro di idrogeno, che solo ad altissima pressione (pi\u00f9 di mille volte la pressione atmosferica) diventano superconduttori. Gas a pressione cos\u00ec alta non troveranno quasi sicuramente un'applicazione pratica, ma le verifiche della loro superconduttivit\u00e0 servono a validare alcuni modelli fisici (quantistici) di superconduttivit\u00e0, e a capire semmai quali nuovi materiali indagare come possibili candidati superconduttori.\nLa resistenza elettrica di un conduttore metallico diminuisce gradualmente al diminuire della temperatura. Ma nei metalli comuni, come ad esempio il rame o l'argento, al di sotto di una certa temperatura, che dipende dalle impurit\u00e0 e dai difetti, la resistenza non varia pi\u00f9. Quindi anche vicino allo zero assoluto i conduttori tradizionali presentano una resistenza elettrica. Il fatto rilevante nei superconduttori \u00e8 che la resistenza si annulla completamente di colpo appena si raggiunge la temperatura critica per la superconduzione, e rimane nulla anche se si scende al di sotto della temperatura critica.\nQuindi una corrente elettrica pu\u00f2 scorrere indefinitamente in un circuito chiuso in superconduttore senza nessun generatore che lo alimenti, trascurando le perdite alle pareti del superconduttore: questo lo rende ideale per esempio per realizzare i pi\u00f9 potenti elettromagneti, in quanto il calore dissipato per effetto joule diventa trascurabile rispetto a quello di un conduttore normale, e non si manifesta saturazione: bisogna per\u00f2 essere sicuri di riuscire a mantenere la temperatura al di sotto di quella critica.\nDi solito, per giustificare il costo e la complessit\u00e0 tecnologica di un circuito di raffreddamento per potere impiegare un superconduttore a bassa temperatura, \u00e8 necessaria un'applicazione altamente tecnologica.\nL'esempio principale di applicazione, gi\u00e0 realizzata e non solo futuribile, \u00e8 in effetti costituita dagli elettromagneti dell'acceleratore di particelle LHC al CERN, e del reattore a fusione ITER: in entrambi i casi il superconduttore che fu scelto sin dalle fasi iniziali del progetto \u00e8 di tipo tradizionale a bassa temperatura, raffreddato ad elio liquido a circa formula_5.\nStoria.\nIl fenomeno della superconduttivit\u00e0 fu scoperto nel mercurio nel 1911 dal fisico olandese Heike Kamerlingh Onnes, a temperature criogeniche utilizzando l'elio prodotto gi\u00e0 pochi anni prima in forma liquida. La liquefazione dell'elio fu il fatto rilevante per cui ricevette il premio Nobel per la fisica nel 1913. Egli trov\u00f2 che alla temperatura di formula_6, la resistenza del mercurio si annullava.\nNello stesso esperimento, egli trov\u00f2 anche la transizione superfluida dell'elio a formula_7, per\u00f2 non ne cap\u00ec l'importanza.\nSolo nel 2011, cento anni dopo il fatto venne ricostruito riesaminando i quaderni di laboratorio.\nNegli anni successivi la superconduttivit\u00e0 fu osservata in molti altri materiali, quasi tutti metalli di transizione. Nel 1913 fu trovato che anche il piombo era superconduttore a formula_8. \nKamerlingh Onnes vide subito un'applicazione concreta rivoluzionaria: quella di magneti estremamente pi\u00f9 potenti dei magneti convenzionali. Cerc\u00f2 subito di creare un magnete da formula_9 (un obbiettivo ancora attuale), utilizzando un superconduttore basato sul piombo, ma riusc\u00ec a fare campi a malapena da formula_10 (qualche millesimo). La svolta tecnologica sui magneti inizi\u00f2 in effetti nel 1941, quando vennero scoperti i primi superconduttori del II tipo.\nIl primo fu il , superconduttore a formula_11, ed in seguito altre leghe.\nGrandi sforzi vennero fatti negli anni successivi per trovare le spiegazioni fisiche della superconduttivit\u00e0; un passo importante avvenne quando Meissner e Ochsenfeld scoprirono l'effetto di espulsione del campo magnetico da parte dei superconduttori, fenomeno che viene chiamato in loro onore \"effetto Meissner\".\nNel 1935 i fratelli Fritz e Heinz London mostrarono che l'effetto Meissner \u00e8 una conseguenza della minimizzazione della energia libera di Gibbs. La prima teoria storica dei superconduttori \u00e8 sintetizzata da due equazioni, dette le equazioni di London: il successo della teoria fu proprio la spiegazione dell'effetto Meissner.\nNel 1950 si scopr\u00ec che la temperatura critica \u00e8 proporzionale alla radice della massa isotopica\n (scoperto contemporaneamente dai team di ricerca di Maxwell e Reynold). Questo importante risultato sperimentale mise in luce per la prima volta l'importanza della interazione fonone-elettrone per spiegare il meccanismo microscopico della superconduttivit\u00e0.\nNel 1955 viene fabbricato il primo prototipo di magnete con un campo decisamente maggiore rispetto ai magneti a conduttore convenzionale. Il magnete produce un campo di formula_12, ed \u00e8 fatto da un avvolgimento di una lega niobio-titanio, divenuta da allora lo standard: \u00e8 ancora oggi la lega utilizzata come standard in quasi tutti i magneti a superconduttore.\nNel frattempo, durante gli anni 1950, lo sviluppo della teoria fisica della materia condensata riesce a spiegare il comportamento dei superconduttori \"convenzionali\", attraverso due approcci diversi. Prima nel 1950, con la teoria di Ginzburg-Landau, e in seguito, nel 1957 con la teoria BCS. Questa teoria mette insieme la teoria di Landau delle transizioni di fase del secondo ordine, con un'equazione simile a quella di Schr\u00f6dinger. Questa teoria spiega molte delle propriet\u00e0 macroscopiche. In particolare Abrikosov ha mostrato come la teoria di Ginsburg-Landau prevede la divisione dei superconduttori in due tipi che ora sono chiamati superconduttori del I e II tipo.\nAbrikosov e Ginzburg nel 2003 hanno ricevuto il premio Nobel per la fisica per questo lavoro (Landau lo aveva ricevuto nel 1962 per altri lavori ed era morto nel 1968).\nUna teoria completa della superconduttivit\u00e0 fu infine proposta nel 1957 da Bardeen, Cooper and Schrieffer, tale teoria \u00e8 detta BCS (dalle loro iniziali). La teoria BCS spiega la corrente superconduttrice come dovuta a un superfluido fatto di coppie di Cooper, coppie di elettroni che si attraggono attraverso lo scambio di fononi. L'importanza di questo lavoro valse agli autori il premio Nobel per la fisica del 1972.\nLa teoria BCS fu perfezionata nel 1958 quando Bogoljubov mostr\u00f2 che la funzione d'onda della teoria BCS che era stata ricavata mediante metodi variazionali, poteva essere ottenuta mediante una trasformazione canonica della Hamiltoniana elettronica. Nel 1959 Gork'ov mostr\u00f2 che la teoria BCS si riduceva alla teoria di Ginsburg-Landau nelle vicinanze della temperatura critica. La generalizzazione della teoria BCS per i superconduttori convenzionali forma la base per la comprensione della superfluidit\u00e0, avendo la transizione molte caratteristiche simili all'elio-4 superfluido. I superconduttori non convenzionali non riescono a essere descritti da questo modello.\nNel 1961 Doll e Nabauer verificarono la quantizzazione del flusso magnetico, che era stata prevista nel 1948 da F. London, seppur con un valore due volte maggiore (considerava singoli elettroni e non le coppie di Cooper).\nNel 1962 B. Josephson previde che una supercorrente poteva scorrere tra due superconduttori separati da un sottile isolante. Questo fenomeno attualmente \u00e8 chiamato effetto Josephson. Questa scoperta assieme alla quantizzazione del flusso magnetico permisero nel 1964 di realizzare i primi SQUID.\nNel 1973 viene trovato che il &lt;chem&gt;Nb3Ge&lt;/chem&gt; ha una temperatura di formula_13, tale valore rimase la pi\u00f9 alta temperatura in un superconduttore per 13 anni.\nSuperconduttivit\u00e0 ad alte temperature.\nNel 1986 K. A. M\u00fcller e J. G. Bednorz scoprirono che una ceramica di bario, lantanio, rame e ossigeno diventa superconduttrice alla temperatura di circa formula_14, temperatura significativamente maggiore dei formula_15 della migliore lega superconduttrice allora nota. Anche M\u00fcller e Bednorz ricevettero il premio Nobel per la fisica nel 1987.\nSono poi state scoperte ceramiche, sempre a base di rame e ossigeno, tali da permettere di usare l'azoto liquido (alla temperatura di formula_16) come refrigerante, molto pi\u00f9 economico ed efficiente dell'elio. Queste scoperte e i modelli teorici hanno suggerito ai ricercatori la possibilit\u00e0 dell'esistenza di superconduttori a temperatura ambiente, che da allora attirano molti investimenti economici nei laboratori di ricerca avanzati di tutto il mondo.\nNel 1993 \u00e8 stato scoperto un superconduttore con una temperatura critica pi\u00f9 alta, formula_17 formula_18; \u00e8 un composto ceramico a base di mercurio, bario, calcio, rame e ossigeno, (formula_19) ottenuto per sostituzione del tallio.. Recentemente si \u00e8 trovato anche che gas ad altissima pressione come il solfuro di idrogeno hanno una temperatura critica pi\u00f9 vicina allo zero centigrado, ma si parla di pressioni tanto alte da scoraggiare le applicazioni pratiche.\nClassificazione.\nA seconda della provenienza del gruppo di ricerca e del suo scopo, si possono classificare i superconduttori secondo molti criteri. Sicuramente il pi\u00f9 importante per la maggior parte delle persone non esperte e non specializzate in un particolare settore di ricerca \u00e8 un criterio tecnico: il criterio tecnico pi\u00f9 semplice si basa sulla temperatura a cui deve lavorare il superconduttore. \nUn altro criterio tecnico molto importante riguarda la fabbricabilit\u00e0 tecnologica, l'operabilit\u00e0, le misure di sicurezza necessarie per installazione e esercizio di un impianto, il costo, e le problematiche di approvvigionamento di materie prime richieste per la fabbricazione.\nClassificazione per temperatura di lavoro.\nI superconduttori devono sempre essere mantenuti ad una temperatura inferiore alla loro temperatura critica, altrimenti solitamente si comportano come isolanti. Dato che il fluido criogenico pi\u00f9 standard \u00e8 l'azoto liquido, conviene prima di tutto distinguere in superconduttori ad:\nPi\u00f9 in particolare, come evidente in figura, conviene subito distinguere tecnicamente tra superconduttori che si possono mantenere con l'azoto liquido, o addirittura con il fluoruro di carbonio liquido, che semplifica ulteriormente un impiego gi\u00e0 difficile, e invece i superconduttori a bassa temperatura, per cui si ricorrer\u00e0 solitamente ad un raffreddamento ad elio liquido o ad idrogeno liquido, con condizioni di progetto enormemente pi\u00f9 difficili.\nClassificazione chimica.\nIn base alla loro struttura chimica, i superconduttori si suddividono, in ordine di importanza:\nClassificazione fisica.\nLa classificazione fisica si basa sulla risposta al campo magnetico: un superconduttore si dice del \nPropriet\u00e0 elementari.\nLa maggior parte delle propriet\u00e0 dei superconduttori, quali temperatura critica, calore specifico, campo magnetico critico e densit\u00e0 di corrente critica, variano da materiale a materiale.\nMentre vi sono delle propriet\u00e0 che sono indipendenti dal materiale: infatti tutti i superconduttori hanno esattamente una resistenza nulla se sono attraversati da una piccola corrente e il campo magnetico presente \u00e8 debole. Inoltre come tutte le transizioni di fase hanno delle propriet\u00e0 universali che non dipendono dai dettagli microscopici del materiale.\nResistenza nulla.\nIl metodo pi\u00f9 semplice di misura una resistenza elettrica su un campione di materiale \u00e8 di metterlo in serie in un circuito elettrico in cui \u00e8 presente un generatore di corrente. Se la differenza di potenziale ai campi del campione \u00e8 zero, la resistenza \u00e8 nulla. Per potere fare la misura \u00e8 necessario avere quattro fili: due per la corrente e due per la tensione.\nQuindi nei superconduttori la corrente continua a circolare anche se non \u00e8 applicata nessuna differenza di potenziale. Tale propriet\u00e0 \u00e8 utilizzata nei magneti superconduttori che sono diffusamente usati nella tomografia a risonanza magnetica (MRI). Gli esperimenti hanno dimostrato che la corrente pu\u00f2 rimanere costante anche in un tempo di 100.000 anni, ma le stime teoriche prevedono che le correnti potrebbero avere una durata paragonabile all'et\u00e0 dell'Universo, ovviamente se la geometria \u00e8 opportuna e la temperatura \u00e8 mantenuta costante. In pratica correnti iniettate in bobine superconduttrici sono rimaste immutate per pi\u00f9 di 22 anni . In questo esperimento, la misura dell'accelerazione di gravit\u00e0 viene fatta usando la levitazione di una sfera di niobio di 4 grammi.\nNei conduttori normali, la corrente elettrica si comporta come un fluido di elettroni che si muovono in un reticolo di ioni molto pi\u00f9 pesanti.\nNelle collisioni degli elettroni con gli ioni del reticolo viene dissipata parte dell'energia degli elettroni e ci\u00f2 causa un riscaldamento del reticolo (effetto Joule). Maggiore \u00e8 la resistenza elettrica maggiore \u00e8 l'energia dissipata a parit\u00e0 di corrente.\nLa situazione \u00e8 differente in un superconduttore. Nei superconduttori convenzionali, il fluido che trasporta la corrente elettrica \u00e8 costituita non da elettroni, ma da coppie di elettroni, le coppie di Cooper. L'accoppiamento \u00e8 dato dal fatto che gli elettroni si scambiano dei fononi che determinano una attrazione tra di loro. In realt\u00e0 la spiegazione \u00e8 possibile solo mediante la meccanica quantistica che considera le coppie di Cooper un condensato di Bose-Einstein con una banda proibita, cio\u00e8 esiste una minima quantit\u00e0 di energia formula_24 che deve essere fornita per potere eccitare il fluido di coppie. Perci\u00f2 se formula_24 \u00e8 maggiore dell'energia termica formula_26 (dove formula_27 \u00e8 la costante di Boltzmann e formula_28 la temperatura), il fluido non viene alterato nel suo fluire nel reticolo. In realt\u00e0 le coppie di Cooper si comportano come un superfluido, cio\u00e8 un fluido che non dissipa energia.\nNei superconduttori del II tipo, tra cui i superconduttori ad , una piccolissima ma non nulla resistenza si manifesta al di sotto della transizione superconduttiva quando la corrente che scorre viene applicata assieme ad un campo magnetico intenso (che pu\u00f2 essere anche causato dalla corrente stessa). La resistenza in questo caso \u00e8 dovuta ai vortici nel reticolo di Abrikosov che muovendosi causano una dissipazione della energia portata dalla corrente. La resistenza elettrica dovuta a questo effetto \u00e8 in genere molto inferiore a quella dei materiali non superconduttori. Correnti molto piccole non riescono a muovere i vortici e quindi non si ha resistenza, inoltre quando si va a temperatura bassa in genere i difetti nel reticolo dovuti anche a impurezze congelano i vortici che formano una struttura disordinata simile ad un vetro, al di sotto della temperatura di vetrificazione la resistenza del materiale si annulla. Il congelamento dei vortici permette ad alcuni superconduttori del II tipo di essere attraversati da correnti molto elevate e generare quindi campi molto intensi anche di alcune decine di Tesla.\nTransizione di fase superconduttrice.\nNei materiali superconduttori, la caratteristica della superconduttivit\u00e0 appare quando la temperatura \u00e8 portata al di sotto della temperatura critica formula_29. Il valore della temperatura critica varia da materiale a materiale. I materiali convenzionali hanno temperature che vanno\nda formula_13 ( ) fino a formula_31 (tungsteno), ma vi sono materiali con temperature critiche ancora pi\u00f9 basse. In realt\u00e0 tra i materiali convenzionali bisognerebbe includere anche il diboruro di magnesio (&lt;chem&gt;MgB2&lt;/chem&gt;) che ha una temperatura critica di formula_32\n. Alcuni hanno dei dubbi sul definire superconduttore convenzionale il diboruro di magnesio in quanto ha delle propriet\u00e0 esotiche rispetto agli altri materiali convenzionali.\nI superconduttori non convenzionali possono avere temperature critiche molto maggiori. Ad esempio l'ossido di ittrio bario e rame (&lt;chem&gt;YBa2Cu3O7&lt;/chem&gt;), uno dei primi superconduttori scoperti contenente rame , ha una temperatura critica di formula_33,\nLa spiegazione del fatto che la temperatura critica possa essere cos\u00ec alta rimane una incognita. Infatti l'accoppiamento degli elettroni mediante fononi mentre spiega bene la superconduttivit\u00e0 nei materiali convenzionali, non riesce a spiegare la superconduttivit\u00e0 dei materiali non convenzionali, specialmente la temperatura cos\u00ec alta.\nInoltre al di sotto della temperatura critica, un materiale smette di supercondurre se viene applicati un campo magnetico maggiore del \"campo magnetico critico\". Questo in quanto l'energia libera di Gibbs della fase superconduttrice cresce con il quadrato del campo magnetico, mentre l'energia libera di Gibbs della fase normale \u00e8 una funzione abbastanza indipendente dal campo magnetico. La ragione per cui un materiale va nello stato superconduttore \u00e8 che in assenza di campo magnetico la fase superconduttrice ha una energia libera minore della fase normale: ma all'aumentare del campo magnetico vi sar\u00e0 un valore del campo per cui le due energie libere diventano eguali, al di sopra di tale campo la fase normale \u00e8 quella\nstabile. Una temperatura pi\u00f9 alta ed un campo magnetico pi\u00f9 intenso riducono le coppie di Cooper e di conseguenza aumenta la lunghezza di penetrazione di London, che diventa infinita alla transizione di fase. La lunghezza di penetrazione \u00e8 proporzionale all'inverso della radice quadrata della densit\u00e0 delle coppie di Cooper.\nLa comparsa delle superconduttivit\u00e0 \u00e8 accompagnata da un cambiamento improvviso di varie propriet\u00e0 fisiche, questa \u00e8 una caratteristica delle\ntransizioni di fase, per esempio il calore specifico mentre nei metalli normali \u00e8 una funzione lineare della temperatura, alla transizione superconduttrice ha un salto discontinuo e cessa di essere lineare. A temperatura lontana dalla transizione, varia con una legge del tipo formula_34 con formula_35 una costante (con le dimensioni di una temperatura). Il comportamento esponenziale \u00e8 una chiara prova dell'esistenza di una banda proibita.\nQuale sia l'ordine della transizione di fase superconduttrice \u00e8 una questione molto discussa. Gli esperimenti trovano che la transizione \u00e8 del secondo ordine, in quanto non vi \u00e8 un calore latente. Tuttavia, in presenza di un campo magnetico vi \u00e8 un calore latente, poich\u00e9 la fase superconduttrice ha una entropia pi\u00f9 bassa della fase normale al di sotto della temperatura critica.\nInfatti \u00e8 stato dimostrato sperimentalmente che quando viene aumentato il campo magnetico al di sopra del campo critico, si ha una transizione di fase con una diminuzione della temperatura del materiale che era superconduttore.\nNel 1970 sono stati fatti dei conti che hanno suggerito che le fluttuazioni a grande distanza del campo elettromagnetico possono dare luogo a una debole transizione del primo ordine. Nel 1980 \u00e8 stato mostrato teoricamente, considerando il ruolo dei vortici nei superconduttori, che la transizione \u00e8 del secondo ordine nei superconduttori del II tipo e del primo ordine (quindi con calore latente) nei superconduttori del I tipo. Le due regioni sono separate da un cio\u00e8 un punto in cui termina la coesistenza di tre fasi. Questo risultato analitico \u00e8 stato dimostrato numericamente mediante simulazione Monte Carlo\nEffetto Meissner.\nQuando un materiale che diventa superconduttore \u00e8 posto in un debole campo magnetico esterno formula_36, e raffreddato al di sotto della sua temperatura di transizione, il campo magnetico \u00e8 espulso, cio\u00e8 un superconduttore \u00e8 un diamagnete perfetto. L'effetto Meissner non causa la completa espulsione del campo magnetico, in quanto il campo penetra all'interno per una breve profondit\u00e0, caratterizzata da formula_37 la lunghezza di penetrazione di London, detta formula_38 la distanza dalla superficie esterna, il campo diminuisce esponenzialmente con la distanza dalla superficie.\nPer la maggior parte dei superconduttori la lunghezza di penetrazione \u00e8 dell'ordine di 100\u00a0nm. Questo effetto permette la levitazione magnetica dei superconduttori.\nL'effetto Meissner non pu\u00f2 essere confuso con il diamagnetismo per un conduttore elettrico perfetto. Infatti per la legge di Faraday, quando un campo magnetico variabile \u00e8 applicato ad un conduttore, esso induce una corrente elettrica nel conduttore che tende ad annullare il campo applicato. Se il conduttore \u00e8 perfetto il campo magnetico \u00e8 perfettamente cancellato. L'espulsione del campo magnetico da un superconduttore avviene non solo se poniamo un superconduttore in un campo magnetico, ma anche se viene utilizzato un campo magnetico costante e si varia la temperatura del materiale facendogli attraversare la transizione superconduttrice: secondo la legge di Faraday non vi \u00e8 variazione del flusso concatenato e non vi sono correnti indotte.\nDell'effetto Meissner fu data una spiegazione dai due fratelli Fritz e Heinz London che proposero due equazioni fenomenologiche per descrivere la superconduttivit\u00e0, e da quella che \u00e8 detta la II equazione di London si ricava utilizzando la Legge di Amp\u00e8re:\nLa cui soluzione \u00e8 proprio:\nUn superconduttore in cui non vi \u00e8 campo magnetico o ve ne \u00e8 uno trascurabile si dice che si trova nello stato di Meissner. Quando viene applicato un campo molto intenso si ha la rottura dello stato Meissner, tale rottura avviene, in funzione della geometria prima del campo critico con regioni macroscopiche che rimangono senza campo (quindi superconduttrici) ed altre con campo magnetico (normale) tale stato viene chiamato lo stadio intermedio, la struttura di tale stato \u00e8 molto variegata. \nNel caso dei superconduttori del II tipo, se il campo applicato supera il primo campo critico, lo stato diventa misto, \u00e8 caratterizzato dalla formazione di vortici magnetici detti vortici di Abrikosov\n quando viene posto in un campo magnetico. \nLa densit\u00e0 dei vortici aumenta all'aumentare dell'intensit\u00e0 del campo. A un campo magnetico ancora maggiore secondo campo critico la superconduttivit\u00e0 \u00e8 distrutta. La maggior parte degli elementi eccetto il niobio e i nanotubi di carbonio sono del I tipo, mentre tutte le leghe e i materiali compositi sono superconduttori del II tipo.\nMomento di London.\nUn oggetto superconduttore che ruota attorno al proprio asse, genera il campo di un momento magnetico: \u00e8 il fenomeno reciproco dell'effetto Meissner. Nell'esperimento Gravity Probe B si sono utilizzati dei giroscopi superconduttori costituite da delle sfere senza difetti fatte ruotare attorno ad un proprio asse la direzione di rotazione \u00e8 stata misurata proprio grazie al momento di London mediante alcuni dc-SQUID.\nClassificazione magnetica.\nI Tipo.\nI superconduttori di primo tipo (solitamente metalli e alcune leghe metalliche) presentano una temperatura critica formula_29 molto bassa ed un'espulsione completa del campo magnetico dovuta a correnti superficiali indotte di intensit\u00e0 tale da generare fenomeni magnetici uguali e opposti al campo esterno, ottenendo cos\u00ec un campo magnetico interno al superconduttore teoricamente nullo (o praticamente trascurabile).\nLa superconduzione di tipo 1 si ritiene si realizzi per l'appaiamento degli elettroni in coppie, dette coppie di Cooper, che per effetti quantistici assumono un comportamento superfluido e quindi scorrono senza collisioni e senza produrre resistenza in alcuni conduttori al di sotto di una determinata temperatura, detta temperatura critica di superconduzione, formula_29.\nII Tipo.\nI superconduttori di secondo tipo (Niobio, Vanadio) presentano formula_29 molto pi\u00f9 alte e sono caratterizzati dalla presenza di due valori critici per il campo magnetico. Oltre ad un primo valore di intensit\u00e0 formula_44 (solitamente molto basso) il materiale \u00e8 penetrato da linee di flusso del campo magnetico (flussoidi) distribuite ordinatamente al suo interno in un reticolo esagonale (stato misto, o di Abrikosov). All'aumentare dell'intensit\u00e0 del campo magnetico, il numero di flussoidi aumenta fino a portare alla distruzione della superconduttivit\u00e0 ad un'intensit\u00e0 formula_45 normalmente molto pi\u00f9 alta rispetto ai valori di campo critico per superconduttori di primo tipo.\nLa superconduzione di tipo 2 \u00e8 analoga a quella di tipo 1, e si realizza in conduttori detti \"ad alta temperatura\" (convenzionalmente superiore ai formula_46, ossia formula_47); tali superconduttori, pur conservando una condizione di superconduzione, quando la temperatura si eleva a valori prossimi a quella di transizione alla conduzione classica, in presenza di forti flussi elettrici di superconduzione, presentano una resistenza al flusso estremamente piccola ma rilevabile, e che si incrementa mano a mano che ci si avvicina alla temperatura di transizione stessa. Si ritiene che tale minima resistenza sia dovuta all'induzione di una condizione di \"vorticosit\u00e0\" del superfluido che produrrebbe il debole \"attrito\"; tale vorticosit\u00e0 sarebbe causata da una minima parziale penetrazione del campo magnetico all'interno del superconduttore.\nCon correnti elettriche sufficientemente basse, o con riduzioni del campo magnetico, la resistenza svanisce, e quindi le presunte vorticosit\u00e0 sarebbero stabilizzate. Ugualmente con l'abbassamento della temperatura e l'allontanamento dal punto di transizione, la resistenza scende realmente a zero, quindi l'abbassamento della temperatura sembra annullare l'entit\u00e0 della presunta vorticosit\u00e0.\nTipo 1,5.\nRicercatori dell'University of Massachusetts Amherst e del Sveriges St\u00f6rsta Tekniska Universitet hanno presentato una teoria che prevede l'esistenza di superconduttori in stato 1.5 su materiali chiamati superconduttori multibanda, e che permette ai fisici di calcolare le condizioni necessarie per la loro riproducibilit\u00e0: stabilit\u00e0 termodinamica, condizioni di repulsione a breve distanza, ordine di grandezza della penetrazione del campo magnetico minore di almeno un ordine rispetto a quello della variazione di densit\u00e0 dei corpi. Nei superconduttori di tipo 1.5, si formano a bassi campi magnetici due vortici con flussi simili, entrambi in uno stato di Meissner a due componenti: questi interagiscono con attrazione a lunga distanza dove prevale la forza fra le due densit\u00e0, e con repulsione a breve distanza dove prevale l'interazione elettromagnetica.\nPer anni la comunit\u00e0 scientifica ha ritenuto che esistessero solo superconduttori di tipo I o di tipo II, e che le due condizioni si escludessero a vicenda, senza ulteriori stati intermedi.\nIl fisico Babaev aveva per\u00f2 predetto l'esistenza di superconduttori di tipo 1.5, in cui gli elettroni avrebbero dovuto dividersi in due sottogruppi: uno che si comportava come i superconduttori di tipo I e l'altro di tipo II.\nFra le obiezioni vi era quella che comunque si trattava di elettroni, per cui era difficile accettare che, nello stesso superconduttore e condizioni esterne, potessero comportarsi in due modi cos\u00ec diversi (e ritenuti antagonisti).\nIl dibattito era pure legato alla mancanza di una teoria che legasse la superconduttivit\u00e0 alle propriet\u00e0 su scale micro dei materiali.\nElementi puri superconduttori.\nDi seguito sono riportate le temperature critiche (molto basse per applicazioni tecniche) di alcuni elementi chimici puri superconduttori:\nDi maggiore interesse sono i numerosi composti metallici superconduttori (ad esempio il niobio-stagno, formula_55, e il magnesio-diboruro (formula_56) e vari composti ceramici le cui temperature critiche possono superare i formula_57. Fra i composti ternari, quaternari o a pi\u00f9 elementi maggiormente sintetizzati ed indagati vanno citate le ossopnictidi. Il pi\u00f9 economico HTS \u00e8 il diboruro di magnesio (&lt;chem&gt;MgB2&lt;/chem&gt;) (impiegabile gi\u00e0 a formula_58).\nAttualmente il materiale conosciuto con la pi\u00f9 alta temperatura critica \u00e8 il seleniuro di ferro che a pressione normale (circa formula_59) \u00e8 superconduttore fino a circa formula_60 e, in linea teorica, a pressioni superiori ai formula_61, tale materiale dovrebbe avere una temperatura critica di circa formula_62. Perch\u00e9 tale materiale possa essere utilizzato per applicazioni pratiche \u00e8 necessario per\u00f2 spingere la sua temperatura di transizione alla superconduttivit\u00e0 a circa formula_1 (la temperatura a cui bolle l'azoto liquido) e sembra che ci\u00f2 sia possibile in quanto, facendo crescere un cristallo di seleniuro di ferro su un sotto strato di titanato di stronzio \u00e8 stato rilevato un drastico aumento della temperatura di transizione del materiale.\nTeoria della superconduzione.\nLa teoria generalmente accettata come spiegazione di tale fenomeno, nota come teoria BCS, dalle iniziali dei tre fisici che l'hanno proposta (Bardeen, Cooper, Schrieffer), spiega il fenomeno come dovuto alle interazioni degli elettroni col reticolo cristallino, risultanti in un effetto netto di attrazione tra gli elettroni con spin opposti. Essi formano delle coppie, dette coppie di Cooper, che si comportano come una particella di spin formula_64. Tutte le particelle di spin 0 sono bosoni, al pari dei fotoni, e tendono a raggrupparsi in un unico stato quantistico, con ampiezza di probabilit\u00e0 proporzionale a formula_65, dove \"n\" \u00e8 il numero di particelle nello stesso stato.\nLa probabilit\u00e0 che una tale coppia sia distrutta dai moti termici obbedisce alla distribuzione di Maxwell-Boltzmann, ed \u00e8 quindi proporzionale a formula_66.\nL'energia di legame di queste coppie \u00e8 normalmente molto bassa, tanto che per metalli normali bastano temperature di pochi kelvin per romperle. Quando per\u00f2 si \u00e8 al di sotto della temperatura critica, ecco che tutte le coppie di elettroni hanno lo stesso stato quantistico, e sono dunque indistinguibili. Ora, dato che questi sono gli effetti netti dell'interazione tra elettroni e reticolo cristallino, in pratica \u00e8 come se il reticolo non ci fosse, e si avesse una corrente libera di elettroni, che fluisce senza resistenza da parte del reticolo.\nPoich\u00e9 l'energia di legame \u00e8 piccola, la distanza tra gli elettroni in una coppia \u00e8 ampia, tanto da superare la distanza media tra le stesse coppie. Non tutti gli elettroni liberi formano coppie, e il numero degli elettroni \"normali\" sar\u00e0 tanto maggiore quanto pi\u00f9 la formula_28 \u00e8 vicina alla temperatura di superconduzione.\nConsideriamo il caso a temperatura pressoch\u00e9 nulla, per semplicit\u00e0. Dato che la maggior parte delle particelle si trova nello stato a pi\u00f9 bassa energia, ben presto la maggior parte degli elettroni converge nello stato di coppia non eccitata. In condizioni simili, detta formula_68 la funzione d'onda, la densit\u00e0 di probabilit\u00e0 delle particelle nello stato descritto dall'equazione \u00e8 proporzionale a formula_69 (o formula_70). Se includiamo la costante di proporzionalit\u00e0 entro la funzione, possiamo assumere il prodotto come la densit\u00e0 di carica formula_71. In un superconduttore, cos\u00ec come in un conduttore, la formula_71 si pu\u00f2 considerare costante.\nSi pu\u00f2 dunque riscrivere il tutto in coordinate polari formula_73 come\ndove il secondo termine \u00e8 un fattore di fase.\nLa legge di conservazione locale della probabilit\u00e0 impone che se la densit\u00e0 di probabilit\u00e0 formula_75 in una certa regione varia col tempo, ci deve essere un \"flusso\": la particella non deve scomparire per riapparire altrove, ma deve muoversi con continuit\u00e0. Questa non \u00e8 nient'altro che una forma del teorema di Gauss, e quindi\ne cio\u00e8 la derivata temporale della densit\u00e0 di carica \u00e8 pari all'opposto della divergenza della corrente.\nApplicando la regola della derivata del prodotto a formula_69, sostituendo dapprima l'equazione di Schr\u00f6dinger per una particella di massa formula_78 e carica formula_79, in un potenziale formula_80 e potenziale vettore formula_81\ne poi facendo il cambio in coordinate polari, si ottiene\nConsiderando che formula_84 non \u00e8 altro che formula_71 moltiplicato al vettore velocit\u00e0 formula_86, si pu\u00f2 ottenere:\nApplicazioni.\nUn uso tipico dei superconduttori \u00e8 per costruire bobine di magneti: l'uso di cavi superconduttori ne riduce di molto le dimensioni, il peso e il consumo di energia a parit\u00e0 di intensit\u00e0 di campo magnetico. Ovviamente la costruzione e il funzionamento di un magnete superconduttore \u00e8 molto pi\u00f9 costosa, richiedendo che sia mantenuto ad una temperatura inferiore a quella critica. Una tipica applicazione di questo tipo riguarda la realizzazione dei grandi toroidi dei sistemi clinici di risonanza magnetica nucleare.\nI superconduttori sono stati usati in condizioni sperimentali anche su grande scala in grandi macchine come gli acceleratori del CERN, sono stati utilizzati in cavi conduttori del LEP e attualmente nell'LHC dove \u00e8 necessario avere campi magnetici molto intensi (circa formula_88).\nQuesto ha permesso di evitare enormi dimensioni delle parti che ne sarebbero derivate, ridurre ovviamente la dispersione ohmica, ed ottenere altissime densit\u00e0 di corrente e di campo magnetico necessarie per gli esperimenti, in tale caso si sono adottati sia superconduttori che supermagneti.\nPotenzialmente gli sviluppi possibili sono enormi in campi come accumulazione e trasmissione di energia, motori elettrici e realizzazione di grandi campi magnetici.\nI superconduttori vengono utilizzati, anche se in via ancora sperimentale, come limitatori di corrente all'interno di sistemi per la trasmissione di energia in alta tensione.\n\u00c8 da notare peraltro che la superconduzione, in senso generale, \u00e8 discretamente controllata e ben gestibile solo con correnti continue \"pulite\". La maggior parte degli utilizzi tecnologici attuali di potenza si hanno con correnti variabili o alternate; tali correnti inducono nei campi magnetici ampie variazioni, alle quali lo stato di superconduzione \u00e8 particolarmente sensibile.\nCon particolari configurazioni di giunzioni a materiale superconduttore si possono inoltre creare nuovi dispositivi, basati sulle giunzioni Josephson, formate da due superconduttori separati da un isolante. L'estrema sensibilit\u00e0, la precisione e la velocit\u00e0 di transizione per la presenza di campi elettro-magnetici \u00e8 utilizzata in questi dispositivi per dare misure estremamente precise di tali campi, o per ottenere commutazioni localizzate alla superconduzione (o dalla superconduzione a quella normale) estremamente sensibili e veloci; data la natura nanometrica (e quantistica) del dispositivo i tempi di commutazione sono estremamente brevi, dell'ordine dei picosecondi.\nAd esempio, le giunzioni sono utilizzate nella realizzazione di dispositivi per la misura del campo magnetico (SQUID) capaci di misurare valori infinitesimi di campo magnetico ed usati, anche in ambito medico, per alcuni tipi di analisi.\nQueste giunzioni sono sfruttate anche in rivelatori di particelle per rivelare piccolissimi cambiamenti di temperatura causati dall'interazione con la particella da rivelare. Quando una particella attraversa il rivelatore, gli cede energia che causa un aumento di temperatura. Misurando la variazione di resistenza del rivelatore, che viene mantenuto in prossimit\u00e0 della temperatura critica, si pu\u00f2 rilevare quando una particella attraversa il sensore.\nIl superisolamento.\nNell'aprile del 2008 giunse notizia della scoperta all'Argonne National Laboratory (USA) da parte dei fisici Valerii Vikonur e Tatyana Baturina, con la collaborazione di altri europei, del fenomeno del superisolamento. Un sottile strato di nitruro di titanio sottoposto a raffreddamento ha mostrato, raggiunta la temperatura critica bassissima di formula_89 con un campo magnetico di circa 1 Tesla, una caduta di circa 100\u00a0000 volte nella sua capacit\u00e0 di conduzione. Le modalit\u00e0 di transizione al nuovo stato sembrano simili a quella della superconduzione, come ad esempio la sensibilit\u00e0 alla presenza di un campo magnetico."}
{"id": "544598", "revid": "125203411", "url": "https://it.wikipedia.org/wiki?curid=544598", "title": "Almanacco del giorno dopo", "text": "Almanacco del giorno dopo \u00e8 stato un programma televisivo italiano a cura della redazione del TG1, trasmesso su Rai 1 dal 25 ottobre 1976 al 26 febbraio 1994 (con una breve interruzione dal 19 gennaio al 18 ottobre 1992).\nLa trasmissione andava in onda tutti i giorni dal luned\u00ec al sabato alle ore 19:45 ed era seguita da \"Che tempo fa\"; lo scopo di entrambe le trasmissioni era quello di fare da traino al TG1 delle 20:00.\nL\"Almanacco\" era curato da Giorgio Ponti con la collaborazione di Diana de Feo e Fiorella Ranucci ed era presentato dall'annunciatrice Paola Perissi, sostituita a pi\u00f9 riprese dapprima da Maria Giovanna Elmi e poi da Peppi Franzelin; per un breve periodo la trasmissione \u00e8 stata condotta anche da Nicoletta Orsomando. La regia fu affidata a Fabrizio Ferri. \nDopo una prima chiusura del programma, avvenuta il 18 gennaio 1992, dal 19 ottobre 1992 torn\u00f2 in onda all'interno del quiz \"Ci siamo?\" con la nuova conduzione di Ilaria Moscato e con il nuovo regista Lorenzo Raveggi, poi il 1\u00ba marzo 1993 torn\u00f2 a essere un programma completamente autonomo, ed \u00e8 proseguito fino alla chiusura definitiva, avvenuta il 26 febbraio 1994.\nLa formula di \"Almanacco del giorno dopo\" \u00e8 stata in seguito riproposta in svariate trasmissioni, fra cui \"Il giorno e la storia\", trasmesso attualmente tutti i giorni dal canale Rai Storia.\nStoria.\nIl programma nacque da un'idea di Emmanuele Milano, all'epoca vicedirettore del TG1, ed era curato da Giorgio Ponti; inizi\u00f2 luned\u00ec 25 ottobre 1976, e fu inizialmente trasmesso in bianco e nero, per poi passare al colore a partire dalla puntata trasmessa il 28 febbraio 1977 e and\u00f2 in onda fino al 18 gennaio 1992, quando venne sospeso per l'esigenza di Rai 1 di fronteggiare il neonato TG5 dando un traino maggiore al suo TG1, giudicando troppo modesti i quasi tre milioni di spettatori medi nel suo ultimo periodo di trasmissione.\nIn seguito alle richieste dei telespettatori, il programma torn\u00f2 in onda dal 19 ottobre dello stesso anno all'interno del programma a quiz \"Ci siamo?\" stavolta condotto da Ilaria Moscato, che sostitu\u00ec Paola Perissi, e curato sempre da Giorgio Ponti che vi rest\u00f2 fino al 27 febbraio 1993, quando dal 1\u00ba marzo 1993 fu sostituito da Claudio Angelini; sempre nello stesso giorno, la storica rubrica tagli\u00f2 il traguardo delle 5000 puntate e torn\u00f2 a essere un programma totalmente autonomo. Il 26 febbraio 1994 chiuse definitivamente per via degli ascolti non pi\u00f9 soddisfacenti.\nPer un certo periodo ne and\u00f2 in onda una serie settimanale con il titolo di \"Almanacco\", trasmessa il sabato pomeriggio alle 14:00.\nContenuti.\nIl programma presentava ogni giorno la stessa scaletta aprendosi con l'indicazione delle effemeridi del sole e della luna, cio\u00e8 dell'orario in cui sarebbero sorti e tramontati il giorno successivo; in particolar modo, dal 1976 al 1988, Paola Perissi nel leggere le collocazioni sugli orari della Luna diceva: \u00abLa luna sale alle (hh/mm) e cala alle (hh/mm)\u00bb; la parola \"sale\" venne poi sostituita da: \"si leva\" e per un certo periodo inoltre, sempre a proposito della luna, veniva pronunciato \"tramonta\" al posto di \"cala\". Seguiva una breve biografia del santo del giorno corredato con le immagini - sul chromakey alle spalle della conduttrice - riprese da stampe e da incisioni di Jacques Callot.\nSeguivano la rubrica \"Domani avvenne\", con filmati storici, dedicati a un fatto accaduto in passato nel giorno dopo.\nA seguire, andavano in onda rubriche di vario argomento che cambiavano a seconda del giorno. Nell'ottobre del 1991, le rubriche vennero di volta in volta invertite nei giorni.\nSeguiva quindi uno spezzone di cartoni animati italiani o stranieri (dal titolo \"C'era una volta...\"), come Braccio Di Ferro, Tom &amp; Jerry, Betty Boop, La Linea o i personaggi di Mordillo.\nLa trasmissione veniva conclusa ogni sera da una citazione d'Autore affidata a noti speaker della RAI, cui si accompagnava la sigla di coda. Dal 1984 al 1987 vennero introdotti brevi spot pubblicitari tra una rubrica e l'altra.\nDal 26 gennaio 1988 fino a met\u00e0 1990, dopo la rubrica \"Domani avvenne\" fu collocato l'inserto scientifico \"Pillole di Quark\", un commento da parte di Piero Angela a un tema scientifico alla cui spiegazione contribuivano alcuni disegni animati.\nSigla e immagini delle rubriche.\nUno degli aspetti pi\u00f9 caratterizzanti del programma \u00e8 stata la sigla intitolata \"Chanson ballad\u00e9e,\" un \"rondeau\" in stile rinascimentale composto da Antonino Riccardo Luciani, falsamente attribuito a Guillaume de Machaut, tratto dall'album \"Dal Medioevo al Rinascimento\" (RCA Original Cast, SP 10061).\nLe immagini a corredo della sigla venivano riprese sulle facce di un prisma a dodici facce sulle quali erano rappresentati i mesi dell'anno, tratte da una stampa realizzata all'acquaforte da Giuseppe Maria Mitelli, incisore bolognese del XVII secolo e custodite presso la biblioteca Casanatense di Roma Alla fine della sigla il prisma rallentava fino a esporre la facciata relativa al mese corrente, l'inquadratura si avvicinava e compariva la scritta in sovraimpressione \"ALMANACCO del giorno dopo\".\nLe dodici immagini rappresentavano ciascuna un mese dell'anno associato a un proverbio famoso o varie citazioni:\nProverbi e citazioni associate\nOltre alla stampa antica in acquaforte che rappresentavano i dodici mesi dell'anno, quelle della rubrica fissa \"Domani avvenne\", e quella di fine programma, venivano rappresentate altre stampe antiche dello stesso Mitelli che si trovavano all'interno di ogni rubrica dell'Almanacco le quali venivano introdotte dal pezzo finale della \"Clerici vagantes\" sempre di Antonino Riccardo Luciani del 1975 (suonato da un cromorno, una spinetta, un violoncello e un tamburo rinascimentale) e da altre opere dell'artista bolognese. Ad esempio \"Domani avvenne\" aveva, dal 1976 al 1985, una meridiana al centro in alto e al di sopra c'erano delle foglie di alloro, mentre a destra c'era un uomo alato che osserva la meridiana; in basso si leggeva la scritta . Dal 1985 al 1994 venne introdotta l'incisione mitelliana \"\" che raffigura la personificazione della Fortuna nell'atto di far ruotare il mondo in forma di mola, recante iscritte le parole \u00ab\u00bb esclamando \"IO VOLTO\". Il Tempo, in veste di guerriero, \u00ab\u00bb e affila la falce, schiacciando sotto il piede destro l'allegoria della Turchia che si lamenta (\u00ab\u00bb), con esplicito riferimento alla conquista asburgica di Oradea (\u00ab\u00bb) e conseguente sconfitta nel 1692 dell'esercito ottomano, che occupava la citt\u00e0 dal 1660. Inizialmente nel mese di settembre del 1985 al posto dell'accompagnamento musicale con il cromorno c'era stato un altro accompagnamento musicale, suonato da una specie di ocarina.\nNella sigla di chiusura compariva un uomo (probabilmente la personificazione del tempo) con una bandiera sulla quale primeggiava la scritta , anch'essa disegnata dal Mitelli: questa coda fu aggiunta solo alla fine degli anni ottanta, e un altro strumento riprendeva la canzone iniziale.\nPresentazione delle rubriche\nParodie e riproposizioni.\nLa trasmissione, data la popolarit\u00e0 acquisita in tanti anni di messa in onda, \u00e8 stata oggetto negli anni di numerose parodie e in seguito alla sua definitiva chiusura, avvenuta nel 1994, \u00e8 stata pi\u00f9 volte riproposta (in diverse vesti) in varie trasmissioni sia televisive sia radiofoniche.\nNegli anni ottanta durante il variet\u00e0 \"Tastomatto\", il Trio realizz\u00f2 una parodia condotta da Anna Marchesini; dietro di lei vi furono, prima un fermo immagine del bumper pubblicitario che riguardava la noce e poi vi fu l'immagine a tutto schermo che riguardava il mese di gennaio, con la sovrascritta \"ALMANACCO del giorno dopo\", dove la Marchesini fingeva di bagnarsi la mano con uno dei secchi di acqua disegnata dal Mitelli; seguivano le parodie delle rubriche come \"Strumenti musicali dell'EPOCA BAROCCA\", con Massimo Lopez che imitava uno strumento musicale; la voce fuoricampo dello sketch era di Tullio Solenghi; o anche \"CHE TEMPO FA?\", con Lopez nei panni del generale Bernacca.\nNell'estate del 1991, il settimanale televisivo Onda Tv pubblic\u00f2 una rubrica chiamata Periscopio dove in alto a destra nella pagina c'era un'immagine parodia di quelle del mese dell'anno tratto dalla sigla del programma: il mese di giugno, ad esempio, al posto del pescatore c'era un collage animato di Aldo Biscardi, con un pallone che stava sul retino. La seconda immagine del successivo Onda Tv ritraeva il mese di novembre, e come fotomontaggio al posto del taglialegna c'era un collage animato dell'onorevole Rino Formica mentre taglia la legna, nel successivo numero ritraeva il mese di luglio, e nell'immagine al posto del contadino c'era l'onorevole Ciriaco De Mita sempre animato mentre porta il fascio di grano, e nel suo cartellino c'era scritto Irpinia, la settimana successiva c'era il mese di aprile, nel fotomontaggio al posto dell'uomo con la pala in mano c'era Paolo Frajese anche lui animato con una pala in mano, il cappello con le piume in testa, e una mucca dinanzi a s\u00e9, e per concludere nel seguente numero di Onda Tv c'era l'originale immagine del mese di giugno, con lo stesso pescatore, la retina e la granseola.\nNella stagione 1995-1996 la rubrica venne riproposta all'interno della trasmissione \"Geo &amp; Geo\" di Rai 3 allora condotta da Licia Col\u00f2, con il titolo \"Almanacco\".\nNel 2006 la rubrica torna brevemente in onda sull'emittente radiofonica R101, condotta dalla presentatrice storica, Paola Perissi.\nDal 2007 al 2012 la rubrica viene riproposta all'interno del programma radiofonico \"Tornando a casa\", in onda tutti i giorni da luned\u00ec a venerd\u00ec, su Rai Radio 1 e condotto da Enrica Bonaccorti.\nDal 20 ottobre 2008 alla primavera 2009, anche Rai Italia riporta in televisione la storica rubrica. Il titolo venne cambiato in \"Almanacco di domani\" e la conduzione era affidata alla ballerina televisiva Paola Grassia, mentre la sigla si avvaleva ancora delle incisioni in acquaforte del Mitelli, cos\u00ec come nel programma originale.\nNell'estate 2007 viene riproposta una pillola dell\"Almanacco del giorno dopo\" all'interno del programma preserale di Rai 2 \"Soir\u00e9e\", condotto da Nicola Savino e Flavia Cercato, mentre la \"pillola\" era presentata da Paolo Ruffini e Ruggero Deodato.\nNell'agosto 2007, Rai 2 ripropone la trasmissione sotto il nome di \"Almanacco\"; il programma, andato in onda fino a fine 2010, andava in onda in orario notturno ed era condotto da Alessandra Canale.\nNel novembre del 2010 il programma \u00e8 stato oggetto di una parodia in chiave satirica da parte della trasmissione \"L'almanacco del Gene Gnocco\", condotta da Gene Gnocchi e trasmessa a cadenza settimanale su Rai 3 in prima serata. Nella sigla di testa era possibile vedere una sorta di parodia della \"Scuola di Atene\" di Raffaello Sanzio e i mesi dell'anno sulla falsariga di quelli del Mitelli, ma con le teste di personaggi di spicco della politica italiana e internazionale al posto di quelli originali. Era possibile riconoscere infatti Silvio Berlusconi, Barack Obama e Renato Brunetta tra gli altri.\nNella stagione 2015-2016 la trasmissione \"La prova del cuoco\" era introdotta dalla rubrica \"L'Almanacco di Antonella\" con Antonella Clerici, che riprendeva la parte iniziale del programma ed era accompagnata dalla sigla storica di \"Almanacco del giorno dopo\" in una versione ri-arrangiata.\nUn programma molto simile ad \"Almanacco del giorno dopo\" \u00e8 \"Il giorno e la storia\", attualmente in onda tutti i giorni su Rai Storia. A differenza per\u00f2 del predecessore il programma, pur essendo quotidiano, non si occupa del giorno successivo ma di quello odierno, ricordando e approfondendo particolari eventi storici accaduti in quell'esatto giorno. \u00c8 pi\u00f9 una riproposizione allungata della sezione \"Domani avvenne\" di \"Almanacco del giorno dopo\". Ogni settimana si alternano i direttori dei principali quotidiani italiani, commentando quotidianamente un particolare fatto storico.\nNella stagione 2019-2020 la comica Lucia Ocone nei panni di Paola Perissi (genericamente indicata come \"Annunciatrice anni '80\") ha proposto una parodia dell\"Almanacco del giorno dopo\" nel programma satirico di Rai 3 \"Stati generali\", condotto da Serena Dandini."}
{"id": "544613", "revid": "729019", "url": "https://it.wikipedia.org/wiki?curid=544613", "title": "Sensibili alle foglie", "text": "Sensibili alle foglie \u00e8 una cooperativa editoriale e di ricerca sociale, fondata nel 1990 da Renato Curcio, Stefano Petrella e Nicola Valentino nel carcere di Rebibbia.\nLa storia.\nLa storia di \"Sensibili alle foglie\" nasce in carcere, alla fine degli anni ottanta. Renato Curcio, Nicola Valentino e Stefano Petrelli, al tempo reclusi gi\u00e0 da un decennio, decidono di affrontare una ricerca sul tipo di esperienza umana vissuta dalle persone detenute, . Nasce una ricerca, che per\u00f2 non trova editori disponibili a sostenere la delicatezza del progetto. Con alcuni operatori esterni al carcere viene pensata la possibilit\u00e0 di pubblicare in forma autonoma ed indipendente: Cos\u00ec, nell'anno 1990, viene edito il primo titolo \"nel bosco di Bistorco\" e nasce ufficialmente la neo cooperativa editoriale.\nCampi di analisi.\nLe istituzioni totali e totalizzanti.\nIl tema principale della ricerca e delle pubblicazioni della cooperativa \u00e8 quello delle istituzioni totali, a partire delle esperienze personali di reclusione in carcere di alcuni dei soci fondatori, ma che si sviluppa anche sull'analisi dei manicomi, degli ospedali psichiatrici giudiziari, della guerra.\nL'antipsichiatria.\nLa cooperativa \u00e8 inoltre impegnata nel campo dell'antipsichiatria, avendo pubblicato vari autori, tra cui Giorgio Antonucci e Roberto Cestari.\nLa lotta armata in Italia.\nAlcuni dei soci di \"Sensibili alle foglie\" hanno fatto parte di organizzazioni clandestine praticanti la lotta armata negli anni settanta.\nSu questo tema la cooperativa ha svolto dall'inizio un lavoro di ricerca storica, statistica, documentaria, chiamato \"Progetto Memoria\".\nHa pubblicato, negli anni, 5 libri:"}
{"id": "544615", "revid": "767487", "url": "https://it.wikipedia.org/wiki?curid=544615", "title": "XP8 (gruppo musicale)", "text": "Gli XP8 sono un gruppo musicale futurepop/EBM italiano. \nStoria degli XP8.\nOriginariamente un trio nato dalle ceneri di un altro progetto chiamato Retina, nel 2005 il cantante Paul Toohill lascia la band, le influenze dei due componenti rimasti (Marco Visconti e Marko Resurreccion) sono varie, ma fra i gruppi che ispirano maggiormente le loro produzioni figurano Icon of Coil, Rotersand e altri esponenti della musica Industrial, ma anche esponenti dell'elettronica pi\u00f9 mainstream come Underworld e The Prodigy."}
{"id": "544617", "revid": "17654", "url": "https://it.wikipedia.org/wiki?curid=544617", "title": "Limonella", "text": ""}
{"id": "544618", "revid": "17654", "url": "https://it.wikipedia.org/wiki?curid=544618", "title": "Frassinella", "text": ""}
{"id": "544622", "revid": "72396", "url": "https://it.wikipedia.org/wiki?curid=544622", "title": "SS Paganese", "text": ""}
{"id": "544624", "revid": "1543377", "url": "https://it.wikipedia.org/wiki?curid=544624", "title": "Nullum crimen, nulla poena sine culpa", "text": "Nullum crimen, nulla poena sine culpa (alla lettera \"nessun reato, nessuna pena senza colpa\") \u00e8 la locuzione latina che prefigura il \"principio di colpevolezza\" ed in particolare il principio della \"personalit\u00e0 della responsabilit\u00e0 penale\". \nAffermazione nella storia del diritto.\nTrattandosi di un principio fondamentale del costituzionalismo moderno, \u00e8 ora accolto, sia pure con connotazioni diverse, dalla generalit\u00e0 degli ordinamenti giuridici degli \"stati di diritto\". \nIn altre culture e in altri tempi vigeva invece il principio della \"responsabilit\u00e0 collettiva\".\nLa punizione collettiva di una intera categoria di persone \u00e8 oggi una misura in contrasto con gli articoli 6, 7, 13 e 14 della Convenzione europea dei diritti dell'uomo e con l'articolo 1 del primo Protocollo addizionale. Il sistema CEDU nacque anche in reazione alla dottrina tedesca che, sotto il nazismo, puniva la cosiddetta colpa d\u2019autore o colpa per il modo d\u2019essere (\"Taterschuld\"). Tale concezione si basa sull\u2019idea che \u00e8 soggetto a punizione non tanto il fatto commesso, sebbene contrario a norme penali, quanto piuttosto il modo d\u2019essere dell\u2019agente. L\u2019oggetto del rimprovero di colpevolezza consiste, cos\u00ec, nell\u2019aver plasmato la propria vita in modo da acquisire una personalit\u00e0 delinquenziale: il fatto tipico commesso degrada a mero sintomo di una tale personalit\u00e0 che rappresenta il vero oggetto del rimprovero e l\u2019obiettivo reale della punizione.\nNella Costituzione italiana.\nNel diritto italiano esso ha rango di norma costituzionale: l'art. 27, comma 1\u00b0, della Costituzione stabilisce che \"La responsabilit\u00e0 penale \u00e8 personale\"; ci\u00f2 vuol dire che non \u00e8 possibile la sostituzione della persona che deve rispondere di un illecito penale.\nSecondo la disamina effettuata dalla Corte costituzionale, nei lavori preparatori si sostenne \"che non si doveva dimenticare che, in occasione di attentati alla vita di Mussolini, si erano perseguiti i familiari dell'attentatore od i componenti dei circoli politici a cui era affiliata la persona che aveva consumato l'attentato e che, pertanto, la norma andava mantenuta. Da ci\u00f2 si desume da un canto che il termine fatto (altrui) venne usato, da chi sosteneva la motivazione politica dell'attuale primo comma dell'art. 27 Cost., come comprensivo dell'elemento subiettivo (attentare alla vita di Mussolini \u00e8 agire colpevolmente) e dall'altro che tal motivazione tendeva (dichiarata per l'avvenire l'illegittimit\u00e0 costituzionale di sanzioni collettive) a non far ricadere su innocenti \"colpe\" altrui. L'intervento successivo a quello del presidente della prima sottocommissione \u00e8 oltremodo eloquente in proposito: \"... Proprio in questi ultimi tempi si sono viste delle persone pagare con la vita colpe che non avevano assolutamente commesso\". La motivazione politica della norma \u00e8, dunque, quella d'impedire che \"colpe altrui\" ricadano su chi \u00e8 estraneo alle medesime\".\nI principi fondamentali del \"Diritto penale\".\nIl \"principio di colpevolezza\" espresso dalla frase latina \"nullum crimen, nulla poena sine culpa\" (nessun reato senza colpa) si affianca ad altri tre principi fondamentali che regolano il diritto penale:"}
{"id": "544630", "revid": "767487", "url": "https://it.wikipedia.org/wiki?curid=544630", "title": "Isoenzima", "text": "Gli isoenzimi (o isozimi) sono enzimi che catalizzano la stessa reazione, ma hanno una struttura chimica differente e diverse propriet\u00e0 chimico-fisiche, quali il pH, il punto isoelettrico, la conducibilit\u00e0 elettrica e la mobilit\u00e0 elettroforetica.\nPossono essere presenti in una stessa specie animale o vegetale, in individui diversi, o anche in uno stesso organismo a livello di distretti cellulari differenti.\nGli isoenzimi possono derivare o da geni differenti o da modificazioni post-traduzionali diverse oppure dall'assemblaggio alternativo delle differenti subunit\u00e0. \nAd esempio cinque differenti isoenzimi caratterizzano la lattato deidrogenasi (LDH), tutti tetramerici quindi quattro catene polipeptidiche ma due tipi differenti, M ed H. Dalle diverse combinazioni delle due catene si hanno i cinque isoenzimi: M4, M3H, M2H2, MH3, H4. Poich\u00e9 gli isoenzimi sono distribuiti in maniera differente nei vari organi, l'analisi quantitativa di questi consente di risalire all'organo bersaglio della patologia. Dunque livelli alterati di questi sono indici specifici di alcune malattie come quelle cardiache, muscolari, ossee ecc. per questo sono di grande utilit\u00e0 diagnostica.\nAd esempio a seguito di un attacco cardiaco il valore dell'enzima lattato deidrogenasi (LDH) aumenta notevolmente a livello ematico; la quantit\u00e0 dell'isoenzima LDH1 ,definito anche H4, 24 ore dopo l'attacco cardiaco tende a superare la concentrazione dell'isoenzima LDH2 o MH3. La variazione del rapporto tra [LDH1]/[LDH2] insieme all'aumento della concentrazione ematica di un altro enzima cardiaco, la creatina chinasi (CK), \u00e8 un segno evidente di un infarto miocardico recente. \nInoltre, soprattutto nel regno vegetale, sono stati per lungo tempo usati (oggi in parte abbandonati per l'avvento dei marcatori a DNA) come marcatori molecolari, con lo scopo cio\u00e8 di caratterizzare singoli individui facenti parte di un gruppo tassonomico (es. distinzione tra cultivar di una stessa specie o tra individui singoli di una popolazione)\nEsempi di isoenzimi.\nEsempi importanti di isoenzimi umani sono rappresentati:\nMetodiche analitiche.\nLe metodiche di laboratorio comunemente utilizzate per identificare e quantificare i singoli isoenzimi possono essere cos\u00ec schematizzate:"}
{"id": "544633", "revid": "2074539", "url": "https://it.wikipedia.org/wiki?curid=544633", "title": "London School of Economics and Political Science", "text": "La Scuola di economia e scienze politiche di Londra (in inglese: \"London School of Economics and Political Science\", LSE) \u00e8 una scuola specializzata nelle scienze sociali dell'Universit\u00e0 di Londra. \nLa LSE si \u00e8 affermata nel tempo come un\u2019universit\u00e0 di grande prestigio, altamente selettiva (tra le prime venti pi\u00f9 selettive al mondo) e capace di definire l\u2019eccellenza dello standard accademico nelle scienze sociali. L'universit\u00e0 \u00e8 oggi considerata come un centro internazionale di eccellenza accademica, e la sua ricerca \u00e8 un punto di riferimento a livello mondiale. Secondo il QS World University Rankings, infatti, la LSE si classifica al secondo posto nel mondo per le scienze sociali, dietro l'Universit\u00e0 di Harvard. \nIl suo albo d'oro annovera tra gli ex studenti e ricercatori 18 premi Nobel, 55 capi di stato ed un elevato numero di figure istituzionali, accademiche e diplomatiche di rilievo. Secondo dati del 2017, il 27% di tutti i vincitori di un premio Nobel in Economia sono stati affiliati alla LSE, la quale \u00e8 in questo frangente seconda solo all'Universit\u00e0 di Chicago, percentuale che ammonta al 16% se si considerano invece i vincitori di premi Nobel in tutte le discipline.\nLa LSE \u00e8 membro del Russell Group, della Association of Commonwealth Universities, della European University Association ed \u00e8 considerata parte del \"triangolo d'oro\" delle universit\u00e0 britanniche (University of Oxford, University of Cambridge ed LSE, sebbene talvolta venga considerato parte di questo gruppo anche l'Imperial College).\nStoria.\nLa scuola fu fondata nel 1895 da Sidney e Beatrice Webb, Graham Wallas e George Bernard Shaw, grazie a donazioni private tra cui un lascito di 20.000 sterline di Henry Hunt Hutchinson. I fondatori si ispirarono per i contenuti didattici al modello dell\"'\u00e9cole libre des sciences politiques\" di Parigi. Nel 1900 fu integrata nell'Universit\u00e0 di Londra come facolt\u00e0 di economia, ampliandosi per accogliere nuove scienze sociali, in particolare le scienze politiche, da cui ne deriva il nome."}
{"id": "544635", "revid": "1564499", "url": "https://it.wikipedia.org/wiki?curid=544635", "title": "San Quirico", "text": ""}
{"id": "544637", "revid": "217591", "url": "https://it.wikipedia.org/wiki?curid=544637", "title": "Giacinto Odrovaz", "text": "Biografia.\nLe notizie sulle sue origini sono interamente desunte da testi agiografici piuttosto tardi (XVI secolo) e poco attendibili, redatti in occasione della sua canonizzazione (1594): Giacinto sarebbe appartenuto alla nobile famiglia degli Odrow\u0105\u017c e sarebbe nato nel castello di Lanka, a Kamie\u0144, in Slesia; dopo aver studiato diritto canonico e teologia a Cracovia, Praga e Bologna, sarebbe stato ordinato sacerdote e sarebbe divenuto canonico della cattedrale di Cracovia; sarebbe poi giunto in Italia accompagnando il suo vescovo.\nSicuramente fu a Bologna nel 1221 ed ebbe modo di incontrare Domenico di Guzm\u00e1n, che nel maggio di quell'anno celebr\u00f2 nella citt\u00e0 emiliana il secondo capitolo generale del suo Ordine.\nDecise di diventare domenicano e dopo il noviziato ripart\u00ec per l'Europa orientale, dove aveva ricevuto l'incarico di diffondere l'Ordine: fond\u00f2 i conventi di Friesach, Cracovia, Danzica e Kiev; per conto di papa Gregorio IX, lavor\u00f2 per l'unione delle Chiese d'oriente e occidente.\nIl culto.\nLa devozione popolare per san Giacinto inizi\u00f2 subito dopo la sua morte: a seguito delle insistenti richieste del re di Polonia, Sigismondo III Vasa, papa Clemente VIII lo canonizz\u00f2 il 17 aprile 1594. Il culto del nuovo santo, che desideravano mantenere buoni rapporti con la Polonia, ebbe notevole e rapida diffusione tra il XVI ed il XVII secolo; nel 1686 papa Innocenzo XI lo ha dichiarato patrono della Lituania.\nIl suo elogio si legge nel Martirologio romano al 15 agosto; l'Ordine domenicano lo celebra il 17 agosto.\nIconografia.\nNell'arte barocca il santo \u00e8 spesso rappresentato inginocchiato mentre riceve la visione della Vergine che gli garantisce la sua intercessione presso il figlio; altri attributi iconografici di Giacinto sono l'ostensorio e la statua della Madonna che, secondo la tradizione, avrebbe messo in salvo fuggendo camminando sulle acque del fiume Nistro durante un'incursione dei Tatari nel suo convento (uno dei suoi simulacri a Sassari lo raffigura infatti con l'ostensorio in mano)."}
{"id": "544641", "revid": "36426", "url": "https://it.wikipedia.org/wiki?curid=544641", "title": "Chiesa di San Paolo (Solarino)", "text": "La chiesa di San Paolo Apostolo \u00e8 una delle due chiese parrocchiali, nonch\u00e9 la chiesa madre di Solarino.\nSi trova posta sul lato sud-ovest della piazza del Plebiscito, nel centro storico del comune.\nStoria.\nNel 1764 sotto la guida del maestro lapicida Luciano Al\u00ec (1736-1820) iniziarono i lavori di costruzione durati pi\u00f9 di cent'anni, essendo stati ultimati soltanto nel 1887.Sebbene il progetto originale dell'edificio non \u00e8 stato mai rinvenuto, \u00e8 probabile che sia stato opera dello stesso Al\u00ec che, in tale periodo, rivestiva la carica di \"\u201carchitetto della Citt\u00e0 di Siracusa\u201d\" e che il materiale di costruzione - cos\u00ec come era avvenuto per il vicino Palazzo Requisenz - provenisse dalla localit\u00e0 \"Maltese\", all'epoca, ricca di cave di pietra calcarea.\nSin dall'inizio, i lavori andarono molto a rilento a causa di mancanza di fondi, cosicch\u00e9 nel 1830 si rese necessario un nuovo progetto per il completamento della costruzione, la cui realizzazione venne affidata al perito urbano architetto padre Bonaventura da Sortino. Nonostante ci\u00f2, dopo circa venticinque anni dall'inizio dei nuovi lavori, erano state ultimate soltanto la copertura nelle tre navate, la cella campanaria e la torretta dell'orologio, in tufo calcareo. Bisogner\u00e0 attendere il 1887 per il completamento della parte interna con la realizzazione degli intonaci e della pavimentazione in pietra pece. Successivamente, nel 1914, l'originario orologio con quadrante in pietra venne sostituito con quello attuale, di propriet\u00e0 del comune.\nIl 19 febbraio 1938, in occasione del XIX Centenario della conversione di Paolo, si ebbe la consacrazione dell'edificio religioso ad opera dell'allora arcivescovo di Siracusa monsignor Ettore Baranzini, anche se, in effetti, la chiesa veniva gi\u00e0 utilizzata per le funzioni religiose da pi\u00f9 di un secolo. Infine, nel biennio 1952-'53, si \u00e8 ebbe il completamento del prospetto della chiesa, con l'aggiunta di parte della trabeazione del secondo ordine e del frontale triangolare.Gli ultimi interventi architettonici risalgono agli anni novanta. A seguito dello scollamento dei blocchi calcarei dovuto al cosiddetto terremoto di Santa Lucia, la torretta dell'orologio \u00e8 stata consolidata con una cerchiatura metallica al fine di evitare ulteriori lesioni; successivamente, nel 1999 i tre portoni della chiesa sono stati ricoperti da pannelli in bronzo raffiguranti la storia dell'apostolo Paolo realizzati dall'artista solarinese Lucia Miano.Dieci anni dopo, nel giugno del 2009, in occasione della chiusura dell'Anno Paolino, sono state eseguite ulteriori modifiche alla facciata principale: nel finestrone centrale \u00e8 stata collocata una vetrata istoriata raffigurante lo stendardo ottocentesco del patrono custodito all'interno della chiesa stessa ed \u00e8 stata ripristinata la croce sulla sommit\u00e0 del frontone.\nDescrizione.\nL'esterno.\nLa facciata \u00e8 caratterizzata, da due piani rialzati di due ordini diversi: ionico, quello superiore, e dorico, quello inferiore.La parte superiore \u00e8 caratterizzata da sei paraste con un finestrone centrale in cui ha trovato alloggio, dal giugno del 2009, una raffigurazione in vetro policromo del simulacro di San Paolo contenuto all'interno della chiesa medesima. Sempre nella parte superiore, sul lato destro, si trova alloggiata la cella campanaria con tre campane (le pi\u00f9 grandi che si affacciano sul prospetto principale, mentre, la pi\u00f9 piccola, su quello laterale) sormontata dall'orologio civico, di forma rotonda, a cifre romane.La parte inferiore, invece, presenta cinque paraste (una \u00e8 stata inglobata in una costruzione adiacente alla chiesa) che intervallano i tre portali.\nL'interno.\nLa chiesa ha una pianta a croce latina, \u00e8 a tre navate - divise da quattro archi per lato, poggianti su pilastri - coperte da volte di gesso: a botte lunettata quella centrale ed a crociera quelle laterali.\nNella navata sinistra, si possono ammirare: il battistero con il marmoreo fonte battesimale; l'altare di San Francesco d'Assisi che custodisce una statua in legno del santo, opera ottocentesca dello scultore palermitano Rosario Bagnasco; l'altare dell'Immacolata con la statua lignea della Vergine, realizzata nel 1897 a Spadafora dallo statuario Michele Salerno; la statua di Maria Santissima Addolorata, realizzata nel 1961, posta in una nicchia, ed il quadro delle Anime del Purgatorio, realizzato nel 1858 dal pittore Andrea Mellina, che raffigura la Santissima Trinit\u00e0 e le Anime Purganti. La cappella in fondo alla navata contiene il sontuoso altare del patrono, finito di costruire nel maggio 1887, ove \u00e8 custodita l'omonima statua lignea.\nNella navata di destra trovano collocazione: una lapide marmorea ed un monumento di ceramica - opera del calatino Luigi Angelico - eretto nel 1981 in occasione del cinquantenario della morte del missionario solarinese Padre Paolo Barbagallo, avvenuta in Birmania il 6 ottobre 1931; segue, l'altare di San Giuseppe costruito nel 1906 che accoglie la statua in cartapesta del santo; l'altare della Madonna del Carmine dove \u00e8 esposto il simulacro in cartapesta e legno della Vergine con il Bambino, la statua di Santa Teresa d'Avila che arreda l'interno di una nicchia ed infine l'altare del Cristo alla Colonna contenente l'omonima statua del 1817 e che era gi\u00e0 stato dedicato a San Francesco di Paola.\nIn fondo alla navata, si trova la cappella del Santissimo Sacramento, affrescata nel 1933 dal floridiano Francesco Guardo con una tecnica mista su intonaco stagionato. Al suo interno \u00e8 conservata la statua in legno del Sacro Cuore, anch'essa del 1933. Nella parte frontale che fa da sfondo alla statua del Cristo, sono rappresentati Dio Padre e lo Spirito Santo; mentre, nei quattro pennacchi delle volte a crociera, la Fede, la Speranza e la Carit\u00e0 e San Tarcisio confortato da Ges\u00f9. I quattro angoli dell'intradosso dell'arco che immette nella cappella sono, poi, decorati da finti stucchi rappresentanti fasci di spighe e grappoli d'uva.\nNella navata centrale, sul palco di cantoria, addossato alla controfacciata, \u00e8 situato un grande organo a nove registri sonori e a cinquecentosessantanove canne, costruito nel 1921 dalla ditta Polizzi di Modica e recentemente restaurato nel 2001; mentre, al terzo pilastro sinistro si trova il pulpito realizzato nel 1887. Infine, l'Arco Trionfale che si apre proprio al centro della navata denota un'estrema decisione di ampliamento adottata durante la costruzione della chiesa. Sull'altare maggiore in marmo, costruito nel 1938, che sostitu\u00ec il precedente altare in legno danneggiato da un incendio, trionfa la \"Conversione di San Paolo\", una tela del 1808 dipinta dal pittore palazzolese Paolo Tanasi.La volta, a differenza di quelle delle navate laterali, \u00e8 riccamente affrescata con motivi floreali e con quattro grandi quadri raffiguranti scene della vita di San Paolo, risalenti all'inizio del XX secolo, restaurati nella seconda met\u00e0 degli anni sessanta.\nParticolare interesse rivestono le nove \"ninfe\" ovvero i lampadari interamente in cristalli smerigliati con decorazioni in rame sbalzato e dorato, che adornano la navata centrale e gli archi che immettono da questa alle navate laterali. Quando ancora a Solarino non c'era l'energia elettrica le \"ninfe\" funzionavano a candele che furono sostituite dalle lampadine a energia elettrica la sera dell'8 dicembre 1922, giorno in cui fu inaugurata l'illuminazione pubblica.\nAltrettanto ricca d'arte \u00e8 la sagrestia con il gruppo ligneo che rappresenta l'Annunziata e l'Arcangelo Gabriele, realizzato nel 1986 ad Ortisei dallo scultore Giuseppe Stuflesser, con il contributo dei solarinesi residenti negli Stati Uniti d'America, in sostituzione del precedente manufatto in gesso risalente agli anni venti.\nLa parrocchia.\nLa parrocchia di San Paolo Apostolo fa parte dell'arcidiocesi di Siracusa e segnatamente del vicariato Palazzolo - Floridia.\nVenne eretta giuridicamente alcuni anni dopo la fondazione della \"Terra di San Paolo\" dall'arcivescovo di Siracusa monsignor Giuseppe Antonio Requisenz con la nomina del primo parroco, don Giuseppe D'Angelo, l'8 aprile 1764."}
{"id": "544643", "revid": "896365", "url": "https://it.wikipedia.org/wiki?curid=544643", "title": "Ospedale Vasquez", "text": "L'ospedale Vasquez, si trova in una zona panoramica che sovrasta la periferia sud-ovest di Solarino\nStoria.\nFu costruito tra il 1920 ed il 1926. La sua denominazione si deve alla volont\u00e0 del donatore Francesco Vasquez Italia, ricco industriale emigrato in Argentina che volle costruire lo stabile a sue spese. Il Vasquez don\u00f2 alla Congregazione di carit\u00e0 di Solarino (poi Ente comunale di assistenza) l'ospedale con il solo obiettivo \"\u00abdi venire in sollievo dei suoi concittadini e per onorare la memoria del defunto padre Giuseppe Vasques di cui lo stabile avrebbe portato il nome\u00bb\".\nLa costruzione in stile liberty sviluppata su due livelli, si basava su un progetto portato dal Vasquez direttamente dall'Argentina. La costruzione dell'opera venne affidata all'impresa fratelli Pataria di Siracusa. Al piano terra vi sono dieci vani con i servizi e la farmacia, al primo piano venti stanze con camerate per i degenti, numerosi servizi e le sale chirurgiche pronte all'uso. Davanti alla facciata del palazzo \u00e8 presente un colonnato dorico sul quale poggia una terrazza panoramica.\nL'ospedale Vasquez non ebbe per\u00f2 le fortune che si aspettava l'ideatore. Si sarebbe potuto utilizzare come ospedale periferico al servizio delle comunit\u00e0 ubicate attorno a Solarino cos\u00ec come prospettato dalle autorit\u00e0 locali dell'epoca allorch\u00e9 lanciarono l'idea di costituire un consorzio con i comuni di Floridia, Canicattini Bagni, Palazzolo Acreide, ma a causa dell'ostruzionismo politico, tale progetto non vide mai la luce. Il risultato fu che il suo ideatore e realizzatore, Francesco Vasquez disgustato e fortemente amareggiato per la fine che aveva fatto il suo nobile scopo, ruppe ogni rapporto con il suo paese natio e sospese l'invio dei finanziamenti che lo stesso aveva promesso per avviare con speditezza la gestione dell'ospedale. Abbandonato al suo destino, lo stabile venne utilizzato saltuariamente quale rifugio per profughi, per vaiolosi, come preventorio antitubercolare, consultorio per gestanti e neonati, sede di scuola media e di scuola materna, colonia estiva, ma mai come ospedale.\nDurante l'ultimo conflitto mondiale fu sede della caserma-alloggio del nucleo antiparacadutisti di stanza a Solarino. Come tale venne bombardato e successivamente saccheggiato da vandali senza scrupoli. Solo recentemente \u00e8 stato restaurato, modificandone la struttura originaria e lasciando intatto solo il frontespizio.\nNegli ultimi tempi, \u00e8 stato sporadicamente utilizzato per allestire delle mostre, anche se, da alcuni anni, sono allo studio dei progetti per un suo eventuale uso come residenza sanitaria assistita.\nDal 19 aprile 2009 l'ex ospedale Vasquez \u00e8 divenuto la sede sociale della locale sezione dell'AVIS, dell'associazione di volontariato \"Centro Ascolto San Paolo Apostolo\" che aderisce all'ANPAS, del Gruppo Comunale dei Volontari della Protezione Civile e del corpo bandistico comunale.\nSuperstizioni.\nL'edificio in questione, secondo alcune credenze superstiziose della gente del luogo, sarebbe teatro di fenomeni paranormali. Si racconta, infatti, dell'apparizione di misteriose presenze: strane sagome color bianco alle finestre, barelle fantasma, e due spettri, quello di una dottoressa e quello di un soldato, i quali sparirebbero nel nulla dopo essersi baciati."}
