{"id": "624569", "revid": "125307759", "url": "https://it.wikipedia.org/wiki?curid=624569", "title": "Storia dell'automobilismo (1895)", "text": "La storia dell'automobilismo 1895 vede l'inizio delle competizioni anche in Italia dopo le prime competizioni automobilistiche svoltesi negli anni precedenti.\nApprofondimento.\nLa prima corsa italiana: la Torino-Asti-Torino.\nMentre in Francia l'automobile stava facendo proseliti in numero sempre crescente (erano gi\u00e0 in circolazione pi\u00f9 di 200 automobili) e l'attenzione degli appassionati era puntata sulla annunciata grande corsa Parigi-Bordeaux-Parigi, in Italia la curiosit\u00e0 popolare guardava, con simpatia ma anche con diffidenza, le evoluzioni dei primi temerari automobilisti, i quali tra l'altro, in assenza di una qualsiasi industria nazionale che operasse nel settore, non potevano che disporre di veicoli di costruzione straniera.\nLa prima vettura a circolare in Italia era stata quasi certamente una Peugeot, acquistata nel gennaio 1893 dall'industriale Gaetano Rossi di Schio (VI), cui avevano fatto seguito una Panhard &amp; Levassor (febbraio 1894, marchese Ginori di Firenze) una Benz modello \u201cVelo\u201d di un certo Cleto Brena (avvistata a Milano, al largo Cairoli), ed infine\u00a0\u2013 sempre nel 1894- una seconda Peugeot (del romano Marino Torlonia).\nIl mese di maggio 1895 riservava comunque agli italiani due eventi motoristici di una certa risonanza. Iniziava il gi\u00e0 menzionato Brena che compiva con la sua Benz, accompagnato dal giornalista Rodolfo Bianchi, un giro quasi completo della penisola (Milano, Roma, Napoli e ritorno, toccando anche Genova e Torino), accolto in ogni citt\u00e0 da gruppi festanti.\nL'eco dell'impresa del Brena non era ancora scemato quando da Torino giungeva notizia di un comitato cittadino, capeggiato dall'ing. Sacheri, che intendeva indire, in occasione dell'Esposizione del Ciclo prevista al Valentino per la seconda met\u00e0 del mese di maggio, un \u201cesperimento di corsa per veicoli automotori\u201d.\nL'annuncio di questa prima manifestazione agonistica italiana, suscitava tra gli automobilisti nostrani un discreto interesse, ma la lunghezza del percorso (quasi 100\u00a0km, da Torino ad Asti e ritorno) e la prevedibile difficolt\u00e0 derivante dai numerosi dislivelli che contraddistinguevano le strade del Monferrato (spaventava in particolare la salita del Dusino, tra Villanova d'Asti e Villafranca d'Asti) indussero i pi\u00f9 a rinunciare alla competizione.\nLa mattina del giorno della gara, alla partenza (in corso Moncalieri, appena fuori Torino) si presentavano soltanto 5 concorrenti, di cui tre alla guida di veicoli a 4 ruote e due su \"bicicletti\" (cos\u00ec erano denominati all'epoca, al maschile) a motore.\nNessun mezzo italiano \u201ccompetitivo\u201d era presente e difficilmente poteva essere diversamente, visto e considerato che, al momento, soltanto le poche unit\u00e0 costruite dal veronese Enrico Bernardi potevano essere annoverate tra i mezzi a motore italiani effettivamente funzionanti.\nL'elenco degli effettivi partecipanti era il seguente:\nIl primo \u201cvia\u201d veniva dato alle 7:30 dall'ing. Federmann: a seguire, distanziati di cinque minuti, partirono gli altri quattro concorrenti. Alla partenza presenziava, tra gli altri, l'ormai celebre Gottlieb Daimler, che si trovava a Torino con la moglie per contattare alcuni personaggi piemontesi in relazione ai suoi brevetti e che, presumibilmente, tifava per il Federmann, che era il rappresentante in Italia per la Casa tedesca.\nIl pubblico non era numeroso, forse per via dell'orario: solo qualche appassionato del nuovo mezzo di locomozione, i soliti curiosi, qualche gruppetto di ciclisti.\nPrimo a raggiungere il traguardo di Asti fu il Federmann, che vi giunse attorno alle 10:30; poco prima di mezzogiorno era la volta dei due bicicletti a motore, mentre soltanto alle due del pomeriggio arriv\u00f2 la Benz di Brena. All'appello mancava la \u201cstaffetta\u201d a vapore di Sclaverani, fermatasi prima di Villafranca.\nAd Asti, in piazza Alfieri (dov'era posto il traguardo) il pubblico era abbastanza numeroso. Alle 15 venne dato il segnale di partenza ai superstiti per la semi-tappa di ritorno: i partenti per\u00f2 si riducevano a tre, causa l'abbandono del Brena, troppo affaticato dalle 6 ore di marcia del mattino.\nAnche in questa semi-tappa pomeridiana, il pi\u00f9 veloce risultava l'ing. Federmann, che raggiungeva corso Moncalieri alle 18 e si aggiudicava la prova alla media di km/h 15,500, avendo coperto i 93\u00a0km del percorso in un tempo, calcolato grazie ad un comune orologio, di 6 ore nette.\nAl posto d'onore il Cerano, terzo ed ultimo il biciclo Wolfmuller. La corsa si concludeva cos\u00ec nella massima regolarit\u00e0, ma senza aver suscitato particolari entusiasmi, n\u00e9 aver rivelato innovazioni tecniche: il suo unico merito rimaneva quello di essere la prima organizzata in Italia.\nAlla sera, nel corso di una cerimonia, l'ing. Federmann ricevette in premio una medaglia d'oro, mentre il giorno dopo i veicoli rimasero in mostra all'Esposizione del Ciclo, tra il palese scetticismo dei sostenitori della tradizionale bicicletta.\nLa grande Parigi-Bordeaux-Parigi.\nIncoraggiati dalla forse imprevedibile accoglienza riservata l'anno prima alla Parigi-Rouen dagli intenditori ma anche dal grande pubblico, due tra gli appassionati francesi pi\u00f9 illustri \u2013 il Barone De Zuylen ed il Conte Albert De Dion \u2013 chiedevano al \u201cPetit Journal\u201d di indire una prova di velocit\u00e0 pura per veicoli a motore, su di un percorso di almeno 1.000 chilometri. Dopo l'iniziale interesse, il giornale parigino si tirava indietro, forse temendo l'eventuale pubblicit\u00e0 negativa che eventuali incidenti avrebbero potuto generare.\nIl Conte De Dion, ben lungi dal desistere, cercava allora tra il folto gruppo di amici personali qualcuno che lo aiutasse nell'impresa. Non gli fu troppo difficile trovarne in abbondanza, se \u00e8 vero che il 2 dicembre 1894, a casa sua, si ritrovarono numerosi \u2013 pare una ventina \u2013 per formare il Comitato organizzatore della grande manifestazione. Quel giorno erano presenti: il Barone De Zuylen, il Marchese ed il Conte De Chasseloup-Laubat, il Capt. De Place,i signori Dufayel, Pierre Giffard, Emile e Pierre Gautier, La Valette, \u00c9mile Levassor, Paul Meyan, Moreau, Menier, Nansouty, Armand Peugeot, Recop\u00e9, Ravenez, Roger, L\u00e9on Serpollet. Qualche giorno dopo veniva costituita una Commissione, che comprendeva altri nomi illustri, per la elaborazione e la stesura del regolamento di gara. Presidenti di questa commissione venivano nominati Marcel Deprez e Georges Berger.\nIl 13 dicembre 1894 veniva reso noto il regolamento generale della corsa, per la quale veniva scelto il tragitto Parigi-Bordeaux e ritorno.\nLa Parigi-Bordeaux-Parigi veniva messa in calendario per l'11 giugno, ma gli sguardi della Francia intera e degli ambienti automobilistici delle nazioni motoristicamente pi\u00f9 evolute si puntavano sulla grande manifestazione gi\u00e0 parecchie settimane prima.\nAlla gara, definita \u201cinternazionale\u201d ed \u201caperta ai costruttori od inventori che desiderano mettere alla prova i propri veicoli\u201d si iscrivevano 46 concorrenti (38 vetture - 23 a petrolio, 13 a vapore, 2 elettriche - e 8 tra bicicli e tricicli \u2013 tutti muniti di motore a petrolio) che impiegavano veicoli appartenenti ad una trentina di costruttori diversi: tra questi, spiccavano i nomi di Am\u00e9d\u00e9e Bolle, De Dion-Bouton, Gautier, Gautier-Wehrl\u00e9, Gladiator-Phebus, Hildebrand Wolfmuller, Jeantaud, Panhard &amp; Levassor, Peugeot, Roger, Serpollet.\nL'appello lanciato mesi prima dai promotori per una sottoscrizione per la formazione del monte-premi da distribuire ai primi classificati riscuoteva un successo insperato, al punto che alla chiusura della lista la somma racimolata raggiungeva la bella cifra di 70.850 franchi.\nIl regolamento della gara si articolava in poche e chiare norme ed a grandi linee disponeva che ogni vettura doveva essere occupata da almeno due persone, che erano ammessi bicicli e tricicli a motore di peso non superiore a 150\u00a0kg, che ogni costruttore poteva partecipare con pi\u00f9 di una unit\u00e0 (purch\u00e9 non del medesimo modello), che qualsiasi riparazione poteva essere eseguita dai concorrenti stessi durante la corsa utilizzando per\u00f2 il solo materiale (ricambi ed utensili) recato a bordo. Il tempo massimo ammesso per coprire l'intero percorso era fissato in 100 ore. Il primo premio (50% del monte premi complessivo) era destinato alla vettura che portava a termine la gara nel minor tempo possibile.\nTutti si preparavano con la massima seriet\u00e0 alla corsa. Gli organizzatori compilavano una guida con mappe, norme per la guida su strada, istruzioni riferite ai \u201cposti di controllo\u201d (affidati al Touring Club), mentre i concorrenti mettevano a punto sistemi per la sostituzione dei piloti: la Panhard &amp; Levassor prevedeva un solo cambio-piloti a Ruffec, mentre la Peugeot optava invece per turni di guida assai pi\u00f9 brevi. Molti anche i punti di rifornimento previsti: particolarmente arduo risultava quello per la vettura a propulsione elettrica di Charles Jeantaud, che aveva la necessit\u00e0 di sostituire molto frequentemente i pesanti accumulatori.\nAlla Esposizione alla Galleria Rapp, dal 6 al 9 giugno, si presentavano 29 veicoli, ma gli effettivi partenti si riducevano poi a 22.\nLe Marche pi\u00f9 rappresentate, con 4 unit\u00e0 a testa, erano le Panhard &amp; Levassor e le Peugeot, e la cosa non poteva meravigliare perch\u00e9 la quasi totalit\u00e0 delle vetture circolanti a Parigi era costituita da unit\u00e0 costruite da queste due Case. Seguivano, con 2 unit\u00e0 a testa, le De Dion-Bouton (2 veicoli a vapore), la Serpollet (2 veicoli a vapore) e la Benz (2 Roger-Benz a petrolio); le restanti 8 unit\u00e0 erano praticamente di altrettanti costruttori diversi.\nDelle 4 Panhard &amp; Levassor, 2 erano le stesse che l'anno prima avevano preso parte alla Parigi-Rouen (anche se probabilmente un po' modificate), mentre una (contrassegnata dal numero 28) era una grossa 5/8 posti pesante quasi 2 tonnellate e dotata di motore a 4 cilindri di 2,4 litri ed 8 HP di potenza e l'ultima (n. 5) era un nuovissimo modello munito del pi\u00f9 recente motore Daimler denominato \"Ph\u00e9nix\" a 2 cilindri verticali da 1,2 litri erogante una potenza di 4 HP al regime di 800 giri/minuto.\nTre delle Peugeot erano delle normali 3,5 HP munite di motore posteriore Daimler a 2 cilindri a V da 1,3 litri di cilindrata (la numero 8 era un \u201cvis-\u00e0-vis\u201d a 4 posti, la n\u00b0 15 una piccola \u201cduc\u201d a 2 posti, la n 16 un \u201cphaeton\u201d a 4 posti) mentre la quarta, contrassegnata dal numero di gara 46, era destinata a passare alla storia in quanto prima automobile munita di pneumatici anzich\u00e9 di gomme piene.\nLa De Dion-Bouton, casa ancora fedele alla tradizione della propulsione a vapore, era in gara con la numero 1 (lo stesso \u201ctrattore\u201d vittorioso alla Parigi-Rouen dell'anno prima, che per\u00f2 questa volta non aveva alcuna carrozza da trainare) e la numero 3, un \u201cdog-cart\u201d a 4 posti di nuova costruzione, con caldaia dotata di un meccanismo per accrescere la temperatura del vapore.\nEmile Roger \u2013 rappresentante francese della Benz \u2013 iscriveva due macchine di quella Marca, a motore monocilindrico posteriore, molto simili alla Roger-Benz vista alla Parigi-Rouen 1894. Numeri di gara delle due vetture: 12 e 13.\nAnche L\u00e8on Serpollet, a sua volta fedelissimo al \u201cvapore\u201d, era in lizza con due veicoli (numeri 20 e 21) caratterizzati da una carreggiata anteriore piuttosto stretta, tale quindi da rendere prevedibilmente precaria la stabilit\u00e0.\nAm\u00e9d\u00e9e Bolle\u00e9 partecipava invece alla gara con un suo \"omnibus\" a vapore che si poteva definire \u201cglorioso\u201d: la \u201cNouvelle\u201d, una macchina da 7/8 posti e del peso di oltre 3 tonnellate, costruita circa 15 anni prima ma evidentemente ritenuta ancora in grado di competere con i mezzi di pi\u00f9 recente realizzazione.\nLa sola macchina a propulsione elettrica era la Jeantaud, una sorta di carrozza tipo \u201cbreak\u201d a 6 posti, un grosso veicolo del peso di circa 2.200\u00a0kg, equipaggiato con un motore (pesante 225\u00a0kg) che pare erogasse una potenza prossima ai 7 HP, per il cui funzionamento erano necessari 38 accumulatori da 210 ampere/ora.\nIl nome Gautier appariva due volte tra quelli dei veicoli al via: con la semplice denominazione di \u201cGautier\u201d era indicata una vettura a petrolio dalle caratteristiche non note, mentre con il nome \u201cGautier-Wehrl\u00e9\u201d correva (con il n\u00b0 43) una vettura a vapore (chiamata \u201cLa cigale\u201d) che montava una caldaia Serpollet e che aveva la inusuale caratteristica di montare ruote anteriori e posteriori dello stesso diametro.\nMolto somigliante alla Peugeot era la numero 26, una Rossel con motore Daimler.\nChiudeva la rassegna delle vetture in gara, la Vince et Delmer (n\u00b0 37), una 4-5 posti costruita a Malines (Belgio) dal belga Nicolas Vince e dal francese Louis Delmer e dotata di motore Benz, montato posteriormente.\nMolta curiosit\u00e0 destava il biciclo Millet (numero di gara 42), il cui motore a 5 cilindri \u201cstellare\u201d era posto all'interno della ruota posteriore e ruotava con essa: originale l'idea, dubbio il rendimento.\nAltro biciclo in gara, l'Hildebrand-Wolfmuller bicilindrico (numero di gara 14): trattavasi di un biciclo che, sprovvisto di pedali, doveva sempre essere avviato \u201ca spinta\u201d.\nMarted\u00ec 11 giugno 1895. Il grande momento era arrivato. La prima grande e \u201cvera\u201d corsa di velocit\u00e0 automobilistica stava per avere inizio.\nAlle 9 i veicoli pronti per la gara cominciavano a comparire in Place Charles-de-Gaulle, dove tutta la Parigi mondana, intellettuale ed industriale era convenuta, assieme ai soliti anonimi e semplici curiosi, ai piedi dell'Arco di Trionfo. Quando i concorrenti attesi per il \u201cvia\u201d erano finalmente radunati, veniva composto un corteo per raggiungere, attraverso il Quai de Puteaux, la Place d'Armes di Versailles, dove dovevano essere date le partenze \u201cufficiali\u201d. Una volta raggiunta la Place d'Armes, i veicoli venivano fatti allineare in base all'ordine di partenza, sorteggiato alla vigilia della gara. Alle 12, 1 minuto e 30 secondi, espletate le formalit\u00e0 di rito, il Marchese De Chasseloup Laubat, impartiva il segnale di \u201cvia\u201d alla prima vettura (la Peugeot numero 15), seguita dalle altre ad intervalli di due minuti. Quando, quarantadue minuti dopo, era giunta l'ora della partenza dell'ultimo concorrente \u2013 la Peugeot n\u00b0 46 dei fratelli Michelin \u2013 la vettura non si trovava\u2026 I minuti trascorrevano inesorabili nell'incertezza generale, quando si spargeva la voce che la vettura fosse ferma per una panne, tra Parigi e Versailles. Posto rimedio all'avaria (forse la prima foratura?), i fratelli giungevano in prossimit\u00e0 del traguardo di partenza con una mezz'ora di ritardo ma, eccezionalmente, venivano ammessi alla corsa e partivano, applauditi, alle 13 e 17.\nNel volgere di poco pi\u00f9 di un'ora, dunque, avevano lasciato Versailles 13 vetture a petrolio, 6 a vapore, 1 elettrica e 2 bicicli.\nLa corsa dei primi era subito ricca di spunti interessanti. La De Dion-Bouton a vapore (n\u00b0 3), guidata dal Conte De Chasseloup-Laubat, raggiungeva e superava nei primi chilometri la Peugeot (n\u00b0 15) di Rigoulot, che si era avviata due minuti prima. Al posto di controllo di Etampes, la De Dion-Bouton (n\u00b0 3) era in testa, ma, mentre era ferma per rifornirsi, veniva raggiunta dalla Panhard &amp; Levassor (n\u00b0 5) di \u00c9mile Levassor, che ripartiva per prima non avendo necessit\u00e0 di rifornirsi. Ripartito di gran carriera, De Chasseloup riacciuffava Levassor, lo superava e giungeva a Orl\u00e9ans con circa 6 minuti di vantaggio. A Blois, il margine della De Dion-Bouton saliva a 19 minuti, anche perch\u00e9 Levassor, convinto che l'avversario non avrebbe potuto mantenere a lungo quella andatura, non forzava. Nella strada verso Tours l'equipaggio della Panhard &amp; Levassor numero 5 (\u00c9mile Levassor ed il compagno D'Hostingue) notava la rivale De Dion-Bouton ferma lungo i bordi della strada, evidentemente in panne, la superava ma, pur rendendosi conto di essere al momento in testa, non poteva sapere che l'avaria che immobilizzava la De Dion era talmente grave (la rottura della trasmissione) da impedirle di proseguire. Il posto di controllo situato a Tours, in piazza Donn\u00e9e, veniva raggiunto da Levassor 20 minuti prima delle 21: tra le acclamazioni del folto pubblico, la Panhard &amp; Levassor ripartiva quasi immediatamente. La anziana Am\u00e9d\u00e9e Boll\u00e9e \u201cNouvelle\u201d, che aveva iniziato la corsa brillantemente (era transitata in seconda posizione a Limours), era attardata per via di un curioso contrattempo: nei pressi di Angervilliers, il glorioso omnibus denunciava il surriscaldamento di una delle teste di biella ed il Boll\u00e9e pensava bene di rimediare avvolgendola in panni bagnati ma, ripresa la corsa, dimenticava di toglierli e in breve tempo, presi dagli ingranaggi, gli stracci danneggiavano alcune parti meccaniche. L'equipaggio della Boll\u00e9e non si arrendeva e ricavava da un pezzo di lamiera due dischi tra i quali sistemava l'ingranaggio spezzato, rivettandoli con alcuni chiodi e procedendo infine ad un trattamento termico decisamente di fortuna, consistente nell'immersione del pezzo arroventato nell'acqua di un pozzo. Questa laboriosa riparazione costava alla Boll\u00e9e 22 ore di sosta, ma le consentiva di rimanere in gara.\nAlle spalle della Panhard &amp; Levassor di Levassor procedevano, quasi appaiate, tre vetture, due Peugeot (n\u00b0 8 e n\u00b0 15) ed una Panhard &amp; Levassor (n\u00b0 6) che si sorpassavano pi\u00f9 volte a vicenda.\nOrmai era calata l'oscurit\u00e0, e l'illuminazione tramite lampade ad olio con cui erano equipaggiate le vetture era decisamente insufficiente per non dire quasi vicina allo zero. Malgrado questo handicap, Levassor riusciva a mantenere una velocit\u00e0 sorprendentemente elevata, distaccando tutti gli altri e giungendo al posto di controllo di Ruffec alle 3 e mezza di notte, talmente in anticipo rispetto alle previsioni che il pilota che doveva sostituirlo alla guida ancora era a letto. Per non perdere tempo nell'attesa, Levassor rinunciava al cambio e proseguiva: alle 9.30 era a Libourne, alle 10.38 tagliava il traguardo di Bordeaux. Pur informato del fatto che il suo vantaggio sugli inseguitori pi\u00f9 vicini era di oltre 3 ore, Levassor decideva di proseguire, rinunciando a concedersi un po' di riposo. Ripreso il viaggio di ritorno, ripercorrendo quindi la strada in senso inverso, Levassor si chiedeva quale macchina avrebbe incontrato per prima: l'incrocio avveniva a Libourne, e la macchina era la Peugeot n\u00b0 15 di Rigoulot. I due equipaggi si scambiavano calorosi cenni di saluto e Levassor, con un breve calcolo mentale, si rendeva conto della consistenza del vantaggio.\nI primi successivi incontri che Levassor faceva sulla via del ritorno erano con le Peugeot n\u00b0 8 e n\u00b0 16. In quel momento, dunque, alle spalle della Panhard di testa stavano procedendo ben 3 Peugeot, e Levassor, che naturalmente sperava che la vittoria arridesse ad una macchina recante il suo nome, doveva procedere con molta attenzione, mantenendo il comando senza forzare. Nei dintorni di Barbezieux, Levassor incrocia finalmente la prima Panhard &amp; Levassor, che per\u00f2 non \u00e8 la n\u00b0 6, come lui si attendeva, ma la n\u00b0 28, una 4 cilindri sulla quale non contava molto. Solo al controllo di Angoul\u00eame, Levassor veniva a sapere che la Panhard &amp; Levassor n\u00b0 6 di Prevost era da tempo ferma, fuori corsa, per l'investimento di un cane. A Ruffec, Levassor doveva cedere la guida all'ormai appiedato Prevost, ma, temendo che un diverso conduttore avrebbe potuto non essere all'altezza, preferiva ancora una volta proseguire imperterrito. Poco dopo per\u00f2, probabilmente a causa di un colpo di sonno, Levassor usciva di strada: rimessa in strada la macchina, riusciva comunque a proseguire senza perdere troppo tempo. Al controllo di Tours, il pi\u00f9 vicino degli inseguitori \u2013 ancora Rigoulot con la Peugeot n\u00b0 15 \u2013 era dato a 4 ore e mezza.\nLa classifica provvisoria a met\u00e0 corsa, quindi a Bordeaux, vedeva dunque al primo posto la Panhard &amp; Levassor di Levassor in 22ore e 29', seguita da tre Peugeot (Rigoulot a 3ore 40', Doriot a 4ore 54', Koechlin a 6ore 41') dalla Panhard n\u00b0 28 di Boulanger (ad oltre 8 ore) e dalla Benz di Thum (ritardo di 11 ore abbondanti). Seguivano, con distacchi abissali, la Panhard di Mayade, la Serpollet a vapore di L\u00e9on Serpollet, la Benz di Roger, la Boll\u00e9e \u201cLa nouvelle\u201d. Ultima, staccata di una giornata abbondante (25 ore), la Peugeot \u201cl'eclair\u201d n\u00b0 46 dei fratelli Michelin.\nNel tratto di andata Parigi-Bordeaux, avevano quindi gi\u00e0 ceduto 11 concorrenti, la met\u00e0 esatta di quelli partiti: la Serpollet n\u00b0 21, arrestatasi subito dopo il via per cause ignote (forse inesperienza dello sconosciuto pilota), il biciclo Millet n\u00b0 42 a Orl\u00e9ans, la De Dion-Bouton n\u00b0 3 a Vouvray (avaria alla trasmissione), il trattore De Dion-Bouton n\u00b01 a Chatellerault, la Panhard &amp; Levassor n\u00b0 6 a Ruffec (investimento di un cane), la Vincke et Delmer n\u00b037 ed il biciclo Wolfmuller n\u00b014 ad Angouleme, la vettura elettrica Jeantaud n\u00b025 (troppo attardata dopo le 24 ore perse per la riparazione di un asse), la Gautier n\u00b018, la Rossel n\u00b026 e la Gautier-Wehrl\u00e9 a vapore n\u00b043.\nTornando alla corsa di Levassor: alle 4 e mezza era a Blois, alle 6 e 45 ad Orl\u00e9ans, alle 9 e 35 a Etampes. Mezzogiorno era passato da un pezzo, quando la Panhard &amp; Levassor n\u00b0 5 \u2013 letteralmente scortata da uno sciame di ciclisti \u2013 raggiungeva Versailles tra applausi, grida e lancio di fiori.\nDue minuti prima dell'una, Levassor taglia il traguardo situato all'ingresso di Parigi, alla Porta Maillot. Il responso dei cronometristi giungeva subito: 48 ore e 48 minuti per percorrere 1178\u00a0km, media lorda km 24,139 all'ora\nSecondo a tagliare il traguardo, dopo le 18 e 30, era Rigoulot con la Peugeot a 2 posti n\u00b0 15. Seguivano altre due Peugeot, la n\u00b0 16 di Koechlin e la n\u00b0 8 di Doriot, che avevano compiuto gran parte del percorso assieme: per un lungo tratto la numero 8 aveva preceduto la numero 16, ma successivamente Koechlin recuperava e ad Etampes i due transitavano quasi appaiati; poi Doriot prendeva nuovamente il sopravvento e tagliava il traguardo 7 minuti prima dell'avversario. Poich\u00e9 per\u00f2 Doriot era partito otto minuti prima di Koechlin, il suo tempo complessivo risultava superiore, sia pure per un solo minuto.\nIl primo premio andava dunque alla Peugeot n\u00b0 16 di Koechlin, la pi\u00f9 veloce tra le vetture a 4 posti.\nGli altri arrivi alla Porta Maillot si succedevano ad intervalli assai lunghi: il numero 12 (Thum, su Roger-Benz) finiva nella mattinata di venerd\u00ec, il n\u00b0 7 (Mayade, su Panhard &amp; Levassor) nel pomeriggio, il n\u00b0 28 (Boulanger, su Panhard &amp; Levassor) un po' dopo le diciotto, il n\u00b0 13 (Roger, su Roger-Benz) nella tarda serata. Chiude l'elenco l'omnibus \"La nouvelle\" di Am\u00e9d\u00e9e Boll\u00e9e (solo veicolo a vapore ad aver portato a termine la corsa), che giunge sabato 15 giugno.\nE la Peugeot n\u00b0 46 dei fratelli Michelin? A prescindere dalle numerose panne agli pneumatici, molteplici noie di ogni genere ne rallentavano la marcia, al punto che non riusciva a percorrere l'intero percorso entro il limite di tempo (100 ore) che il regolamento concedeva e, in ogni caso, era da ritenere squalificata per aver cambiato i raggi delle ruote utilizzando materiale di ricambio che non era presente a bordo. L'elenco delle peripezie subite da questa macchina era impressionante: decine e decine di forature, cambio degli pneumatici ogni 150\u00a0km circa, ripetuti distacchi dei raggi metallici delle ruote posteriori, impossibilit\u00e0 di utilizzare la terza marcia (a partire da Poitiers), due principi d'incendio, dissaldamento del carburatore.\nLe aride cifre dicevano dunque che dei 22 partenti, 11 raggiungevano Bordeaux e 10 completavano l'intero percorso (9 regolarmente, 1 fuori tempo massimo). Una indagine un po' pi\u00f9 approfondita consentiva di osservare che entrambi i bicicli e la vettura elettrica non riuscivano neppure a raggiungere Bordeaux, che di 6 vetture a vapore appena due transitavano da Bordeaux ed una soltanto riusciva a ritornare a Parigi, mentre le vetture a petrolio reggevano assai meglio (13 partite, 9 arrivate). In particolare: le due Roger-Benz e le quattro Peugeot concludevano tutte la gara, mentre in casa Panhard &amp; Levassor si lamentava un solo ritiro (peraltro imputabile all'investimento di un cane, una causa quindi estranea alla bont\u00e0 della vettura).\nNon rimaneva che sottolineare come, di tutte le macchine a vapore, soltanto la vetusta \u201cNouvelle\u201d aveva mostrato prestazioni interessante, considerando che senza la malaugurata distrazione del suo numeroso equipaggio, avrebbe potuto occupare una posizione in classifica onorevole, attorno alla sesta piazza.\nComprensibile e legittima, alla fine, l'esultanza dei fautori della propulsione a petrolio, cui si contrapponeva la manifesta intenzione dei \u201cvaporisti\u201d di dedicare ogni energia per migliorare i loro prodotti e colmare il divario al momento esistente con quelli muniti di motore endotermico.\nPer finire: il rendiconto economico fornito dagli organizzatori della corsa, indicava all'attivo franchi 82.259,55 (sottoscrizioni, iscrizioni, ricavo esposizione) ed al passivo franchi 78.307,95 (63.000 per premi distribuiti, il resto per spese generali e diverse).\nQuanto ai premi distribuiti, eccone il dettaglio: 30.000 franchi alla Peugeot n\u00b0 16 di Koechlin, la pi\u00f9 veloce tra le \u201c4 posti\u201d, 12.000 alla Panhard &amp; Levassor n\u00b0 5 di Levassor, la pi\u00f9 veloce in assoluto ma a 2 soli posti, 6.000 alla Peugeot n\u00b0 15; 3.000 a testa alla Peugeot n\u00b0 8, alle Panhard &amp; Levassor n\u00b0 7 e n\u00b0 28, alla Roger-Benz n\u00b012; 1.500 a testa alla Roger-Benz n\u00b013 e alla Am\u00e9d\u00e9e Boll\u00e9e n\u00b0 24).\nAlla corsa risultavano iscritte anche due veicoli a due ruote, una Millet e una Duncan &amp; Superbie \"Reine P\u00e9trolette\" pilotata da Georges Osmont; entrambe non videro per\u00f2 il traguardo.\nI Michelin.\nPer illustrare la storia della prima partecipazione di una vettura munita di pneumatici ad una corsa automobilistica occorre risalire almeno al 1892: quell'anno, dopo la straordinaria vittoria alla corsa ciclistica Parigi-Brest-Parigi nella quale Charles Terrot domin\u00f2 il campo disponendo (solo tra oltre 200 concorrenti) di una bicicletta munita di pneumatico smontabile, il nome Michelin raggiunse la celebrit\u00e0. Organizzatane la produzione in serie, nel breve volgere di un anno ben 10.000 ciclisti adottarono questo pneumatico.\nUna volta conquistato il campo ciclistico, i fratelli Michelin passarono alle carrozze, dove faticarono maggiormente per la accanita resistenza dei costruttori delle gomme piene (che giunsero a far spargere chiodi per le vie di Parigi), ma la conquista pi\u00f9 importante era ancora da compiere: i fratelli erano convinti che anche per le automobili si imponesse la sostituzione dei cerchioni di ferro e delle gomme piene con degli pneumatici di dimensioni appropriate.\nPer tentare di convincere gli scettici (che erano ancora tanti) decisero di prepararsi per partecipare alla grande corsa Parigi-Bordeaux-Parigi 1895. La vettura, munita di pneumatici, venne provata - nei tre mesi precedenti la gara - due volte: la prima volta, a Clermont, non si ebbero problemi, mentre il secondo collaudo, avvenuto oltretutto in orario notturno, ebbe un esito meno favorevole: la Peugeot, guidata da un certo Parry, pare a causa di una impavida manovra con il freno a mano, fin\u00ec la sua corsa contro un palo del telegrafo, incendiandosi. Malgrado mancasse meno di un mese alla corsa, la vettura venne comunque praticamente ri-fatta ed i fratelli Michelin poterono cos\u00ec prendere il via con questa decisamente anomala vettura, munita di un motore \u201cnautico\u201d.\nAltra caratteristica di questa Peugeot numero 46\u00a0\u2013 ottimisticamente soprannominata \u201cL'eclair\u201d (il lampo) \u2013 era costituita dal peso assai rilevante (1.400\u00a0kg), dovuto al fatto che su di essa era collocato un grande cassone contenente una grande quantit\u00e0 di attrezzi e ricambi, molti dei quali indispensabili per provvedere alle prevedibili riparazioni degli pneumatici.\nLa fondazione dell'Automobile Club de France.\nIn Francia l'automobilismo sportivo, in particolare dopo la disputa della Parigi-Bordeaux-Parigi, entrava prepotentemente nel ristretto novero degli avvenimenti agonistici seguiti con interesse dalle folle. Ci\u00f2 induceva i sostenitori del nuovo sport a manifestare l'intenzione di organizzare gare di velocit\u00e0 pura o comunque di manifestazioni incentrate sul nuovo mezzo di locomozione.\nPer contro, le autorit\u00e0 in genere si dimostravano ostili, ostilit\u00e0 che non era limitata alle corse ma che riguardava anche la normale circolazione dei veicoli automobili. Il primo regolamento per la circolazione degli autoveicoli, emanato dal Prefetto di Polizia di Parigi, tale L\u00e9pine, portava la data del 14 agosto 1893 ed era ovviamente ancora in vigore. Esso contemplava, tra le altre, una norma che limitava a 12 chilometri all'ora la velocit\u00e0 da tenere nei centri abitati.\nIl Conte De Dion, anima dell'automobilismo francese non solo sportivo, iniziava da tempo una battaglia in difesa dei veicoli a motore: per quanto valido, l'operato di una sola persona (pur autorevole), si era dimostrato insufficiente. Da questa banale constatazione, nasceva l'idea di fondare un club che offrisse agli automobilisti una rappresentanza altamente qualificata, tanto sotto il profilo finanziario quanto sotto quello politico e mondano.\nIl 5 novembre 1895 veniva fondato il Club, mentre sette giorni dopo, nella casa De Dion al Quai d'Orsay di Parigi, si riuniva l'assemblea dei soci fondatori: De Dion, accontentandosi della vice-presidenza, faceva eleggere Presidente il Barone De Zuylen, un gentiluomo assai ricco.\nPer la storia, questo il testo fedele del verbale di quella seduta.\nAltri 50 personaggi vengono iscritti quali \u201cmembri fondatori\u201d. Si tratta di: Acloque, Avigdor, Bail, Barbaut, Bari, Bonnet, Bourdil, Bourdoie, Bouton, Bosch, Caillavet, Cauvin (Ernest), Cauvin (Louis), Chedenet, Charron, Cl\u00e9ment (Maurice), Collet, Cravoisier, Crouan, Dalifol, De Bestegui, De Camondo (Conte), De Coninck, De Goussaincourt, De Follin (Conte), De Knyff (Cavaliere), Delannoy, Della Rocca (Principe), De Meaux, De Montaignac (Marchese), Lowenski, Menier (Albert), Michelin (Andr\u00e9), Morin, Mouter, Nouette Delorme, Panhard (Ren\u00e9) padre, Panhard (Hippolyte) figlio, Poidatz, Potin, Richard, Rives, Robinot de la Pichardais, Scotte, Sepeille, Schege, Talansier, Trezza de Musella, Verlhe, Volbert.\nL'America alla riscossa.\nGli Stati Uniti d'America, che pure potevano vantare la prima \u201ccorsa\u201d per veicoli a motore (1878), apparivano in sensibile ritardo rispetto al \u201cvecchio continente\u201d per tutto ci\u00f2 che riguardava la locomozione meccanica in generale: mentre infatti dall'Europa (e dalla Francia in particolare) giungevano spesso notizie sensazionali anche per quanto concerneva il settore agonistico e sulla bocca degli appassionati i nomi che ricorrevano con maggiore frequenza erano francesi (Panhard &amp; Levassor, Peugeot, De Dion-Bouton) o tedeschi (Benz, Daimler), in America tutto sembrava tacere. Uno dei pochi avvenimenti che meritavano un accenno era la costituzione, a Chicago, del primo Club automobilistico: denominato \u201cThe American Motor League\u201d e nato ufficialmente il 1\u00ba novembre 1895, era stato fortemente voluto da Charles Brady King, pioniere della motorizzazione statunitense.\nErano invece due giornalisti, H.H. Kohlsaat (da poco proprietario del \"Chicago Times Herald\") e Francio Upham Adams (suo collaboratore) ad ideare e finanziare un \u201cconcorso per veicoli senza cavalli\u201d, sul percorso da Chicago a Milwaukee.\nCome si vedr\u00e0, alla Chicago-Waukegan (che prender\u00e0 il posto della Chicago-Milwaukee) parteciperanno effettivamente soltanto due vetture, una Mueller-Benz ed una Duryea.\nLa Mueller-Benz.\nAlla fine del 1892 H.A. Mueller acquistava dall'Europa una Benz del tipo \u201cViktoria\u201d alla quale subito apportava numerose modifiche (al cambio, all'impianto di raffreddamento del motore, all'accensione ed alla carburazione).\nL'intendimento del Mueller era quello di dare inizio ad una produzione in piccola serie di questa vettura: ovvio quindi, anche e soprattutto a fini pubblicitari, il suo interesse per questa prima manifestazione incentrata sul nuovo mezzo di locomozione, cui far\u00e0 partecipare, in qualit\u00e0 di conduttore, il figlio Oscar.\nDuryea.\nCharles Edgar Duryea e suo fratello J. Frank, nati nell'Illinois, iniziavano ad occuparsi di automobili nei primi anni '90 e realizzavano, nel 1893, il loro primo veicolo: un \u201cBuggy\u201d munito, al posto del cavallo, di un motore a benzina monocilindrico. Incoraggiati dai primi positivi collaudi su strada, i due fratelli, dopo aver fatto brevettare questa prima vettura (in data 30 aprile 1894), costruivano un secondo esemplare, con motore bicilindrico orizzontale da 1,9 litri di cilindrata, cambio a tre rapporti e trasmissione a cinghia alle ruote posteriori.\nCon questa automobile, munita di pneumatici, i fratelli Duryea si cimenteranno alla Chicago-Waukegan.\nLa Chicago-Waukegan-Chicago.\nIdeata e finanziata da due giornalisti (H.H.Kohlsaat e Upham Adams) ed annunciata sin dalla fine di luglio, eccoci dunque alla seconda corsa americana in assoluto, dopo il famoso Premio del Wisconsin dell\u2019ormai lontano 1878. La prova era fissata per il 2 novembre 1895 sul percorso da Chicago a Milwaukee e raccoglieva la bellezza di 83 iscrizioni.\nIl 31 ottobre, ultimo giorno utile per la \u201cpresentazione\u201d dei veicoli (che avrebbero dovuto sottoporsi ad una serie di test preliminari), gli organizzatori si rendevano conto, sgomenti, che i concorrenti veramente pronti si potevano contare sulle dita di una mano. La prova veniva cos\u00ec posticipata al 28 novembre ma, per non deludere l'opinione pubblica, si decideva di far svolgere comunque la corsa del 2 novembre con quei pochi concorrenti in grado di gareggiare, su di un tracciato di lunghezza ridotta, da Chicago a Waukegan e ritorno, per un totale di circa 92 miglia (148 chilometri). Anche il monte premi, da ripartire tra tutti coloro che fossero riusciti a compiere il percorso in un tempo non superiore alle 13 ore, veniva ridotto e portato da 5.000 a 500 dollari.\nAlla partenza, fissata per il primo mattino del 2 novembre, si presentavano cinque veicoli: una Duryea a petrolio, due Kane-Pennington Electric Victorias (evidentemente con motore elettrico), una Morris &amp; Salom (anch'essa elettrica) ed una Mueller-Benz a petrolio.\nDi questi, per\u00f2, solo i due che disponevano delle vetture a petrolio prendevano effettivamente il \u201cvia\u201d alle 8 e un quarto: la Duryea (guidata da J. Frank Duryea, accompagnato dal fratello Charles) e la Mueller-Benz (guidata da Oscar B. Mueller). La corsa in s\u00e9 non risultava certo esaltante: la Duryea, dopo aver perso una cinquantina di minuti per rimediare ad un problema alla trasmissione, si lanciava all'inseguimento ma, mentre stava per riacciuffare la rivale, finiva in un fosso, probabilmente per \u201ccolpa\u201d di un carro agricolo, lasciando via libera alla Mueller-Benz, che impiegava 9 ore, 22 minuti e 30 secondi e si aggiudicava i 500 dollari in palio.\nLa Chicago-Evanston-Chicago.\nA 26 giorni dal fiasco della Chicago-Waukegan-Chicago, l'America ci riprovava e per il 28 novembre \u2013 festivit\u00e0 nazionale statunitense (Giorno del ringraziamento) \u2013 il giornale Times Herald di Chicago organizzava una nuova prova automobilistica. A causa dell'inclemenza del tempo, con temperature sotto lo zero e qualche nevicata nei giorni precedenti la gara, il percorso originariamente previsto, da Chicago a Milwaukee, veniva abbandonato e sostituito con un tracciato abbreviato, che si dipanava dal Jackson Park di Chicago fino ad Evanston e che andava compiuto nei due sensi, andata e ritorno, per un totale di poco pi\u00f9 di 50 miglia.\nAnche questa volta le iscrizioni giungevano numerose (una quarantina) ma gli stessi organizzatori, bruciati da quanto era accaduto ad inizio mese, temevano che solo pochi veicoli si sarebbero presentati davvero alla partenza. Effettivamente la situazione, anche stavolta, non era esaltante: 11 macchine si presentavano alla sera della vigilia della corsa, ma poi questo numero gi\u00e0 esiguo si riduceva di quasi il 50% e il giorno dopo, al Jackson Park, solo 6 vetture prendevano il \u201cvia\u201d. Bisognava riconoscere per\u00f2 che queste ultime defezioni erano motivate: la mattina del 28 novembre, le condizioni delle strade da percorrere erano veramente tremende, ricoperte di neve, fango, ghiaccio.\nAlcuni concorrenti rinunciavano \u201ctout court\u201d, altri provavano inutilmente a muoversi e alla fine 6 temerari decidevano di tentare l'impresa. Gli equipaggi in gara erano questi: la n\u00b0 5, la Duryea bicilindrica a petrolio, a due posti, reduce dalla sfortunata prova offerta il 2 novembre alla Chicago-Waukegan-Chicago, guidata ancora da J.Frank Duryea avente per\u00f2 in qualit\u00e0 di passeggero/accompagnatore/osservatore a bordo Arthur White; la n\u00b0 7, una De La Vergne-Benz monocilindrica a petrolio, guidata da Frederick C. Haas (passeggero-osservatore James F. Bate); la n\u00b0 18, una Morris &amp; Salom modello \u201cElectrobat\u201d munita di motore elettrico, condotta da Henry G. Morris (osservatore: Hiram Percy Maxim); la n\u00b0 19, la Mueller-Benz monocilindrica a petrolio affermatasi nella Chicago-Waukegan-Chicago, pilotata anche in questa occasione dal figlio del costruttore, Oscar B. Mueller (osservatore: Charles B. King); la n\u00b0 22, la Macy-Roger.Benz monocilindrica a petrolio, condotta da Jerry O'Connor (osservatore: Tenente Samuel Rodman); la n\u00b0 25, una Sturges \u201cbreak\u201d con motore elettrico condotta dal costruttore in persona, Harold Sturges (osservatore: T.T. Bennet).\nMigliaia di persone, a quanto si dice attratte anche dalla prevista presenza in gara di vetture con motore elettrico, accorrevano al Jackson Park, incuranti del freddo, ancor prima delle 9, ora fissata per il \u201cvia\u201d. All'ultimo momento si apprendeva che i due concorrenti che disponevano di vetture elettriche erano impossibilitati a percorrere l'intera distanza poich\u00e9, causa il maltempo, non avevano potuto piazzare gli accumulatori di ricambio lungo il percorso. Malgrado questo, i due decidevano di prendere comunque parte alla prova nel tentativo di dimostrare, difficolt\u00e0 di rifornimento a parte, di essere in grado di misurarsi con le vetture a petrolio.\nMezz'ora prima della partenza, giungevano nella zona del traguardo i Giudici di gara (tre in tutto: Prof. Barret, C.F.Kimball, L.Summers) che sottoponevano le macchine ad un sommario esame per verificarne la conformit\u00e0 al regolamento. Pronti a salire sulle vetture erano anche i cosiddetti \u201cosservatori di bordo\u201d, cui era assegnato il compito di controllare \u201cde visu\u201d la regolarit\u00e0 di marcia dei concorrenti. Mancavano cinque minuti alle 9 quando, al segnale di C.F.Kimball, partiva la prima vettura, la Duryea n\u00b0 5. Un minuto dopo era la volta della De La Vergne-Benz (n\u00b0 7), che tuttavia si impantanava dopo poche centinaia di metri, costringendo il suo pilota a scendere e provvedere a forza di braccia. Alle 8 e 59 partiva un'altra macchina derivata dalla Benz, la Macy-Roger-Benz dell'irlandese O'Connor. Seguivano le due macchine elettriche: alle 9 e 1 minuto si avviava la Sturges elettrica, un minuto dopo la Morris &amp; Salom. Ultima a partire, alle 10 e 6 minuti, un po' in ritardo sull'ora prevista, era la Mueller-Benz. A South Park, intanto, iniziavano i passaggi: prima a transitare, alle 9 e 7 minuti, era la Duryea, seguita ad otto minuti dalla Macy-Roger Benz di O'Connor, e a 16 minuti dalla De La Vergne-Benz.Ritardi leggermente maggiori per le due elettriche (20 minuti per la Sturges, 23 per la Morrisn &amp; Salom). L'attraversamento del parco, difficoltosa per tutti, era fatale alla De La Vergne-Benz, che si impantanava definitivamente, aprendo la lista dei ritiri. Qualche chilometro dopo, nella zona dell'Istituto delle Belle Arti, la Macy-Roger-Benz numero 22 di O'Connor, pur sbandando paurosamente, riusciva a superare la Duryea ed a portarsi in testa alla corsa. Spettacolosa anche la gara della Mueller-Benz che, partita oltre un'ora dopo gli altri, raggiungeva e superava la Morris &amp; Salom avvicinandosi all'altra vettura elettrica, la Sturges.\nA Lincoln Park, altro punto nereggiante di folla entusiasta, leader era ancora O'Connor, che transitava alle 10 e 30, inseguito da vicino dalla Duryea.\nSolo un'ora (abbondante) dopo, ecco transitare la terza vettura, la Mueller Benz. Altra pausa di mezz'ora, ed ecco apparire la Sturges. Mentre giungeva notizia dell'abbandono da parte della Morris &amp; Salom, ecco che anche la Sturges era costretta a fermarsi: per entrambe, la causa era quella messa preventivamente in conto: l'esaurimento delle batterie e l'impossibilit\u00e0 del loro rimpiazzo. La lotta per il primato proseguiva serrata tra O'Connor e Duryea. A Evanston, profittando del fatto che O'Connor era costretto ad una fermata molto pi\u00f9 lunga del previsto per un disguido al momento del rifornimento, Duryea passava in testa. O'Connor per\u00f2 non si dava per vinto e si gettava all'inseguimento, finch\u00e9 una riparazione allo sterzo lo costringeva ad una sosta lunghissima che lo tagliava fuori dalla lotta. La vittoria arrideva cos\u00ec a Frank Duryea, davanti alla Mueller-Benz di Oscar B. Mueller (che, negli ultimi chilometri di corsa, cedeva la guida al suo accompagnatore/osservatore, Charles B. King). Terzo, malgrado l'enorme ritardo, veniva classificato O'Connor, che vedeva cos\u00ec premiata la sua corsa generosa. Tempo lordo impiegato dal vincitore: 10 ore e 23 minuti, vale a dire una media oraria di km 8,425, un valore che, pur tenendo conto delle condizioni del fondo stradale, appariva assai modesto.\nIl 5 dicembre venivano assegnati i premi: 2.000 dollari andavano alla Duryea per il miglior rendimento, la maggiore velocit\u00e0 e la migliore solidit\u00e0 e compattezza di costruzione; 1.500 dollari per rendimento ed economicit\u00e0 di servizio alla Mueller-Benz; 500 dollari, infine, alla Macy-Roger-Benz per la sua partecipazione alla corsa.\nNumerose le prove collaterali alla gara vera e propria cui venivano sottoposte otto macchine, le sei partecipanti alla gara pi\u00f9 altre due, entrambe a petrolio: la Haynes and Apperson e la Lewis. I test, curati da due ingegneri americani, J. Lundie e L.Summers, mettevano in luce le migliori caratteristiche ed i migliori rendimenti delle stesse vetture che avevano portato a compimento la Chicago-Evanston-Chicago: la Duryea e le due vetture \u201cderivate Benz\u201d, la Mueller-Benz e la Macy-Roger-Benz\nGran Bretagna: nasce la Self Propelled Traffic Association.\nMentre il 1895 era agli sgoccioli, dalla Gran Bretagna giungeva notizia della costituzione della \"\u201cSelf Propelled Traffic Association\u201d\". Promotore dell'iniziativa Sir David Salomons, un personaggio che per l'automobilismo inglese stava facendo ci\u00f2 che in Francia avevano fatto uomini come il Conte De Dion.\nL'associazione, costituita il 12 dicembre, si componeva di un Presidente (sir David Salomons), quattro vice-presidenti (Lord Winchelsea, Sir Fred Bramwell, Mr. Alex Siemens, Mr. John Philippson) e 17 Consiglieri (On. Evelyn Ellis, Sir Albert Rollit, Sir Henry Treuman Wood, Colonnello Mellor, Professor Boys, Mr. Jacobs, Mr. E.R. Shipton, Mr. Marshall, Mr. Geo Stephenson, Mr. Richard Tngye, Sir Brown, Mr. W. Cross, Mr. M.D. Rucker, Sir W. Richardson, Mr. H.J.Lawson, Mr. J.H. Knight, Mr. Irvy Cochrane).\nSir David Salomons, il cui nome appariva anche tra I fondatori dell'Automobile Club de France, stava prodigandosi per influenzare l'opinione pubblica ed il Parlamento al fine di ottenere la abolizione della legislazione in vigore\u00a0\u2013 detta \"Locomotive Act\" \u2013 che nella pratica impediva, con le sue norme severissime ed ormai antiquate, la diffusione dell'automobile in Gran Bretagna. Nell'ottobre 1895, Sir Salomons, tra l'altro, aveva indetto ed organizzato un'esposizione per \"vetture senza cavalli\" che aveva riscosso grande successo, grazie anche alla massiccia partecipazione di costruttori d'oltremanica (Delahaye, Panhard &amp; Levassor, Daimler, Peugeot, Roger-Benz, tricicli e quadricicli Gladiator nonch\u00e9 i nuovi tricicli a benzina De Dion-Bouton). Alla Mostra, tenutasi nella pittoresca citt\u00e0 di Tunbridge Wells, l'Inghilterra era stata rappresentata da due soli costruttori di macchine elettriche."}
{"id": "624570", "revid": "1522738", "url": "https://it.wikipedia.org/wiki?curid=624570", "title": "Un genio in famiglia (serie televisiva)", "text": "Un genio in famiglia (titolo originale: \"Smart Guy\") \u00e8 una sitcom statunitense distribuita dalla Warner Bros., la serie conta 3 stagioni che sono state girate dal 1997 al 1998. \nIn Italia la serie \u00e8 andata in onda nei primi 2000 su Disney Channel e, successivamente, nel 2008 dal luned\u00ec al venerd\u00ec alle 20:05 su DeA Kids."}
{"id": "624571", "revid": "181699", "url": "https://it.wikipedia.org/wiki?curid=624571", "title": "Comitato di Sopron", "text": "Il comitato di Sopron (in ungherese \"Sopron v\u00e1rmegye\", in tedesco \"Komitat \u00d6denburg\", in latino \"Comitatus Soproniensis\") \u00e8 stato un antico comitato del Regno d'Ungheria, oggi situato a cavallo tra l'Ungheria nordoccidentale e l'Austria orientale. Capoluogo del comitato era l'omonima citt\u00e0 di Sopron (ted. \"\u00d6denburg\").\nGeografia fisica.\nIl comitato di Sopron confinava con il territorio austriaco dell'Austria Inferiore, nonch\u00e9 con gli altri comitati di Moson, Gy\u0151r, Veszpr\u00e9m e Vas. Geograficamente il territorio era pianeggiante sul lato orientale e collinoso ad ovest; comprendeva inoltre la met\u00e0 occidentale del Lago di Neusiedl.\nStoria.\nDa sempre importante zona di scambio tra mondo germanico, latino e ungherese, dopo la prima guerra mondiale fu occupata dall'esercito italiano. In seguito al Trattato del Trianon (1920) la fascia sul confine occidentale, abitata da popolazioni prevalentemente di lingua tedesca, pass\u00f2 all'Austria e conflu\u00ec nel Burgenland. Il capoluogo, in cui met\u00e0 degli abitanti parlava tedesco, venne pure rivendicato dall'Austria, che intendeva farne capitale del Burgenland, ma in seguito al mancato accordo tra Austria e Ungheria venne indetto un referendum (grazie anche alla collaborazione degli Italiani occupanti) per decidere la sorte della citt\u00e0 e di otto comuni limitrofi. Il 14 dicembre 1921 il 65% dei votanti si espresse per il mantenimento della sovranit\u00e0 ungherese e da allora gli ungheresi sono soliti definire Sopron \"la pi\u00f9 ungherese delle citt\u00e0 d'Ungheria\".\nNel secondo dopoguerra il comitato di Sopron si fuse con quello di Gy\u0151r-Moson-Pozsony, a formare la provincia di Gy\u0151r-Sopron, rinominata nel 1990 Gy\u0151r-Moson-Sopron."}
{"id": "624576", "revid": "123637636", "url": "https://it.wikipedia.org/wiki?curid=624576", "title": "Alcuino di York", "text": "Alcuino fu uno dei principali artefici del Rinascimento carolingio: insegn\u00f2 soprattutto grammatica e arti liberali, improntando il suo magistero a una pedagogia di tipo dialettico. Fu consigliere di Carlo Magno.\nBiografia.\nProveniente da una nobile famiglia della Northumbria, il suo luogo di nascita \u00e8 questione controversa. Probabilmente, per\u00f2, nacque a York o nelle immediate vicinanze. Mentre era ancora bambino, entr\u00f2 nella scuola della cattedrale ivi fondata dall'arcivescovo Egberto. La sua attitudine presto attir\u00f2 l'attenzione di Alberto, allievo di Egberto e maestro nella scuola, nonch\u00e9 quella dell'arcivescovo, che dedicarono particolare attenzione alla sua istruzione. Da giovane, in compagnia del suo maestro, fece numerose visite in continente e quando nel 767 Alberto subentr\u00f2 nella sede di York il compito di dirigere la scuola fu naturalmente devoluto ad Alcuino.\nDurante i quindici anni che seguirono si dedic\u00f2 alla scuola di York attirandovi numerosi studenti e arricchendone la gi\u00e0 preziosa biblioteca. Di ritorno da Roma, nel marzo 781, incontr\u00f2 Carlo Magno a Parma. Qui fu invitato dal principe, che ammirava grandemente, a trasferirsi in Francia e stabilirsi a corte come \"Maestro della Scuola Palatina\". La scuola rimase ad Aquisgrana per la maggior parte del tempo, ma si mosse di luogo in luogo, seguendo la residenza reale. Nel 786, Alcuino ritorn\u00f2 in Inghilterra a causa, a quanto pare, di importanti affari ecclesiastici e nuovamente, nel 790, in missione per conto di Carlo Magno.\nNel 794, Alcuino partecip\u00f2 al sinodo di Francoforte, dove ebbe una parte molto importante nella definizione dei decreti di condanna dell'Adozionismo nonch\u00e9 negli sforzi compiuti successivamente per la sottomissione dei recalcitranti prelati spagnoli.\nNel 796, dopo aver compiuto il suo sessantesimo compleanno, ansioso di ritirarsi dal mondo, fu nominato da Carlo Magno abate di San Martino a Tours. Qui, nella sua vecchiaia, ma con immutato slancio, si dedic\u00f2 alla costruzione di una scuola monastica modello, raccogliendo libri e attirando studenti, come aveva fatto in precedenza a York e ad Aquisgrana; indicando, tra l'altro, ai suoi confratelli che \u00ab\"fodere quam vites melius est scribere libros\"\u00bb, cio\u00e8 che la via del sapere \u00e8 migliore di quella dell'agricoltore cui indulgeva ancora una parte piuttosto ampia del movimento monastico. Dai re carolingi della Scuola palatina ricevette in dono cinque abbazie: Ferri\u00e8res, Flavigny, Saint-Josse-sur-Mer, San Lupo a Troyes e Berge presso Liegi.\nPoich\u00e9 nelle sue lettere amava definirsi \u00ab\"Albinus, humilis Levita\"\u00bb, alcuni studiosi sono convinti che Alcuino sia stato solo un semplice diacono, mentre altri suppongono che in et\u00e0 ormai avanzata sia diventato sacerdote. Il suo anonimo biografo, nel descrivere l'ultimo periodo della sua vita, dice che \u00ab\"celebrabat omni die missarum solemnia\"\u00bb Jaff\u00e9 et al., \"Monunmenta alcuiniana\", \"Vita\", 30). In una delle sue ultime lettere, Alcuino accettava il dono di una casula, che prometteva di utilizzare nelle \u00ab\"missarum solemniis\"\u00bb (Epistola 203). \u00c8 probabile che egli fosse un monaco benedettino, ma anche questo \u00e8 contestato, e alcuni storici hanno supposto che fosse un membro del clero secolare, anche quando esercitava l'ufficio di abate a Tours.\nEducatore e studioso.\nAlcuino educatore.\nDella sua opera di educatore e studioso si pu\u00f2 dire, in generale, che si inquadrava per la maggior parte nel movimento per la rinascita degli studi che distinse l'et\u00e0 in cui visse e che rese possibile la grande rinascita intellettuale di tre secoli dopo. Con lui la scuola anglosassone raggiunse la massima influenza. La ricca eredit\u00e0 intellettuale lasciata da Beda il Venerabile a Jarrow fu ripresa da Alcuino a York e, attraverso le sue opere nel continente, divenne propria della civilizzata Europa.\nLe influenze che Alcuino sub\u00ec a York derivavano principalmente da due fonti: irlandese e continentale. Dal VI secolo in poi i monaci irlandesi furono impegnati a fondare scuole, chiese e monasteri in tutta Europa; e da Iona, secondo Beda, Aidan e altri missionari celtici portarono la conoscenza dei classici e la fede cristiana in Northumbria. Tuttavia, la scuola celtica contribu\u00ec solo indirettamente alla formazione di Alcuino. La forte caratterizzazione romana che aveva imbevuto la Scuola di Canterbury, fondata da Teodoro e da Adriano, inviati dal Papa in Inghilterra nel 669, si riproponeva naturalmente nella Scuola di Jarrow e da questa, a sua volta, nella scuola di York. L'influenza \u00e8 ben visibile in Alcuino, sia sul lato religioso, per la sua adesione alla tradizione romana, sia sul lato intellettuale poich\u00e9 la sua conoscenza del greco, materia prediletta dagli studiosi irlandesi, sembra essere stata molto approssimativa.\nUna caratteristica importante del lavoro di educatore svolto da Alcuino a York fu la cura e la conservazione, nonch\u00e9 l'ampliamento, della sua preziosa biblioteca. Intraprese infatti molti viaggi attraverso l'Europa al solo scopo di copiare e raccogliere libri. Riun\u00ec intorno a s\u00e9 anche numerosi allievi provenienti da tutte le parti d'Inghilterra e da tutto il continente europeo. Nel componimento \"Sui santi della Chiesa di York, \"scritto probabilmente prima di trasferirsi in Francia, ci ha lasciato una preziosa descrizione della vita accademica a York, insieme con un elenco degli autori presenti nella sua raccolta di libri. Il corso di studi abbracciava, secondo le parole di Alcuino, \u00able arti liberali e le sacre scritture\u00bb, ovvero le sette arti liberali, che comprendevano il trivium ed il quadrivium\",\" e lo studio delle Scritture e dei Padri della Chiesa per gli studenti pi\u00f9 avanzati.\nUna caratteristica della scuola che merita di essere citata era l'organizzazione degli studi di impronta moderna: gli studenti erano separati in classi, secondo gli argomenti e i soggetti studiati, con un insegnante per ogni classe. Ma fu solamente quando assunse l'incarico presso la \"Schola Palatina\" che le abilit\u00e0 di Alcuino risaltarono maggiormente. Nonostante l'influenza di York, in Inghilterra la cultura era in declino, il paese scosso da contrasti e da guerre civili, e Alcuino percep\u00ec nella crescente potenza di Carlo Magno e nel suo desiderio di sviluppo della cultura un'opportunit\u00e0 che neanche York, con tutta la sua preminenza, poteva offire. Non rimase deluso. Carlo contava sull'educazione per completare l'opera di costruzione del suo impero e la sua mente era piena di progetti educativi.\nLa \"rinascenza carolingia\".\nUna rinascita letteraria, in realt\u00e0, era gi\u00e0 incominciata. Ad Aquisgrana giunsero studiosi provenienti da Italia, Germania e Irlanda e, quando nel 782 Alcuino si trasfer\u00ec presso Carlo Magno, presto, insieme con i giovani membri della nobilt\u00e0 che era stato chiamato a istruire, si trov\u00f2 circondato da un gruppo di studenti pi\u00f9 anziani, alcuni dei quali erano considerati tra i migliori studiosi del tempo. Sotto la sua guida, la \"Schola Palatina\" divenne ci\u00f2 che Carlo aveva sognato: il centro della conoscenza e della cultura per il regno e l'Europa intera. Carlo Magno stesso, la sua regina, sua sorella, i tre figli e le due figlie studiarono presso la scuola: un esempio che il resto della nobilt\u00e0 non manc\u00f2 di imitare. Il maggior merito di Alcuino quale educatore laico, tuttavia, non fu solamente la formazione di una generazione di uomini e donne, ma soprattutto l'ispirare, con la sua passione per l'insegnamento e l'apprendimento, giovani di talento che accorrevano a lui da tutte le parti.\nLe sue opere sull'istruzione, che comprendevano i trattati \"Sulla Grammatica\", \"Sull'Ortografia\", \"Sulla retorica e le Virt\u00f9\", \"Sulla Dialettica\", la \"Disputa con Pipino\", e il trattato astronomico intitolato \"De Cursu et Saltu Lunae ac Bissexto\", offrono uno spaccato delle materie e dei metodi di insegnamento impiegati nella \"Schola Palatina\" e nelle scuole del tempo in generale, ma non sono rimarcabili n\u00e9 per originalit\u00e0 n\u00e9 per eccellenza letteraria. Essi sono, per la maggior parte, antologie, generalmente in forma di dialoghi, tratte dalle opere degli antichi studiosi ed erano probabilmente destinati a essere utilizzati come libri di testo dagli alunni.\nAlcuino, come Beda, era un insegnante piuttosto che un pensatore, un produttore e un distributore piuttosto che un originatore di conoscenza e, in questo senso, la predisposizione del suo genio rispose perfettamente alle necessit\u00e0 intellettuali dell'epoca, che erano la conservazione e la rinascita al mondo dei tesori di conoscenza ereditati dal passato e a lungo nascosti. \u00ab\"Disce ut doceas\"\u00bb (\"impara per insegnare\") fu il motto della sua vita, e il valore supremo che dava all'ufficio dell'insegnamento \u00e8 riconoscibile nell'ammonimento che impartiva sempre ai suoi discepoli: \u00abchi non impara in giovent\u00f9, non insegna in vecchiaia\u00bb (\u00ab\"Qui non discit in pueritia, non docet in senectute\"\u00bb, ). Anche vivendo nel mondo e quindi molto occupato negli affari pubblici, condusse una vita in completa umilt\u00e0; ebbe un infinito entusiasmo per lo studio e un instancabile zelo per il lavoro pratico in classe e in biblioteca.\nPedagogo apprensivo.\nLa sua disponibilit\u00e0 e umanit\u00e0 lo resero universalmente amato e il vincolo che lega maestro e allievo si evolse spesso in un'intima amicizia che dur\u00f2 per tutta la vita. Molte delle sue lettere che si sono conservate furono scritte ai suoi ex allievi; di queste pi\u00f9 di trenta erano indirizzate all'amato discepolo Arno, che divenne arcivescovo di Salisburgo. Prima di morire, Alcuino ebbe la soddisfazione di vedere i giovani che aveva preparato impegnati nell'opera dell'insegnamento in tutta Europa. \u00abOvunque - diceva Wattenbach parlando del periodo che segu\u00ec - in qualsiasi attivit\u00e0 letteraria visibile, si pu\u00f2 essere certi di trovare un allievo di Alcuino\u00bb. Molti dei suoi allievi occuparono posizioni di prestigio nella Chiesa e negli Stati e prestarono la loro influenza alla causa della cultura, come il succitato Arno, arcivescovo di Salisburgo; Teodolfo, vescovo di Orl\u00e9ans; Eanbaldo, arcivescovo di York; Adelardo, il cugino di Carlo, che divenne abate di Corvey, in Renania Settentrionale-Vestfalia; Aldrich, abate di Ferri\u00e8res, e Fredegiso, successore di Alcuino a Tours. Tra i suoi allievi a Tours fu anche il celebrato Rabano Mauro, che nella sua scuola a Fulda prosegu\u00ec il lavoro intrapreso da Alcuino ad Aquisgrana e a Tours.\nAlcuino e il programma culturale di Carlo.\nLo sviluppo della \"Schola Palatina\", tuttavia, per quanto importante, fu solo una parte dei grandi piani culturali di Carlo Magno. Per la diffusione della cultura, dovevano essere istituiti in tutto il regno altri centri educativi e per questo, in un'epoca in cui l'istruzione era cos\u00ec ampiamente sotto il controllo della Chiesa, era essenziale che il clero dovesse essere composto da uomini di cultura.\nCon questo obiettivo bene in vista, furono emanati, a nome dell'imperatore, una serie di decreti o Capitolari, che imponevano a tutto il clero secolare e regolare, pena la sospensione dall'ufficio, la capacit\u00e0 di leggere e scrivere e il possesso delle cognizioni necessarie per l'intelligente esercizio delle funzioni imposte dallo stato clericale. Dovevano essere istituite scuole di lettura a beneficio dei candidati al sacerdozio e i vescovi erano tenuti a esaminare il loro clero di tanto in tanto per accertarne il grado di conformit\u00e0 con tali disposizioni legislative. Fu stilato anche un programma per l'istruzione elementare universale. Un capitolare dell'anno 802 stabiliva che \u00abtutti avrebbero dovuto mandare il proprio figlio a studiare lettere, e che il bambino doveva rimanere a scuola con la massima diligenza fino a che non fosse stato ben istruito\u00bb (West, 54). In virt\u00f9 dei decreti del Concilio di Vaison, in ogni citt\u00e0 e villaggio doveva essere istituita una scuola in cui i sacerdoti avrebbero insegnato gratuitamente.\n\u00c8 impossibile stabilire in che misura Alcuino contribu\u00ec all'organizzazione di un cos\u00ec vasto sistema di istruzione basato su un'istituzione centrale, la \"Schola Palatina\", un certo numero di scuole subordinate in cui si insegnavano le arti liberali sparse in tutto il Paese, e scuole per la gente comune in ogni citt\u00e0 e villaggio. La sua mano non \u00e8 percepibile in alcun provvedimento legislativo, ma non vi pu\u00f2 essere alcun dubbio sul fatto che ebbe molto a che fare con l'ispirazione, se non con la definizione, di queste leggi. \u00abLa voce - dice giustamente Gaskoin - \u00e8 la voce di Carlo, ma la mano \u00e8 la mano di Alcuino\u00bb Fu, comunque, anche su Alcuino e i suoi allievi che ricadde la responsabilit\u00e0 dell'applicazione delle leggi. \u00c8 vero che le leggi furono applicate imperfettamente; le misure previste e parzialmente attuate per l'istruzione delle persone non furono un completo successo; il movimento per la rinascita e la diffusione della cultura in tutto l'Impero non giunse a buon fine, tuttavia molte cose erano destinate a durare nel tempo. \u00abLa saggezza accumulata o il passato, che aveva corso il pericolo di scomparire, era stato preservato e, quando diversi secoli pi\u00f9 tardi, giunse una pi\u00f9 grande e permanente rinascita culturale, le fondamenta gettate nell'VIII secolo erano ancora l\u00ec, pronte a sostenere il peso della pi\u00f9 elevata cultura che gli studiosi della nuova rinascita avrebbero costruito\u00bb (Gaskoin, \"cit.\", p. 209).\nAlcuino e la matematica.\nAi tempi di Alcuino l'insegnamento si fondava interamente sul \"quadrivium\" (geometria, aritmetica, astronomia e musica) e sul \"trivium\" (grammatica, retorica e logica). L'aritmetica, in particolare, si rifaceva sostanzialmente alla traduzione latina dell'opera di Nicomaco di Gerasa (II secolo d.C.) da parte di Boezio, mentre la geometria si fondava per lo pi\u00f9 sulle nozioni di agrimensura che erano state ereditate dal mondo romano. In questo periodo, tuttavia, emerse un problema particolarmente caro agli ecclesiastici, che contribu\u00ec a mantenere vivo l'interesse verso la matematica: si tratta del cosiddetto problema del \"computus\", ossia del calcolo della data della Pasqua, che, per la sua difficolt\u00e0, vide impegnati i pi\u00f9 eminenti intellettuali del tempo. Gi\u00e0 Beda il Venerabile aveva dato una soluzione al problema nel suo trattato \"De ratione temporum\", in cui offriva anche un'utile esposizione del cosiddetto \u00abcalcolo digitale\u00bb, cio\u00e8 del calcolo eseguito con le dita delle mani. \nAlcuino, dal canto suo, mostr\u00f2 un interesse meramente didattico nell'insegnamento della matematica. Nelle sue \"Propositiones ad acuendos juvenes\", infatti, la maggior parte dei problemi sono del genere della cosiddetta \u00abmatematica ricreativa\u00bb, che si prefigge lo scopo di migliorare le abilit\u00e0 mentali dei giovani lettori attraverso quesiti di varia difficolt\u00e0. Il pi\u00f9 celebre dei problemi discussi da Alcuino \u00e8 esposto nella \"Propositio 18\", in cui si chiede come trasportare al di l\u00e0 della riva di un fiume un lupo, una capra e un cavolo senza danno:\nLe \"Propositiones ad acuendos juvenes\" presentano problemi di aritmetica elementare e di geometria, nonch\u00e9 problemi risolvibili con il cosiddetto \u00abmetodo della falsa posizione\u00bb, problemi di suddivisione di vettovaglie e di liquidi, problemi di acquisto e di vendita e problemi di inseguimento.\nAlcuino teologo.\nL'opera di Alcuino quale teologo pu\u00f2 essere classificata come esegetica, morale e dogmatica. Anche in questo campo, il fine principale che persegu\u00ec fu quella della conservazione piuttosto che dell'originalit\u00e0. I suoi nove commentari sulle scritture (\"Sulla Genesi\", \"I Salmi\", \"Il Cantico dei Cantici\", \"l'Ecclesiaste\", \"i Profeti ebrei\", \"il Vangelo secondo Giovanni\", \"la Lettera a Tito\", \"la Lettera a Filemone\", \"la Lettera agli Ebrei\", \"i Detti di San Paolo\" e \"l'Apocalisse\") consistono principalmente di frasi tratte dai Padri; l'idea, apparentemente, era di raccogliere in forma conveniente le osservazioni sui pi\u00f9 importanti brani scritturali fatte dai migliori commentatori che lo avevano preceduto.\nLa sua pi\u00f9 importante opera biblica fu, comunque, la revisione del testo della \"Vulgata\". All'inizio del IX secolo, questa versione era diffusa in molte varianti, anche diverse dall'originale, in tutta Europa. Di fatto, l'uniformit\u00e0 nel testo sacro era sconosciuta. Ogni chiesa e monastero aveva le sue letture e spesso si trovavano testi diversi anche all'interno delle stesse strutture. Anche altri studiosi cercarono di porre rimedio a questa condizione. Teodolfo d'Orl\u00e9ans produsse un testo rivisto della \"Vulgata\" che \u00e8 sopravvissuto nel \"Codex Memmianus\". L'opera originale di Alcuino, per\u00f2, non \u00e8 giunta ai nostri giorni; la disattenzione di copisti e la vasta diffusione che raggiunse portarono a innumerevoli, anche se, per la maggior parte, di poco conto, variazioni dallo standard che aveva cercato di creare. Nelle sue lettere, Alcuino citava semplicemente il fatto che era stato incaricato da Carlo Magno \"in emendatione Veteris Novique Testamenti\" (Epistola, 136). A Tours, esistono quattro Bibbie che si pensa siano state preparate da Alcuino stesso o sotto la sua stretta supervisione, probabilmente tra il 799 e l'801, grazie a delle poesie di dedica che vi sono scritte. Secondo il parere di Berger tutte le \"Bibbie di Tours \" ricalcano in maggiore o minore grado, nonostante alcuni dettagli, l'originale testo di Alcuino (\"Hist. de la vulg.\", 242).\nIn ogni caso, qualunque fossero state le esatte modifiche apportate dal Alcuino al testo della Bibbia, il noto temperamento dell'uomo, non meno che i limiti degli studiosi dell'epoca, rendono certo che questi cambiamenti non furono di ampia portata. L'idea era, sicuramente, quella di riprodurre fedelmente il testo di San Girolamo e, per quanto possibile, di correggere i gravi errori che si erano tramandati nelle Sacre Scritture. Pertanto, da questo punto di vista, il lavoro di Alcuino fu molto importante.\nDei tre brevi trattati morali che Alcuino ci ha lasciato, due, il \"De virtutibus e vitiis\" e il \"De anim\u00e6 ratione\", sono in gran parte arrangiamenti delle opere di Agostino d'Ippona, mentre il terzo, \"Sulla Confessione dei Peccati\", \u00e8 una sintetica esposizione sulla natura della confessione, indirizzata ai monaci di San Martino di Tours.\nStrettamente legati agli scritti morali, per spirito e finalit\u00e0, sono le sue opere sulla vita di san Martino di Tours, San Vedasto, san Ricario di Centule e san Villibrordo, quest'ultima una biografia di notevole lunghezza.\nLa fama di Alcuino come teologo, per\u00f2, \u00e8 dovuta principalmente alle sue opere dogmatiche. Avendo percepito l'atteggiamento sostanzialmente eretico di Felice ed Elipando sulla questione cristologica, un atteggiamento la cui eterodossia, inizialmente, era stato nascosta persino ai loro occhi dalla pretestuosa distinzione tra figli naturali e adottivi, Alcuino si erse a campione della Chiesa contro l'eresia adozionista. La condanna della nascente eresia da parte del Sinodo di Regensburg (792), avendo fallito nel controllo della sua diffusione, provoc\u00f2 la convocazione di un altro e pi\u00f9 grande sinodo, composto dai rappresentanti delle Chiese di Francia, Italia, Gran Bretagna e Galizia, a Francoforte da parte di Carlo nel 794. Alcuino era presente a questo incontro e, senza dubbio, ebbe una parte di rilievo nel dibattito e nella stesura della \"Epistola Synodica\", anche se, con la consueta modestia, nelle sue lettere non ne forn\u00ec mai alcuna prova. In base agli atti del Sinodo, Alcuino rivolse a Felice, del quale aveva alta stima, una toccante lettera di ammonimento e di esortazione, alla quale ricevette risposta dopo il suo trasferimento a Tours, nel 796. Nella missiva Felice faceva capire che sarebbe stata necessaria qualcosa di pi\u00f9 di una supplica amichevole per fermare l'eresia.\nContro gli insegnamenti degli eretici, Alcuino aveva gi\u00e0 redatto un piccolo trattato, consistente principalmente in citazioni patristiche, dal titolo \"Liber Albini contra haeresim Felicis\", ma ora intraprese una pi\u00f9 ampia e approfondita discussione delle questioni teologiche coinvolte. Questa opera, in sette libri, \"Libri VII adversus Felicem\", era una confutazione delle posizioni adozioniste, piuttosto che l'esposizione della dottrina cattolica e, di conseguenza, seguiva la linea delle loro argomentazioni anzich\u00e9 un rigoroso ordine logico. Alcuino usava contro gli adozionisti l'universale testimonianza dei Padri, le incongruenze insite nella loro stessa dottrina, la sua logica relazione con il nestorianesimo, e lo spirito razionalista che era sempre pronto a chiedere spiegazioni umane per gli imperscrutabili misteri della fede. La disputa tra Alcuino e Felice ebbe luogo nella primavera del 799 nel palazzo reale ad Aquisgrana e si concluse con il riconoscimento da parte di Felice dei suoi errori e la sua accettazione degli insegnamenti della Chiesa. Felice, in seguito, rese una visita amichevole ad Alcuino a Tours.\nDopo aver cercato invano la sottomissione di Elipando, Alcuino redasse un altro trattato intitolato \"Adversus Elipandum Libri IV\", incaricando della sua diffusione gli emissari che Carlo Magno aveva inviato in Spagna. Nell'802 invi\u00f2 all'imperatore l'ultimo e forse il pi\u00f9 importante dei suoi trattati teologici, il \"Libellus de Sancta Trinitate\", un'opera in forma particolare, probabilmente suggeritagli durante le dispute con gli adozionisti. Il trattato contiene una breve appendice intitolata \"De Trinitate ad Fridegisum quaestiones XXVIII\". Il libro \u00e8 un compendio della dottrina cattolica sulla Trinit\u00e0 basato sulle opere di sant'Agostino.\nNon \u00e8 certo in quale misura Alcuino condivise gli atteggiamento negativi assunti dalla chiesa franca, su incitazione di Carlo Magno, verso i mal tradotti e malintesi canoni del Concilio di Nicea del 787. Tuttavia, lo stile dei \"Libri Carolini\", che condannavano, in nome del re, i canoni del concilio, porta a favorire l'ipotesi che Alcuino non abbia partecipato direttamente alla loro stesura.\nAlcuino liturgista.\nOltre alla giustamente meritata fama di educatore e di teologo, Alcuino ebbe l'onore di essere stato il principale agente nella grande opera di riforma liturgica operata da Carlo Magno. All'incoronazione di Carlo il rito pi\u00f9 diffuso in Francia era quello gallicano, ma cos\u00ec modificato da tradizioni e usi locali da costituire un serio ostacolo all'unit\u00e0 ecclesiastica. Scopo principale dell'imperatore era quello di sostituire il rito romano a quello gallicano o, almeno, pervenire a una revisione tale di quest'ultimo da renderlo sostanzialmente uno con quello romano. La forte propensione di Alcuino verso le tradizioni della Chiesa romana, combinata con il suo carattere conservatore e l'autorit\u00e0 universale di cui godeva il suo nome, lo qualificavano per la realizzazione di un cambiamento che l'autorit\u00e0 regale in s\u00e9 era impotente a realizzare.\nLa prima opera liturgica di Alcuino fu, probabilmente, un omiliario, una raccolta di sermoni in latino a uso dei sacerdoti. Un'altra opera liturgica di Alcuino consisteva in una raccolta di epistole da leggere la domenica e nei giorni di festa, dal titolo \"Comes ab Albino ex Caroli imp. praecepto emendatus\". Prima della sua opera, i passi delle Scritture da leggere durante la Messa, spesso, erano indicati solo ai margini del Bibbie utilizzate; il \"Comes\", invece, si basava sulla sequenza romana, avvicinandosi, in tal modo, a un'uniformit\u00e0 dei riti. L'opera di Alcuino che ebbe la pi\u00f9 grande e duratura influenza in questa direzione, tuttavia, fu il Sacramentario, o Messale, che compil\u00f2 basandosi sul Sacramentario Gregoriano, aggiungendovi parti da altre fonti liturgiche. Prescritto come messale ufficiale per la Chiesa Franca, presto venne comunemente usato in tutta Europa, contribuendo alla realizzazione dell'uniformit\u00e0 liturgica della Messa in tutta la chiesa occidentale. Altre opere liturgiche di Alcuino furono una raccolta di Messe votive, redatta per i monaci di Fulda, un trattato intitolato \"De psalmorum usu\", un breviario per i laici e una breve spiegazione delle cerimonie battesimali.\nOpere.\nPoesia.\nCompose anche opere poetiche come la \"Oratio in nocte, De cuculo, Certamen Veris et Hiemis, De clade lindisfarnensis monasterii\".\nI componimenti poetici di Alcuino spaziano da brevi versi epigrammatici indirizzati ai suoi amici, o intesi come chiose per i libri, iscrizioni per chiese, altari, ecc, a lunghe storie in metrica di eventi biblici o ecclesiali. La pi\u00f9 corposa \u00e8 il \"Poema de pontificibus et sanctis Ecclesiae Eboracensis\" (dei pontefici e dei santi della chiesa di York), che consiste di 1657 esametri.I suoi versi raramente assursero al livello di vera poesia e, come per molti suoi contemporanei, spesso non riuscirono a conformarsi alle regole di qualit\u00e0. La prosa, che anche se semplice e vigorosa, mostra qua e l\u00e0 un apparente disprezzo per i canoni accettati della sintassi."}
{"id": "624577", "revid": "121768145", "url": "https://it.wikipedia.org/wiki?curid=624577", "title": "Gatto soriano", "text": "Il gatto soriano, che prende nome dalla \"Sor\u00eca\" (Siria), regione dove tale gatto era diffuso allo stato selvatico, \u00e8 la razza impura del comune gatto di casa, detto anche gatto meticcio. Un altro nome con cui il gatto soriano viene definito \u00e8 quello di tabby, il quale deriva dalla modifica del latino medioevale \"attabi\", che stava a indicare un'altra regione asiatica, l'Attabiyah, nell'attuale Iraq, dove veniva prodotta una seta striata i cui motivi ricordavano il pelo di tali gatti.\nAspetto fisico.\nIl soriano \u00e8 caratterizzato da un manto tigrato, di colorazione varia: in genere esso \u00e8 di colore grigio con striature nere, ma vi \u00e8 anche il manto di tonalit\u00e0 grigio-marrone o castano con striature nere o color mogano e infine il manto fulvo, che contraddistingue un particolare tipo di soriano originariamente diffuso in Spagna, le cui tonalit\u00e0 oscillano dal rossiccio al color rame. Ciascun mantello si distingue inoltre per il tipo di striature.\nSono distinguibili striature di tono pi\u00f9 scuro e di spessore medio-grande, che conferiscono al pelo un aspetto marmorizzato. Vi sono poi delle striature pi\u00f9 sottili, le quali possono essere accompagnate da rosette o svirgolature in tinta: in quest'ultimo tipo di manto, il manto misto, le striature sono in genere presenti sul capo, ai lati degli occhi, sugli arti, sulla coda e sulla schiena dell'animale, mentre le rosette o le svirgolature si trovano sul ventre e sui fianchi. Il gatto soriano si riconosce per una striatura a forma di M sulla fronte. Solo le femmine possono avere il manto di tre colori: bianco, nero e castano-marrone.\nAl colore del mantello \u00e8 anche abbinato il colore degli occhi: con i mantelli grigi o castano-marroni troviamo occhi di tonalit\u00e0 verde tenue, distinti dal contorno nero delle palpebre; con i mantelli fulvi vi sono in genere occhi verde tenue o avana. Il soriano ha in genere una testa di dimensioni medio-grandi, un corpo robusto e forti zampe: simile al gatto selvatico anche per temperamento, ha un carattere indipendente e incline alla caccia ed \u00e8 a proprio agio se gli \u00e8 possibile passare senza difficolt\u00e0 dalla casa allo spazio aperto, alternando i due ambienti a proprio piacimento. Questi gatti sono il massimo della compagnia, ma possono scappare se la porta di casa \u00e8 aperta.\nDifferenze con il Gatto Europeo.\nLa differenza principale \u00e8 una semplice questione di classificazione: quella del soriano non \u00e8 una vera e propria razza, ma semplicemente una categoria a cui appartengono i meticci, ossia tutti quei gatti di origine mista nel cui albero genealogico non si possa risalire con precisione a esemplari di una o di un\u2019altra razza. Il gatto europeo, detto anche \"celtico dal pelo corto\", \u00e8 invece una razza a tutti gli effetti, rispondente a determinati standard, dotata di pedigree e ufficialmente riconosciuta dalle pi\u00f9 rinomate associazioni feline, tra cui la FIF\u00e9, che la ammise nel 1982. Si tratta, tra l\u2019altro, di una razza che, in un certo senso, discende dal soriano, poich\u00e9 frutto di accurate selezioni tra esemplari di meticcio considerati esteticamente pi\u00f9 belli, ma frutto, a loro volta, di selezioni puramente naturali. Presentano anche differenze fisiche: il gatto europeo presenta un manto tigrato nella quasi totalit\u00e0 dei casi, seppur in alcuni esemplari pi\u00f9 rari queste particolari striature siano appena percepibili. Per quanto riguarda il soriano, invece, il manto pu\u00f2 essere di tutti i tipi e quello tigrato rappresenta solo uno di questi, seppure il pi\u00f9 diffuso."}
{"id": "624580", "revid": "830939", "url": "https://it.wikipedia.org/wiki?curid=624580", "title": "La mia vita con Derek", "text": "La mia vita con Derek (\"Life with Derek\") \u00e8 una sitcom canadese per ragazzi trasmessa dal 2005 al 2009 da Family Channel in Canada e in Qu\u00e9bec, Germania, Israele, Francia, Stati Uniti, Messico, Italia, Portogallo e Sud America da Disney Channel, in Australia e Asia su Nickelodeon. La serie \u00e8 composta da quattro stagioni.\nTrama.\nUn uomo divorziato di nome George Venturi, con la custodia dei suoi due figli maschi (Derek e Edwin) e della figlia femmina (Marti), i cui maschi sono trasandati e non badano molto all'igiene e all'ordine, sposa una donna divorziata (Nora) che a sua volta ha due figlie: Casey e Lizzie, pulite e super intelligenti.\nLe due famiglie non hanno molto in comune perch\u00e9, prima del matrimonio tra George e Nora, la famiglia Venturi era un circolo maschile, nonostante la presenza della piccola Marti, invece la famiglia McDonald era un posto calmo, tranquillo, pulito, organizzato. Praticamente un paradiso!\nQueste due famiglie, con parecchie avversit\u00e0, si ritrovano a vivere sotto lo stesso tetto ed \u00e8 proprio da questo momento che iniziano a crearsi i primi problemi: i ragazzi non vanno d'accordo, soprattutto Derek e Casey che si ritrovano sempre a litigare e a farsi i dispetti, al contrario di Lizzie e Edwin che occupano il loro tempo a studiare i litigi fra i due fratelli maggiori.\nEpisodi.\nLa serie conta 4 stagioni e 70 episodi. L'edizione originale \u00e8 stata trasmessa in Canada dal 18 settembre 2005 al 15 marzo 2009 su Family Channel.\nIn Italia la serie \u00e8 stata trasmessa in prima visione su Disney Channel dal 16 ottobre 2006. In seguito \u00e8 andata in onda in chiaro su Cielo, a partire dal 6 settembre 2010."}
{"id": "624592", "revid": "486946", "url": "https://it.wikipedia.org/wiki?curid=624592", "title": "Re Faysal I d'Iraq", "text": ""}
{"id": "624594", "revid": "2175", "url": "https://it.wikipedia.org/wiki?curid=624594", "title": "Cantoni di N\u00eemes", "text": ""}
{"id": "624597", "revid": "287204", "url": "https://it.wikipedia.org/wiki?curid=624597", "title": "Cantone di Aigues-Mortes", "text": "Il Cantone di Aigues-Mortes \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 7 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "624598", "revid": "200568", "url": "https://it.wikipedia.org/wiki?curid=624598", "title": "Pel'meni", "text": "I pel'meni (, , ) sono un piatto tradizionale della Siberia e dell'Europa centro-orientale prodotto con ripieno di carni miscelate, avvolto in una sfoglia sottile (composta di farina e uova, talvolta con l'aggiunta di latte o acqua). Maiale, agnello, manzo, oppure qualunque altro tipo di carne pu\u00f2 essere usato come ripieno; il mischiarne diversi tipi \u00e8 un'usanza comune. La ricetta tradizionale degli Urali richiede il 45% di manzo, il 35% di agnello e il 20% di maiale per il ripieno. Spesso vengono miscelate con il ripieno altri ingredienti come pepe, cipolla e aglio.\nI pel'meni sono, di solito, conservati congelati e preparati poco prima di essere consumati, cuocendoli nell'acqua bollente sino a quando galleggiano. Il piatto che si ottiene viene servito con burro e/o creme acide (senape, rafano e aceto sono molto diffuse), smetana. Alcune ricette prevedono di friggere i pel'meni dopo la cottura, sino a raggiungere un colore marrone dorato.\nI pel'meni appartengono alla famiglia delle paste ripiene. Sono fortemente correlati ai varenyki, un tipo di pasta ripiena tipico dell'Ucraina, con ripieni a base di patate e formaggio molle fresco. I pel'meni sono anche simili ai guotie cinesi. La maggiore differenza fra i pel'meni e gli altri tipi di paste ripiene sta nella loro forma e misura: i pel'meni tipici sono grossomodo sferici con un diametro di 2\u20133\u00a0cm, mentre gli altri tipi di pasta ripiena sono di solito allungati e pi\u00f9 larghi.\nConfezioni di pel'meni congelati si trovano dovunque esistano comunit\u00e0 di origine russa. I pel'meni pesano ciascuno intorno ai 15 grammi e assomigliano a dei grossi tortelloni; questo \u00e8 il motivo per cui nella loro produzione industriale vengono utilizzate macchine per la pasta italiane."}
{"id": "624601", "revid": "984922", "url": "https://it.wikipedia.org/wiki?curid=624601", "title": "Cantone di Aramon", "text": "Il Cantone di Aramon era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "624602", "revid": "120968163", "url": "https://it.wikipedia.org/wiki?curid=624602", "title": "Bandiera della Repubblica Socialista Sovietica Lituana", "text": "La prima bandiera della repubblica socialista sovietica lituana fu adottata nel 1940. Il vessillo, utilizzato dal 15 luglio 1953 al 1988, era composto dal classico sfondo rosso comune a tutti i Paesi dell\u2019URSS con la falce e martello dorati e il contorno dorato di una stella rossa al di sopra di essi. Nella parte inferiore erano visibili una sottile striscia bianca e, alla base, una pi\u00f9 ampia in verde. Fu disegnata da Antanas \u017dmuidzinavi\u010dius.\nStoria.\nNella prima RSS lituana, il vessillo adottato corrispose a una semplice bandiera in tinta completamente rossa, corrispondente a quella pi\u00f9 in futuro adottata dalla RSS Lituano-Bielorussa.\nLa prima bandiera adottata dalla seconda RSS lituana fu adottata il 30 luglio 1940. Essa era rossa con la falce e martello sul lato superiore sinistro e la scritta dorata in alfabeto latino \"LIETUVOS TSR\" (RSS lituana in lituano) in carattere sans-serif.\nIl 15 luglio 1953, fu adottata una nuova bandiera. Furono apportate le modifiche anche per tutte le altre repubbliche socialiste sovietiche, come richiesto dal governo di Mosca. La parte rossa occupava i 2\u20443 del vessillo, compresi gli spazi occupati dalla falce e martello e dalla stella rossa. La parte inferiore poteva invece essere personalizzata da ogni repubblica. La Lituania aggiunse una piccola striscia bianca (1 \u2044 12 di grandezza rispetto alla bandiera totale) e una pi\u00f9 ampia in verde (1 / 4 di grandezza). Le due strisce dovevano rappresentare gli spazi verdi e le foreste del Paese, le quali costituivano la base per la produzione agricola e quella industriale e coprivano, come anche attualmente, gran parte del territorio nazionale.\nIl 18 novembre 1988, fu adottato il tricolore della Lituania, assolutamente simile a quello ad oggi adottato dal Paese baltico: tale adozione avvenne dunque persino prima della dichiarazione d\u2019indipendenza del marzo 1990. Il Soviet Supremo della RSS Lituana, ispirandosi agli schemi del movimento indipendentista S\u0105j\u016bdis, modific\u00f2 la costituzione e adotto la bandiera tricolore della Lituania utilizzata nel periodo interbellico: dal 1920 al 1940, la Repubblica di Lituania fu infatti Stato sovrano."}
{"id": "624604", "revid": "110157", "url": "https://it.wikipedia.org/wiki?curid=624604", "title": "Cantone di Bagnols-sur-C\u00e8ze", "text": "Il Cantone di Bagnols-sur-C\u00e8ze \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 11 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "624606", "revid": "767487", "url": "https://it.wikipedia.org/wiki?curid=624606", "title": "Cantone di Beaucaire", "text": "Il Cantone di Beaucaire \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 7 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "624608", "revid": "1753711", "url": "https://it.wikipedia.org/wiki?curid=624608", "title": "Benetton B193B", "text": ""}
{"id": "624609", "revid": "110157", "url": "https://it.wikipedia.org/wiki?curid=624609", "title": "Cantone di La Vistrenque", "text": "Il Cantone di La Vistrenque era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di N\u00eemes e i comuni di:"}
{"id": "624610", "revid": "514736", "url": "https://it.wikipedia.org/wiki?curid=624610", "title": "Edith Wharton", "text": "Fu la prima donna a vincere il premio Pulitzer per il romanzo \"L'et\u00e0 dell'innocenza\" (\"The Age of innocence\") nel 1921.\nBiografia.\nNata Edith Newbold Jones, era discendente di un'antica e ricca famiglia di New York, i Newbold Jones, unica figlia di George Frederic Jones e di Lucretia Stevens Rhinelander, Edith Newbold Jones nacque a New York, e trascorse i primi anni tra Manhattan e Newport. Non frequent\u00f2 alcuna scuola pubblica, studiando privatamente e concentrandosi sui grandi autori del passato. \nNel 1885 spos\u00f2 il banchiere Edward Robbins Wharton, il quale gi\u00e0 dopo pochi anni inizi\u00f2 a presentare i segni di gravi disturbi mentali. Il rapporto tra i due si allent\u00f2 sino a divenire una separazione di fatto; nel 1907 abbandon\u00f2 gli Stati Uniti, trasferendosi definitivamente in Francia, dove rimase fino alla morte. Divorzi\u00f2 formalmente nel 1913, mantenendo per\u00f2 il cognome del marito. \nIn quegli anni conobbe lo scrittore Henry James, del quale divenne ottima amica e confidente, e che la spron\u00f2 a seguire la carriera letteraria.\nLa maggior parte della sua copiosa produzione tematizza il problema del rapporto tra il singolo e il suo gruppo sociale di appartenenza, e in particolare il problema della \"rottura delle convenzioni sociali\". Cresciuta in un ambiente altamente elitario e rigidamente conservatore, come quello della cosiddetta \"aristocrazia del denaro\" dell'altissima societ\u00e0 di New York (detta anche \"l'aristocrazia dei Quattrocento\"), la Wharton cerc\u00f2 di rielaborare i temi legati alla forte chiusura sociale di tale ambiente in molte delle sue opere pi\u00f9 importanti.\nNel 1902 venne pubblicato il suo primo romanzo, \"The Valley of Decision\", ambientato nell'Italia del XVIII secolo, a cui fecero seguito molti altri romanzi e racconti. \nNel 1911 pubblica \"Ethan Frome\", un romanzo breve considerato da molta parte della critica come la sua opera pi\u00f9 riuscita.\nNel 1914, quando la Germania dichiara guerra alla Francia, Edith Wharton crea dei laboratori per le lavoratrici disoccupate e prive di assistenza. In Inghilterra nel momento della battaglia della Marna riesce a rientrare in Francia solo in settembre. Qui promuove gli \"ostelli americani per rifugiati\" una iniziativa che le varr\u00e0 la Legion d'onore del governo francese (1916).\nLa sua opera pi\u00f9 nota \u00e8 \"L'et\u00e0 dell'innocenza\" (1920), ambientato nell'alta societ\u00e0 newyorkese degli anni settanta del XIX secolo, di cui ben tratteggia caratteristiche, limiti e contraddizioni. Con questo romanzo vinse il premio Pulitzer nel 1921, prima donna a riceverlo dalla sua istituzione.\nNel corso degli anni venti e trenta pubblic\u00f2 altri romanzi e raccolte di racconti (tra cui la \"Tetralogia di New York\", 1924).\nNel 1937 pubblic\u00f2 \"Ghosts\", una celebre raccolta di racconti sui fantasmi, in parte ispirata agli scritti di narrativa fantastica del suo amico e maestro Henry James. Mor\u00ec lasciando incompiuto il suo ultimo romanzo \"Bucanieri\" (\"The Buccaneers\")."}
{"id": "624612", "revid": "984922", "url": "https://it.wikipedia.org/wiki?curid=624612", "title": "Cantone di Lussan", "text": "Il Cantone di Lussan era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "624613", "revid": "287204", "url": "https://it.wikipedia.org/wiki?curid=624613", "title": "Gabriel Penalba", "text": ""}
{"id": "624618", "revid": "767487", "url": "https://it.wikipedia.org/wiki?curid=624618", "title": "Cantone di Marguerittes", "text": "Il Cantone di Marguerittes \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 7 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "624619", "revid": "767487", "url": "https://it.wikipedia.org/wiki?curid=624619", "title": "Mark Tremonti", "text": "Biografia.\nDi origine italiana, ha studiato inizialmente alla Detroit Public School prima che la famiglia decidesse di trasferirsi a Wilmette, nell'Illinois. All'et\u00e0 di 11 anni Tremonti inizi\u00f2 ad ascoltare musica hard rock e heavy metal come i Led Zeppelin, i Celtic Frost, i Metallica e Stevie Ray Vaughan e nel 1985 compr\u00f2 la sua prima chitarra Ibanez. Si iscrisse a una scuola di chitarra che per\u00f2 lasci\u00f2 dopo poco tempo a causa di incomprensioni con l'insegnante, diventando cos\u00ec un autodidatta. Tremonti era ancora un adolescente quando a sua madre fu diagnosticato il Lupus eritematoso sistemico. La notizia lo colp\u00ec notevolmente e lo port\u00f2 a chiudersi in se stesso. Nel 1990 si trasfer\u00ec con i familiari a Orlando, Florida, in cui incontr\u00f2 per la prima volta Scott Stapp.\nNel dicembre 2019 \u00e8 stato nominato come \"Chitarrista del decennio\" dai lettori della rivista \"Guitar World\".\nCarriera musicale.\nCreed.\nDurante il periodo universitario, Tremonti decise di fondare un gruppo musicale insieme a Scott Stapp. Dopo un'audizione i due ingaggiarono Scott Phillips come batterista e Brian Marshall come bassista fondando i Naked Toddler. Marshall aveva per\u00f2 fatto parte di un gruppo ormai sciolto chiamato Creed e propose cos\u00ec di rinominare la formazione con questo nome. I Creed pubblicarono il loro primo album \"My Own Prison\" nel 1997, che ottenne un buon successo negli Stati Uniti d'America. Ad esso sono seguiti \"Human Clay\" (1999) e \"Weathered\" (2001), dopodich\u00e9 il gruppo si sciolse nel giugno 2004.\nIl 27 aprile 2009 \u00e8 rientrato assieme agli altri membri nei Creed che hanno pubblicato un nuovo disco, \"Full Circle\" (2009).\nAlter Bridge.\nDopo lo scioglimento dei Creed, Tremonti lavor\u00f2 con molti chitarristi e musicisti tra i quali Michael Angelo Batio e Fozzy. Successivamente, nel 2004, decise di creare con Myles Kennedy (ex-frontman dei Mayfield Four) gli Alter Bridge, gruppo composto anche da Marshall e Phillips dei Creed.\nCon questa band ha pubblicato sei album in studio, il cui ultimo, \"Walk the Sky\", \u00e8 uscito nel 2019.\nIl 26 luglio 2012 \u00e8 stato nominato miglior chitarrista della JJ Era (dal 1993 ad adesso) tramite un sondaggio effettuato da una radio di Orlando, Florida (101.1 WJJR The Rock Station); questo \u00e8 stato possibile grazie ai pi\u00f9 di 20000 voti ottenuti grazie ai fan che l'hanno votato, battendo illustri chitarristi del calibro di Kirk Hammett, Dan Donegan, Eddie van Halen e Synyster Gates.\nTremonti.\nNel 2012 Tremonti ha creato un progetto solista, i Tremonti, caratterizzato da sonorit\u00e0 pi\u00f9 thrash metal e pesanti rispetto alle altre due formazioni in cui ha militato. La prima pubblicazione \u00e8 stata \"All I Was\", prodotto da Michael \"Elvis\" Baskette e uscito il 17 luglio 2012.\nIl 5 giugno 2015 \u00e8 stato pubblicato \"Cauterize\", mentre il 29 aprile dell'anno successivo \u00e8 stata la volta di \"Dust\".\nL'8 giugno 2018 \u00e8 stato pubblicato il quarto album \"A Dying Machine\", primo concept album in carriera."}
{"id": "624622", "revid": "767487", "url": "https://it.wikipedia.org/wiki?curid=624622", "title": "Cantone di Pont-Saint-Esprit", "text": "Il Cantone di Pont-Saint-Esprit \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 24 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "624623", "revid": "984922", "url": "https://it.wikipedia.org/wiki?curid=624623", "title": "Cantone di Remoulins", "text": "Il Cantone di Remoulins era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "624625", "revid": "110157", "url": "https://it.wikipedia.org/wiki?curid=624625", "title": "Cantone di Rh\u00f4ny-Vidourle", "text": "Il Cantone di Rh\u00f4ny-Vidourle era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624629", "revid": "767487", "url": "https://it.wikipedia.org/wiki?curid=624629", "title": "Cantone di Roquemaure", "text": "Il Cantone di Roquemaure \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 11 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "624630", "revid": "984922", "url": "https://it.wikipedia.org/wiki?curid=624630", "title": "Cantone di Saint-Chaptes", "text": "Il Cantone di Saint-Chaptes era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624631", "revid": "767487", "url": "https://it.wikipedia.org/wiki?curid=624631", "title": "Cantone di Saint-Gilles", "text": "Il Cantone di Saint-Gilles \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 8 comuni.\nComposizione.\nI 2 comuni facenti parte prima della riforma del 2014 erano:\nDal 2015, oltre a parte del territorio comunale della citt\u00e0 di N\u00eemes, i comuni appartenenti al cantone sono i seguenti 8:"}
{"id": "624632", "revid": "1347902", "url": "https://it.wikipedia.org/wiki?curid=624632", "title": "Bandiera della Repubblica Socialista Sovietica Estone", "text": "Questa bandiera fu adottata per la repubblica socialista sovietica estone il 6 febbraio 1953.\nPrecedentemente a questa, la bandiera era rossa con il simbolo della falce e martello dorato nell'angolo in alto a sinistra. Sopra il simbolo comunista vi era la scritta dorata in alfabeto latino \"ENSV\" (\"Eesti N\u00f5ukogude Sotsialistlik Vabariik\") in carattere sans-serif."}
{"id": "624635", "revid": "767487", "url": "https://it.wikipedia.org/wiki?curid=624635", "title": "Cantone di Saint-Mamert-du-Gard", "text": "Il Cantone di Saint-Mamert-du-Gard era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624640", "revid": "729019", "url": "https://it.wikipedia.org/wiki?curid=624640", "title": "Filippo di Piero Strozzi", "text": "Originario della famiglia fiorentina degli Strozzi, fu al servizio del Regno di Francia ed eredit\u00f2 dal padre Piero Strozzi il titolo di Signore di \u00c9pernay, al quale aggiunse il titolo di Signore di Bressuire e di Comandante dell'esercito francese. Comand\u00f2 le forze franco-portoghesi nella battaglia navale delle Azzorre al largo di Vila Franca do Campo, dove perse la vita combattendo. Fu amico di Pierre de Bourdeille, che lo accompagn\u00f2 nella spedizione delle Azzorre.\nBiografia.\nNacque a Venezia nell'aprile 1541, figlio di Piero Strozzi e di Laudomia di Pierfancesco de' Medici. Il padre fu uno dei \"leader\" del movimento repubblicano a Firenze che entr\u00f2 in rotta di collisione con il nuovo Duca Cosimo I e lo combatt\u00e9, assieme agli altri esiliati fiorentini (i \"fuoriusciti\") durante l'assedio di Siena, nel quale Cosimo e le truppe imperiali ebbero la meglio. Quando il padre torn\u00f2 in Francia, entr\u00f2 al servizio dalla regina Caterina de' Medici, fu nominato Maresciallo di Francia, mentre il piccolo Filippo, che aveva 7 anni, fu collocato come paggetto del Delfino, il futuro re Francesco II. Crescendo a corte segu\u00ec le orme del padre ed intraprese la carriera militare, entrando all'et\u00e0 di 16 anni nell'esercito (1557).\nDurante le operazioni in Piemonte si fece notare per la bravura e tenendo conto delle sue origini fu subito promosso come apprendista comandante, agli ordini del Duca di Guisa, che lo mise al comando di una compagnia. Nel 1558 partecip\u00f2 all'assedio di Calais negli scontri tra il Regno di Francia e Inghilterra, e in quello stesso anno durante l'assedio di Thionville perse la vita suo padre, lasciandolo in una situazione finanziaria difficile, che lo costrinse a vendere una larga parte dei beni di famiglia.\nPer via della parentela tra Caterina de' Medici e la casa reale scozzese, nel 1560 viene inviato in Scozia in base alla firma del Trattato di Edimburgo voluto dalla reggente, la duchessa Maria di Guisa, ma la morte della duchessa e il rifiuto della regina Maria Stuarda di ratificare il trattato portarono al suo rientro di Francia dove fu fatto Signore di \u00c9pernay. Nel 1563 venne nominato colonnello della Guardia reale ed introdotto alle nuove tecniche militari, relative agli armamenti pi\u00f9 moderni e le tattiche di guerra, che lo fecero notare a corte guadagnandosi la stima sempre crescente presso la regina madre Caterina.\nQuando nel 1564 le truppe dell'Impero Ottomano, condotte dal Sultano Solimano il Magnifico, valicarono il Danubio minacciando Vienna, egli part\u00ec in soccorso dell'Imperatore Massimiliano II, partecipando alle battaglie in Ungheria. L'anno seguente, in seguito al Grande assedio di Malta partecip\u00f2 alla spedizione di soccorso ai Cavalieri Ospitalieri condotta dal Duca di Brissac. \nDa Malta si trasfer\u00ec a Roma per contrastare la minaccia turca nel Mare Adriatico, distinguendosi nella difesa di Ancona, e una volta diminuito il pericolo turco sulle coste italiane, part\u00ec alla volta della Transilvania, per combattere contro le truppe del principe Giovanni II Sigismondo Z\u00e1polya fedele alleato del Sultano.\nRitornato in Francia nel 1567 ove venne nominato maestro di campo della Guardia reale, partecipando alle guerre di religione contro gli ugonotti, nel 1569 succedette a Timoleone di Coss\u00e9 come Colonnello Generale delle truppe di fanteria di terra dell'esercito francese, la carica militare pi\u00f9 alta di Francia. Si segnal\u00f2 durante il combattimento di Roche-Abeille, nella battaglia di Moncontour, e all'assedio di La Rochelle (1573) insieme al suo amico Pierre de Bourdeille, combattendo agli ordini del Duca d'Angi\u00f2. Nel corso del Gran Tour intrapreso dal re Carlo IX, su consiglio della madre Caterina de Medici, al fine di conoscere meglio il suo regno, durante l'entrata a Bayonne il re noto che i fanti delle compagnie spagnole disponevano di un valletto che portava loro il moschetto durante la marcia. Carlo IX gli chiese che anche la guardia reale adottasse tale sistema, ma lui rifiut\u00f2 e chiese agli armaioli di Milano di modificare l'arma, alleggerendola al fine di essere trasportata da un solo uomo senza venirne schiacciato dal peso, e di raddoppiarne la gittata. Fu il debutto dei mousquetaires nei reggimenti reali. Nel 1579 fu insignito del titolo di Cavaliere dell'Ordine dello Spirito Santo. \nNel 1581 Caterina de Medici, con l'assenso del re Enrico III, decise di armare una flotta di navi corsare, di cui ricevette il comando, al fine di sostenere le pretese di Antonio, priore di Crato al trono del Portogallo, contrastando contemporaneamente quelle di Filippo I che aveva gi\u00e0 invaso il paese. Lasciato l'incarico di Colonnello generale della fanteria, ricevette la Signoria di Bressuire e un appannaggio mensile dal Re Antonio I del Portogallo. Quindi, come privato mercenario, pur avendo il beneplacito di Caterina de' Medici, part\u00ec da Belle-Isle nel giugno 1582 con un contingente francese, e in minoranza portoghese, per Terceira, nelle Azzorre. Arrivato a S\u00e3o Miguel, un'isola la cui sovranit\u00e0 era ancora contesa, la forza al suo comando, composta da 60 navi con circa 6 o 7.000 soldati, fu attaccata dalle navi spagnole di don Alvaro de Bazan Marchese de Santa Cruz de Mudela, e totalmente annientata durante la battaglia navale delle Azzorre al largo di Vila Franca do Campo nelle Azzorre, il 26 giugno 1582. La sua nave ammiraglia, il \"San Jean Baptiste\", venne impegnata in combattimento da quella su cui alzava la sua insegna don Miguel de Oquendo y Segura, e gravemente danneggiata la nave si arrese.\nFilippo Strozzi fu assassinato la mattina del 27 luglio 1582, all'et\u00e0 di 42 anni sul ponte della nave ammiraglia spagnola, alla presenza di de Bazan. Il suo corpo, crivellato di ferite, fu lanciato in mare dal castello di poppa della nave ammiraglia.\nPer via dei trattati di pace tra la Francia e la Spagna, la spedizione dello Strozzi, sebbene autorizzata dalla regina madre di Francia, non fu riconosciuta dagli spagnoli, e i prigionieri vennero considerati alla stregua di corsari. Almeno 80 nobili e 313 membri degli equipaggi vennero crudelmente condannati a morte a Vila Franca, e le esecuzioni furono eseguite meticolosamente con la decapitazione per i nobili e l'impiccagione per i restanti il 1 agosto 1582. \nUn mese dopo ne vennero celebrate le solenni esequie a Parigi, alla presenza del re e di tutti i cavalieri dello Spirito Santo, rendendo omaggio ad uno dei pi\u00f9 attivi soldati che avevano prestato servizio alla corte di Francia."}
{"id": "624641", "revid": "767487", "url": "https://it.wikipedia.org/wiki?curid=624641", "title": "HotSpot", "text": "HotSpot \u00e8 la macchina virtuale Java sviluppata e mantenuta da Oracle, una delle pi\u00f9 usate al mondo.\nIl termine \"hot spot\" in informatica indica le porzioni di codice eseguito molto spesso, in genere perch\u00e9 all'interno di cicli che lo chiamano numerose volte con piccole variazioni. Questa macchina virtuale infatti cerca di aumentare la velocit\u00e0 di esecuzione del bytecode convertendolo al volo in istruzioni assembly native della macchina fisica su cui si sta eseguendo l'applicazione.\nIn genere per ottenere un aumento significativo delle prestazioni \u00e8 sufficiente compilare in questo modo solo alcune parti critiche del programma, gli hot spot, appunto.\nPiattaforme supportate.\nHotSpot \u00e8 supportata ufficialmente per i sistemi Windows, Linux e Solaris, con architetture IA-32, X86-64 e SPARC, quest'ultima solo per Solaris, che come SPARC \u00e8 stato sviluppato da Sun Microsystem, la stessa azienda che ha prodotto HotSpot prima di essere acquisita da Oracle.\nEsistono dei porting non ufficiali per macOS e Unix"}
{"id": "624647", "revid": "984922", "url": "https://it.wikipedia.org/wiki?curid=624647", "title": "Cantone di Sommi\u00e8res", "text": "Il Cantone di Sommi\u00e8res era una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624648", "revid": "1347902", "url": "https://it.wikipedia.org/wiki?curid=624648", "title": "Bandiera della Repubblica Socialista Federativa Sovietica Transcaucasica", "text": "La bandiera della Repubblica Socialista Federativa Sovietica Transcaucasica fu adottata dalla RSFS Transcaucasica negli anni trenta.\nPrima di questa, la bandiera era rossa con i caratteri scritti in alfabeto cirillico \"\u0417\u0421\u0424\u0421\u0420\" in oro."}
{"id": "624649", "revid": "40552", "url": "https://it.wikipedia.org/wiki?curid=624649", "title": "Repubblica socialista sovietica federata Transcaucasica", "text": ""}
{"id": "624652", "revid": "110157", "url": "https://it.wikipedia.org/wiki?curid=624652", "title": "Cantone di Uz\u00e8s", "text": "Il Cantone di Uz\u00e8s \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 31 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "624653", "revid": "57342", "url": "https://it.wikipedia.org/wiki?curid=624653", "title": "Edith Newbold-Jones", "text": ""}
{"id": "624655", "revid": "88740", "url": "https://it.wikipedia.org/wiki?curid=624655", "title": "I ragazzi venuti dal Brasile (romanzo)", "text": "I ragazzi venuti dal Brasile \u00e8 un romanzo fantapolitico scritto da Ira Levin nel 1976 e pubblicato in Italia da Arnoldo Mondadori Editore.\nNel 1978, da questo romanzo \u00e8 stato tratto il film omonimo con Laurence Olivier che interpreta Lieberman e Gregory Peck nella parte di Mengele.\nTrama.\nMolti anni dopo il termine della seconda guerra mondiale il famigerato medico nazista Josef Mengele, rifugiatosi in Brasile, crea 94 cloni di Adolf Hitler, dati in affidamento e allevati da diverse famiglie residenti in paesi del Nord Europa e del Nord America, infatti prima che il dittatore tedesco morisse, Mengele aveva prelevato di persona un suo lembo di pelle e un campione di sangue. Finanziato da una potente organizzazione di camerati nazisti, l'abile medico porta avanti, con successo, esperimenti di clonazione.\nI genitori che crescono inconsapevolmente i piccoli cloni di Hitler sono stati scelti in base a specifiche caratteristiche: tra i due coniugi c'\u00e8 una notevole differenza d'et\u00e0, il padre \u00e8 assente e tirannico verso il bambino mentre la madre si comporta in modo affettuoso ed amorevole. Questo rispecchia l'indole degli autentici genitori di Hitler.\nMengele affida ad alcuni sicari il compito di eliminare tutti i padri non appena i cloni raggiungono i 14 anni di et\u00e0 entro la primavera del 1977. Il dittatore, nato nel 1889, perse il padre nel 1903. Il sogno del folle dottore \u00e8 di ricreare esattamente le condizioni in cui venne a trovarsi il giovane Hitler all'inizio del Novecento. Egli si augura che uno dei 94 ragazzi possa diventare il nuovo F\u00fchrer e guidare la Germania verso il Quarto Reich. Mengele, per\u00f2, durante l'attuazione del progetto, viene abbandonato dai potenti ma non persuasi fiancheggiatori e rintracciato negli Stati Uniti dal vecchio e tenace cacciatore di nazisti Yakov Lieberman. Il medico morir\u00e0 in una fattoria americana in Pennsylvania dopo aver eliminato di persona uno dei padri dei 94 giovani cloni. Mengele deve prima affrontare Lieberman nella fattoria per essere poi aggredito mortalmente dai dobermann aizzatigli contro da una dei suoi cloni.\nInfluenza culturale.\nQuesto romanzo ispir\u00f2 Jeff Hanneman, il chitarrista degli Slayer, a scrivere nel 1986 la canzone \"Angel of Death\" contenuta nell'album \"Reign in Blood\"."}
{"id": "624661", "revid": "767487", "url": "https://it.wikipedia.org/wiki?curid=624661", "title": "Divisione Folgore", "text": "Divisione Folgore \u00e8 un film italiano del 1954 diretto da Duilio Coletti, basato sull'eroica resistenza dei paracadutisti italiani a El Alamein.\nTrama.\nNell'estate 1942, durante la seconda guerra mondiale, una schiera di giovani paracadutisti della Divisione Folgore, dopo esser stata sottoposta in Italia ad un lungo e faticoso addestramento, viene trasportata per via aerea nel deserto libico a copertura del fronte italo-tedesco. \nI giovani soldati credono che la loro m\u00e8ta sia l'isola di Malta (operazione C3) o la zona d'Alessandria: si trovano invece sbalestrati in una regione desertica dove sono costretti a vivere in buche scavate nella sabbia e ad affrontare con mezzi insufficienti i munitissimi reparti corazzati inglesi. Vedranno con tristezza i loro paracadute ammassati all'interno di un magazzino nel deserto. \nSi sviluppa cos\u00ec quell'epica lotta, che prende il nome di battaglia di El-Alamein, in cui un pugno di eroici combattenti cerca con ogni sforzo di arrestare o almeno di ritardare l'avanzata dei carri armati del generale Montgomery. Una volta sfondato il loro schieramento, i superstiti resistono per diversi giorni a una lotta impari contro le preponderanti forze inglesi, venendo addirittura menzionati, per il loro eroismo, dal premier britannico Winston Churchill, che li defin\u00ec \"I leoni della Folgore\".\nCuriosit\u00e0.\nIl paracadutista con il cane \u00e8 interpretato da Mario Girotti, il futuro Terence Hill."}
{"id": "624662", "revid": "1347902", "url": "https://it.wikipedia.org/wiki?curid=624662", "title": "Bandiera della Repubblica Socialista Sovietica Lettone", "text": "Questa bandiera fu adottata dalla repubblica socialista sovietica lettone il 17 gennaio 1953.\nPrima di questa, dal 25 agosto 1940, la bandiera era rossa con il simbolo dorato della falce e martello nell'angolo in alto a sinistra, con la scritta in alfabeto latino \"LPSR\" (\"Latvijas Padomju Soci\u0101listisk\u0101 Republika\") sopra il simbolo in caratteri dorati.\nOggi, l'uso di questa bandiera in eventi pubblici \u00e8 bandito."}
{"id": "624664", "revid": "161374", "url": "https://it.wikipedia.org/wiki?curid=624664", "title": "Classe Witteslach", "text": ""}
{"id": "624669", "revid": "161374", "url": "https://it.wikipedia.org/wiki?curid=624669", "title": "Classe Royal sovereign", "text": ""}
{"id": "624677", "revid": "767487", "url": "https://it.wikipedia.org/wiki?curid=624677", "title": "Cantone di Vauvert", "text": "Il Cantone di Vauvert \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 10 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "624679", "revid": "767487", "url": "https://it.wikipedia.org/wiki?curid=624679", "title": "Cantone di Villeneuve-l\u00e8s-Avignon", "text": "Il Cantone di Villeneuve-l\u00e8s-Avignon \u00e8 una divisione amministrativa dell'Arrondissement di N\u00eemes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "624680", "revid": "161374", "url": "https://it.wikipedia.org/wiki?curid=624680", "title": "Classe Braunswcheig", "text": ""}
{"id": "624681", "revid": "984922", "url": "https://it.wikipedia.org/wiki?curid=624681", "title": "Cantone di Alzon", "text": "Il Cantone di Alzon era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624682", "revid": "121347013", "url": "https://it.wikipedia.org/wiki?curid=624682", "title": "Bandiera della Repubblica Socialista Federativa Sovietica Russa", "text": "La prima bandiera della Repubblica Socialista Federativa Sovietica Russa fu adottata nel 1918, per poi essere rinnovata pi\u00f9 volte.\nNel 1954 venne adottata la bandiera storica della RSFSR, definita nel seguente testo della Costituzione:\n\"La bandiera di stato della Repubblica Socialista Sovietica Federata Russa si presenta in forma rettangolare con una striscia in blu chiaro che si estende in tutta l'altezza per un ottavo della bandiera.\"\nLa bandiera adottata nel 1937 era rossa coi caratteri cirillici \u0420\u0421\u0424\u0421\u0420 (\"RSFSR\") in giallo nell'angolo in alto a sinistra.\nVerso la fine del 1991, quando l'Unione Sovietica era sul punto di collassare, la RSFSR adott\u00f2 come vessillo nazionale il tricolore russo bianco-azzurro-rosso, poi mantenuto dalla Federazione Russa ed infine ritoccato nel 1993 col cambio di colore dall'azzurro al blu scuro."}
{"id": "624683", "revid": "37401", "url": "https://it.wikipedia.org/wiki?curid=624683", "title": "Repubblica socialista sovietica federata russa", "text": ""}
{"id": "624685", "revid": "161374", "url": "https://it.wikipedia.org/wiki?curid=624685", "title": "Classe Kearsage", "text": ""}
{"id": "624686", "revid": "1305481", "url": "https://it.wikipedia.org/wiki?curid=624686", "title": "Virgolo", "text": "Il Virgolo (IPA: ; \"Virgl\" in tedesco) \u00e8 una balza rocciosa posta sui contrafforti settentrionali del monte Pozza, presso Bolzano, .\nDescrizione.\nDal Virgolo si domina l'intera citt\u00e0 di Bolzano, godendo di un suggestivo panorama. Alle sue pendici si trova una balza minore, detta Calvario (\"Kalvarienberg\"), dominata da tre croci erette presso la chiesa del Santo Sepolcro. Questa \u00e8 una costruzione tardo-barocca risalente all'anno 1684, realizzata dei fratelli Pietro e Andrea Delai, di familia immigrata da Scaria.\nPoco sopra il Calvario sorge la cappella sconsacrata di San Vigilio, della quale si hanno notizie storiche sin dal 1275 e che contiene (sia sulla facciata che all'interno) affreschi influenzati dalle scuole veronese, boema e della Germania meridionale del 1400. La cappella apparteneva a Castel Weinegg, del quale rimangono pochissime vestigia.\nDa inizio Novecento fino al 1945 il Virgolo fu raggiungibile tramite la omonima funicolare, divenendo per i bolzanini luogo di divertimento (passeggiate, castagnate, pranzi e feste da ballo presso l'\"Hotel Virglwarte\"). Nel 1957 fu costruita la funivia del Virgolo che raggiungeva la stazione a monte della vecchia funicolare con una singola balza sopra il fiume Isarco; questa superava i 196 metri di dislivello con una pendenza del 75%. La funivia fu smantellata nel 1976.\nNel 2015, la societ\u00e0 Signa Rem Italia \u00e8 divenuta proprietaria dell\u2019area di circa 38 ettari situata sul Virgolo, compresi gli edifici. Nello stesso anno, Signa ha lanciato un concorso di idee atto allo sviluppo leggero del Virgolo, al quale hanno partecipato lo studio di architettura Sn\u00f8hetta, Coop Himmelb(l)au e Zaha Hadid. Lo studio Sn\u00f8hetta \u00e8 stato dichiarato vincitore da una giuria di esperti. Secondo il bando di Signa il progetto prevedeva lo sviluppo del Virgolo tramite la costruzione di una funivia innovativa caratterizzata da un'architettura particolare. Nel 2018 la Provincia Autonoma di Bolzano ha lanciato una gara pubblica atta alla realizzazione di un polo museale a Bolzano come nuova sede del Museo Archeologico con la mummia del Similaun \u00d6tzi e del museo civico di Bolzano. Il progetto della Signa, adeguatamente adattato, \u00e8 stato nominato vincitore della predetta gara, alla quale partecipavano due altri operatori, raggiungendo 100 punti su 100 possibili. In seguito alle opposizioni, provenienti in particolare dai commercianti bolzanini, la giunta provinciale dell'Alto Adige ha incaricato un'impresa esterna del riesame delle collocazioni pi\u00f9 idonee. Tale analisi non \u00e8 ancora stata completata. La Signa intanto ha in programma un progetto PPP con diverse possibilit\u00e0 di utilizzo.\nToponimo.\nIl nome \u00e8 attestato nel 1237 e nel 1295 come \"Virgele\", nel 1314 e nel 1315 come \"Virgel\" e poi sempre come \"Virgl\". Nel 1487 \u00e8 documentata anche la dizione \"Kofel\" per il Virgolo (\"\u00abauff dem Kofel vnnder Weinegkh in der pharr zu Botzenn\u00bb\"). La forma italianizzata ai tempi del fascismo in \"Virgolo\", \u00e8 stata introdotta nel 1923. L'etimologia del nome \u00e8 da rincondurre a San Vigilio patrono dell'arcidiocesi di Trento, ma sembrerebbe esserci anche una frammistione secondaria con San Virgilio, patrono dell'arcidiocesi di Salisburgo."}
{"id": "624688", "revid": "767487", "url": "https://it.wikipedia.org/wiki?curid=624688", "title": "Cantone di Lasalle", "text": "Il Cantone di Lasalle era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624689", "revid": "1546219", "url": "https://it.wikipedia.org/wiki?curid=624689", "title": "Cantone di Le Vigan", "text": "Il Cantone di Le Vigan \u00e8 una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 46 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "624690", "revid": "767487", "url": "https://it.wikipedia.org/wiki?curid=624690", "title": "Cantone di Quissac", "text": "Il Cantone di Quissac \u00e8 una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 44 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 44:"}
{"id": "624691", "revid": "287204", "url": "https://it.wikipedia.org/wiki?curid=624691", "title": "FMA IA-58 Pucar\u00e0", "text": ""}
{"id": "624692", "revid": "984922", "url": "https://it.wikipedia.org/wiki?curid=624692", "title": "Cantone di Saint-Andr\u00e9-de-Valborgne", "text": "Il Cantone di Saint-Andr\u00e9-de-Valborgne era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624694", "revid": "23390", "url": "https://it.wikipedia.org/wiki?curid=624694", "title": "Peppo Sacchi", "text": ""}
{"id": "624695", "revid": "1347902", "url": "https://it.wikipedia.org/wiki?curid=624695", "title": "Bandiera della Repubblica Socialista Sovietica Carelo-Finlandese", "text": "La bandiera della RSS Carelo-Finlandese fu adottata dalla Repubblica Socialista Sovietica Carelo-Finlandese nel 1953.\nPrima di questa, la bandiera era rossa con il simbolo della falce e martello in alto a sinistra, e i caratteri in alfabeto latino \"Karjalais-Suomalainen SNT\" (Karjalais-Suomalainen Sosialistinen Neuvostotasavalta) con sotto \"\u041a\u0430\u0440\u0435\u043b\u043e-\u0424\u0438\u043d\u0441\u043a\u0430\u044f \u0421\u0421\u0420\" (\u041a\u0430\u0440\u0435\u043b\u043e-\u0424\u0438\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) in caratteri dorati.\nNel 1947 ci fu la proposta di una bandiera con lo stesso disegno adottato poi nel 1953, tranne le abbreviazioni \"K.-S.S.N.T.\" e \"\u041a.-\u0424.\u0421.\u0421.\u0420.\" in oro sotto la falce e martello. Il progetto proponeva anche una serie di alberi stilizzati neri sulla striscia blu, che l'avrebbe distinta dalle altre bandiere delle Repubbliche Sovietiche."}
{"id": "624699", "revid": "78273", "url": "https://it.wikipedia.org/wiki?curid=624699", "title": "Spot pubblicitari", "text": ""}
{"id": "624700", "revid": "26891", "url": "https://it.wikipedia.org/wiki?curid=624700", "title": "Classe Iowa (nave da battaglia 1896)", "text": ""}
{"id": "624701", "revid": "486946", "url": "https://it.wikipedia.org/wiki?curid=624701", "title": "Combustione (motore)", "text": ""}
{"id": "624704", "revid": "486946", "url": "https://it.wikipedia.org/wiki?curid=624704", "title": "Classe Poeti (cacciatorpediniere)", "text": ""}
{"id": "624705", "revid": "287204", "url": "https://it.wikipedia.org/wiki?curid=624705", "title": "Filippo Strozzi (disambigua)", "text": "Per Filippo Strozzi si pu\u00f2 intendere:"}
{"id": "624708", "revid": "1522738", "url": "https://it.wikipedia.org/wiki?curid=624708", "title": "Bandiera della Repubblica di Carelia", "text": "La bandiera nazionale della Repubblica di Carelia \u00e8 un rettangolo con strisce orizzontali di pari altezza: quella pi\u00f9 in alto \u00e8 rossa, quella centrale \u00e8 blu e quella pi\u00f9 in basso \u00e8 verde. Il rapporto tra altezza e lunghezza \u00e8 2:3."}
{"id": "624709", "revid": "36426", "url": "https://it.wikipedia.org/wiki?curid=624709", "title": "Filippo Strozzi il Giovane", "text": ""}
{"id": "624715", "revid": "73843", "url": "https://it.wikipedia.org/wiki?curid=624715", "title": "Funicolare del Virgolo", "text": "La funicolare del Virgolo (IPA: ; in tedesco \"Virglbahn\") congiungeva la citt\u00e0 di Bolzano con la sovrastante balza rocciosa omonima.\nStoria.\nL'opera fu finanziata da Sigismund Schwarz, mecenate anche della Ferrovia Transatesina, e progettata da Emil Strub (lo stesso progettista della funicolare della Mendola) e da Erwin Schwarz. La costruzione fu affidata alle ditte Guschelbauer Marek di Bolzano e Rollsche Eisenwerke di Berna.\nL'inaugurazione si ebbe il 20 novembre 1907, alcuni mesi prima dell'entrata in esercizio della funivia del Colle che, poco pi\u00f9 a est, risaliva la stessa montagna fino alla pi\u00f9 elevata quota del colle di Villa/\"Bauernkohlern\".\nLa funicolare fu distrutta dai bombardamenti mirati a colpire la ferrovia del Brennero presso Bolzano durante la seconda guerra mondiale. Anzich\u00e9 ricostruirla, si prefer\u00ec sostituirla con una funivia, che rest\u00f2 in esercizio dal 1957 al 1976.\nNel 2021, quel che rimane del tracciato \u00e8 stato posto sotto tutela dei beni artistici.\nCaratteristiche.\nA scartamento metrico, la funicolare aveva lunghezza di 342 metri nei quali superava un dislivello 196 m con una pendenza massima del 70%. L'elevata pendenza ne faceva un'opera ingegneristica notevole. Le vetture viaggiavano ad una velocit\u00e0 media di 5,4 chilometri/ora e impiegavano circa 4 minuti a coprire il percorso, durante il quale attraversavano due viadotti: uno a due campate, della lunghezza totale di 46 metri, ed un secondo di soli 6 metri. L'ultima parte del percorso a monte correva all'interno di un vallo scavato nella roccia. L'energia necessaria per il funzionamento era fornita dall\"'Elektrizit\u00e4tswerk Zw\u00f6lfmalgreien\".\nL'edificio che fungeva da stazione a monte della funicolare e successivamente della funivia \u00e8 ancora visibile. Fino agli anni ottanta il tracciato della funicolare era percorribile a piedi, sia pure con qualche pericolo sui gradini dei viadotti. Successivamente fu sfruttato per appoggiarvi delle tubazioni e l'accesso fu interdetto. Le spettacolari arcate del viadotto maggiore, ben visibili fino agli anni novanta, furono successivamente quasi nascoste dalla boscaglia circostante."}
{"id": "624719", "revid": "1347902", "url": "https://it.wikipedia.org/wiki?curid=624719", "title": "Bandiera della Repubblica Socialista Sovietica Armena", "text": "La bandiera della Repubblica Socialista Sovietica Armena fu adottata il 17 dicembre 1952.\nTra il 1936 e il 1952 la bandiera era rossa con il simbolo dorato della falce e martello nell'angolo in alto a sinistra. Erano inoltre scritti in caratteri dorati sotto il simbolo i caratteri \"HSSR\" (in lingua armena), che significavano \"Haykakan Sovetakan Sotsialistakan Respublika\".\nTra il 1922 e il 1936 la bandiera era la stessa di quella del periodo 1936-1952, ma senza la falce e martello e con i caratteri in alfabeto cirillico \"\u0421\u0421\u0420\u0410\" (\"SSRA\" in alfabeto latino)."}
{"id": "624721", "revid": "24989", "url": "https://it.wikipedia.org/wiki?curid=624721", "title": "Virglbahn", "text": ""}
{"id": "624722", "revid": "40552", "url": "https://it.wikipedia.org/wiki?curid=624722", "title": "Repubblica Federativa Sovietica della Transcaucasia", "text": ""}
{"id": "624723", "revid": "5695", "url": "https://it.wikipedia.org/wiki?curid=624723", "title": "Il 6\u00b0 giorno", "text": ""}
{"id": "624725", "revid": "834", "url": "https://it.wikipedia.org/wiki?curid=624725", "title": "Corsa tris", "text": ""}
{"id": "624726", "revid": "767487", "url": "https://it.wikipedia.org/wiki?curid=624726", "title": "Cantone di Saint-Hippolyte-du-Fort", "text": "Il Cantone di Saint-Hippolyte-du-Fort era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624730", "revid": "767487", "url": "https://it.wikipedia.org/wiki?curid=624730", "title": "Cantone di Sauve", "text": "Il Cantone di Sauve era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624734", "revid": "984922", "url": "https://it.wikipedia.org/wiki?curid=624734", "title": "Cantone di Sum\u00e8ne", "text": "Il Cantone di Sum\u00e8ne era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624735", "revid": "767487", "url": "https://it.wikipedia.org/wiki?curid=624735", "title": "Cantone di Tr\u00e8ves", "text": "Il Cantone di Tr\u00e8ves era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624736", "revid": "729019", "url": "https://it.wikipedia.org/wiki?curid=624736", "title": "Leone Strozzi (condottiero)", "text": "Biografia.\nFiglio di Filippo Strozzi e di Clarice de' Medici, era fratello di Piero Strozzi, di Roberto e di Lorenzo. Nel 1528, deciso a vendicare le proposte oscene fatte da Girolamo Salviati a sua sorella Luigia Strozzi, Leone non esit\u00f2 a lavare con il sangue l'offesa, pugnalando il Salviati in piazza delle Pallottole.\nDopo la sconfitta del padre nella battaglia di Montemurlo, si rifugi\u00f2 con i fratelli in Francia, alla corte di Caterina de' Medici, che non gradiva la nuova generazione dei Medici al potere. Combatt\u00e9 di nuovo contro Cosimo I a Siena, ma anche qui fu sconfitto.\nFu cavaliere dell'Ordine di Malta dal 1530, poi Priore di Capua e Commendatore di San Jacopo in Campo Corbolini.\nNel 1536 venne nominato Capitano delle galee di Malta, incarico che ricopr\u00ec di nuovo nel 1552. Alla morte del padre (1538), volle proseguire la sua azione antimedicea, diventando filofrancese in contrapposizione alla politica filoimperiale di Cosimo I de' Medici.\nFu ambasciatore dell'Ordine a Costantinopoli nel 1544. Fu anche Comandante nella marina da guerra francese. Si distinse in numerose campagne militari nelle guerre contro la Spagna e l'Inghilterra. Non si spos\u00f2 e non ebbe figli.\nDopo fortunate incursioni navali contro gli spagnoli nella Guerra di Siena, mor\u00ec nell'assedio di Scarlino, il 28 giugno 1554, per il mancato intervento degli alleati."}
{"id": "624737", "revid": "767487", "url": "https://it.wikipedia.org/wiki?curid=624737", "title": "Cantone di Valleraugue", "text": "Il Cantone di Valleraugue era una divisione amministrativa dell'Arrondissement di Le Vigan.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "624738", "revid": "17351", "url": "https://it.wikipedia.org/wiki?curid=624738", "title": "IA-58 Pucar\u00e1", "text": ""}
{"id": "624740", "revid": "17351", "url": "https://it.wikipedia.org/wiki?curid=624740", "title": "IA-58 Pucar\u00e0", "text": ""}
{"id": "624741", "revid": "118570452", "url": "https://it.wikipedia.org/wiki?curid=624741", "title": "Storia della Sicilia spagnola", "text": "Il dominio spagnolo nel Regno di Sicilia inizi\u00f2 il 23 gennaio 1516, con l'ascesa al trono di Spagna di Carlo V d'Asburgo, e si concluse il 10 giugno 1713, con la firma della pace di Utrecht, che sanc\u00ec il passaggio dell'isola da Filippo V a Vittorio Amedeo II di Savoia.\nStoria.\nIl regno del casato di Barcellona (nominalmente aragonese) e della castigliana dinastia Trast\u00e1mara si concluse (formalmente, perch\u00e9 la Sicilia pass\u00f2 sotto la diretta dominazione castigliana) il 23 gennaio 1516, con la morte del re Ferdinando II di Aragona che aveva in unione personale le corone di Aragona e di Castiglia. Il Regno di Sicilia e il regno di Napoli furono incorporati nella corona di Spagna, ereditata dal giovane nipote Carlo V d'Asburgo che tre anni dopo diverr\u00e0 anche Imperatore del Sacro Romano Impero.\nDal punto di vista culturale e politico non vi fu una profonda cesura con il precedente periodo del dominio aragonese. Dal punto di vista dinastico, dal 1516 in poi la Sicilia e l'Italia meridionale furono cos\u00ec rette dalla dinastia degli Asburgo. I due regni continuarono ad essere amministrati da distinti vicer\u00e9 con sede a Napoli e Palermo. Tra i vicer\u00e9 di Sicilia durante il XVI ed il XVII secolo troviamo personalit\u00e0 importanti come Marcantonio Colonna, Ferrante I Gonzaga, Juan de Vega, Juan de la Cerda, Emanuele Filiberto di Savoia.\nDall'imperatore Carlo, i regni di Napoli, Sicilia e Sardegna furono ceduti al figlio Filippo nel 1553, due anni prima della propria abdicazione. Successivamente, la Sicilia appartenne al regno di Filippo III (1598-1621), Filippo IV (1621-1665) e Carlo II (1665-1700).\nCaratteri generali.\nUno degli elementi costanti durante questo periodo della storia siciliana fu il latente o palese stato di guerra contro i turchi e la necessit\u00e0 di difesa dalle incursioni dei corsari barbareschi con base nei porti del Nord Africa. Il governo spagnolo spese molte energie nel rafforzare le difese dei porti e delle coste, riconoscendo alla Sicilia il ruolo fondamentale di baluardo strategico nel Mediterraneo.\nI ceti cittadini avevano avuto un forte progresso tra XV e XVI secolo, rinnovando la struttura sociale urbana anche con una classe di funzionari, commercianti e professionisti (giurisperiti, medici, ingegneri, contabili, artisti, ecc.) che si affianc\u00f2 alla nobilt\u00e0, ampliando le citt\u00e0 e costruendo palazzi e cappelle gentilizie. Si assistette ad un processo di formazione di un sottoproletariato urbano che caus\u00f2 la forte crescita della popolazione delle grandi citt\u00e0, mentre quella rurale diminuiva in proporzione.\nLa struttura sociale rimase feudale, ma i baroni siciliani erano di fatto esautorati dal potere politico (l'ultima importante congiura di cui furono protagonisti fu quella del 1516-1517, nel momento delicato della successione tra il Cattolico e Carlo V). Il sistema feudale nel suo complesso era tra i pi\u00f9 fragili d'Europa, essendo gi\u00e0 da tempo scomparsa la servit\u00f9 della gleba, e sino alla fine del XVI secolo erano pochissimi i feudi abitati in cui il signore avesse ottenuto dal re il diritto di esercitare la giustizia finale. Solo nel secolo successivo questo diritto fu esteso per una serie di vendite effettuate dal governo in cambio di denaro.\nI feudatari ottennero cos\u00ec nuovi privilegi e titoli e fecero parte di un'internazionale aristocrazia italo-spagnola, essendo imparentati con alcune delle maggiore casate della loro epoca e conducendo uno stile di vita sfarzoso e cortigiano modellato su quello della Corte spagnola e delle principali corti italiane. Inoltre i feudatari non vivevano in un castello in campagna, ma nelle grandi e popolose citt\u00e0, soprattutto a Palermo, erano mecenati e partecipavano con ruoli importanti al governo cittadino (a loro erano riservate le cariche di pretore a Palermo, patrizio a Catania, strategoto a Messina etc.). Infine molti erano titolari, spesso in associazione con altri nobili, mercanti, finanzieri e imprenditori, sia siciliani sia stranieri, di importanti imprese di produzione manifatturiera che lavoravano per il mercato estero: coltivazione e industria della canna da zucchero, allevamento del baco, trattura, filatura e industria della seta grezza, tonnare, saline, miniere, viticoltura e altro, che nel corso dei secoli ebbero alterne vicende, ma che nel Settecento furono incrementate o sostituite da altri comparti, come l'agrumario e lo zolfifero.\nll fenomeno dell'abbandono delle campagne fu combattuto con la concessione ai nobili di \"licentia populandi\" per la fondazione di nuovi insediamenti nei feudi spopolati al fine di mettere a coltura quanta pi\u00f9 possibile terra per aumentare la produzione cerealicola, la cui domanda era in grande aumento dal XV secolo per l'incremento demografico interno e per la richiesta di grano dagli altri paesi italiani (Genova) e stranieri, ma anche per incrementare la produzione della seta (i nuovi paesi nel Val Demone che non ha terreni cerealicoli) o del vino (per esempio, Vittoria). Molte decine di insediamenti sorsero dunque in Sicilia nel XVI secolo, ma soprattutto nel XVII secolo, tra cui Vittoria, Piedimonte Etneo, Cinisi, Palma di Montechiaro, Paceco, Mazzarino, Barrafranca, Cattolica, Casteltermini, Aliminusa, Leonforte, Francavilla, Riesi, Delia, Niscemi, Valguarnera Caropepe.\nLa struttura territoriale.\nIl territorio dopo i Valli fu suddiviso in 42 Comarche. Furono istituite nel 1583 sotto il regno di Filippo II dal vicer\u00e9 Marcantonio Colonna Furono in totale 42. La funzione primaria delle comarche era connessa all'amministrazione fiscale: la citt\u00e0 demaniale, capoluogo di ciascuna di esse, infatti, era la sede del \"secreto\", ovvero del funzionario regio che sovraintendeva alla riscossione dei tributi. Tra le funzioni dell'ufficio di tale figura vi era anche il censimento della popolazione della comarca: in base ai censimenti, infatti, avveniva la distribuzione del carico fiscale sugli abitanti della circoscrizione stessa.\nLa struttura territoriale fu come sempre policentrica con Palermo e Messina, le principali delle 42 citt\u00e0 demaniali, che attraversano una fase di crescita demografica ed economica grazie alla presenza del porto e di numerose comunit\u00e0 di mercanti pisani, veneziani, lombardi, genovesi e che si trovano in forte rivalit\u00e0. Dal punto di vista economico prevalse per un lungo periodo Messina, fino alla rivolta del 1674, favorita dal suo ruolo di centro commerciale e di porto militare d'importanza strategica. \nIl Parlamento.\nIl Parlamento del Regno, articolato in tre bracci (baronale, cittadino ed ecclesiastico) ottenne alla fine del periodo ferdinandino il diritto di convocazione ordinaria triennale e conservava importanti diritti nella concessione dei nuovi donativi, nel controllo della spesa (Deputazione del Regno di Sicilia, composta da membri del Parlamento eletti che stavano in carica nel periodi di vacanza dello stesso e che gestivano in proprio o insieme al vicer\u00e9 alcuni donativi) e nella modifica di leggi particolarmente importanti (per esempio durante il Regno di Filippo II il Parlamento fu impegnato in diverse sessioni e per pi\u00f9 di dieci anni nella discussione della riforma dei Tribunali, che fu varata del re solo dopo averne ottenuto il consenso).\nLa demografia.\nLa popolazione del Regno di Sicilia \u00e8 nota grazie ai censimenti 'generali' di beni e di anime (riveli). Grazie ad essi sappiamo che la popolazione dell'isola ebbe un forte incremento nel Cinquecento (circa 580.000 abitanti nel 1505, divenuti 989.401 nel 1583 e 1.094.671 nel 1606), una fase di lieve crescita nel Seicento, su cui incisero negativamente i circa 60.000 morti del terremoto del 1693 in Val di Noto e i circa 30.000 messinesi fuggiti dopo la rivolta (da 1.130.321 nel 1616 a 1.142.163 nel 1714). La maggior parte degli abitanti risiedeva in grandi o medi centri urbani (Palermo e Messina passarono da 46.000 abitanti nel 1505 a 205.000 nel 1651), mentre la fascia di popolazioni che viveva in centri con meno di 2.000 abitanti si aggirava nei vari periodi attorno al 10%. Nell'ultimo periodo ci fu un forte decremento del tasso di urbanizzazione, in grandissima parte dovuto al crollo di Messina, duramente punita e privata di tutti i privilegi dopo la sconfitta della rivoluzione, ma ancora nel 1714 il tasso di urbanizzazione sopra i 10.000 abitanti (da considerarsi una media citt\u00e0 a livello europeo) era superiore al 60% e la popolazione in centri con meno di 2.000 abitanti era dell'11%).\nI re.\nCarlo V.\nNel 1530 Carlo V assegn\u00f2 in feudo l'isola di Malta ai Cavalieri Ospitalieri, separandola per sempre dalla storia siciliana.\nCarlo V arriv\u00f2 in Sicilia nel 1535, proveniente dalla spedizione di Tunisi contro i corsari barbareschi.\nSbarc\u00f2 a Trapani e fu accolto nelle varie citt\u00e0 con fastosi e trionfali allestimenti, prima di continuare il suo viaggio in Italia. Presenzi\u00f2 alla seduta del Parlamento tenutosi a Palermo il 22 settembre. In quell'occasione fece leggere al Protonotaro del regno Ludovico Sances un suo intervento nel quale sintetizzava il ruolo cruciale della Sicilia nella guerra contro gli Ottomani. L'imperatore considerava la Sicilia un baluardo contro l'espansionismo ottomano ed il pericolo dei corsari barbareschi e ordin\u00f2 imponenti opere di fortificazione nei maggiori centri, incaricando il vicer\u00e9 Ferrante Gonzaga e poi i suoi successori, di portarle a termine. Port\u00f2 anche la guerra nel nord Africa, con varie spedizioni ma con scarso successo. \nDurante il suo regno, nel 1548, Ignazio de Loyola fond\u00f2 a Messina il primo collegio dei Gesuiti al mondo, il famoso \"Primum ac Prototypum Collegium\" ovvero \"Messanense Collegium Prototypum Societatis Iesu\", primo e quindi prototipo di tutti gli altri collegi di insegnamento che i Gesuiti fonderanno con successo nel mondo facendo dell'insegnamento la marca distintiva dell'Ordine. Il \"Collegium\" in seguito si trasformer\u00e0 nel \"Messanense Studium Generale\" ossia l'Universit\u00e0 di Messina.\nFilippo II.\nIl lungo regno di Filippo II fu caratterizzato, in Sicilia, dalla continuazione della politica di conflitto con i turchi ed i corsari musulmani. Il pericolo di incursioni fu per tutto il periodo il motivo principale della politica nell'isola, influenzando ogni aspetto dell'amministrazione e giustificando l'alta imposizione fiscale e costose guarnigioni di terra e imbarcazioni da guerra.\nSi tratt\u00f2 di una \"militarizzazione\" dell'isola protratta per l'intero secolo e portata avanti da vicer\u00e9 dalle spiccate attitudini militari: Juan de Vega, Garcia de Toledo, Francesco Ferdinando d'Avalos e Marco Antonio Colonna che costruirono torri d'avvistamento, mura intorno alle citt\u00e0 progettate secondo i principi della fortificazione alla moderna, cittadelle a difesa di porti e punti nevralgici.\nL'imposizione fiscale fu molto elevata, soprattutto nel ventennio 1560-1580 anche a causa di \"donativi\" straordinari imposti dalla Corona al Parlamento e quindi all'intera popolazione.\nSul piano militare, dopo sfortunate spedizioni partite dalla Sicilia verso la costa nord africana, tra cui la fallita riconquista di Tripoli del 1551, e dopo varie offensive nemiche, tra cuil'assedio di Malta del 1565, nel 1571, dal porto di Messina part\u00ec la flotta cristiana, al comando di Don Giovanni D'Austria, che sconfisse i Turchi nella Battaglia di Lepanto, e sempre il suo porto accolse la flotta al rientro dalla vittoriosa spedizione. Tra le persone ferite sbarcate dalla flotta c'era Miguel de Cervantes, che rimase ricoverato nel Grande Ospedale della citt\u00e0 per diversi mesi a causa della ferita riportata, alla mano sinistra, in battaglia.\nLa seconda parte del regno di Filippo II fu caratterizzata dall'eccessivo indebitamento dello stato, anche a causa delle grandi spese per l'esercito di Fiandre e per la spedizione di Lepanto) e Filippo II eman\u00f2 un \u201cdecreto di bancarotta\u201d, per convertire unilateralmente i debiti dello stato in rendite annua a basso interesse.\nIn Sicilia la situazione di crisi economica fu aggravata da un periodo di epidemie e carestia.\nGli successe nel 1598 il figlio Filippo III di Spagna che in tutto il regno procedette all'espulsione dei \"moriscos\".\nFilippo IV.\nIl periodo di regno di Filippo IV di Spagna iniziato nel 1621 fu caratterizzato da una generale crisi economica a livello europeo. Si accentu\u00f2 in Sicilia il fiscalismo statale che provoc\u00f2 un generale malcontento.\nTra i vari disordini e rivolte si distinsero quella di tipo popolare, antifeudale e antifiscale di Messina, Catania, ma soprattutto Palermo del 1647 e quella di Messina del 1674 a carattere antispagnolo, appoggiata dal re francese Luigi XIV. Ma nel 1678 la citt\u00e0 fu abbandonata a se stessa dai francesi dopo la firma della pace di Nimega tra Francia e Spagna, riconquistata, privata di tutti i privilegi storici e repressa duramente, con misure tali che avviarono alla decadenza la citt\u00e0 che perse il primato economico nell'isola a favore di Palermo.\nDa Carlo II ai Borbone di Spagna.\nSotto il regno di Carlo II, la Sicilia fu sconvolta dal terremoto del Val di Noto del 1693, che rase al suolo decine di citt\u00e0, tra cui Catania, Siracusa e Noto, e d'altro canto, contribu\u00ec alla nascita del barocco siciliano.\nCon la morte di Carlo, nel 1700 Filippo V dei Borbone di Spagna sal\u00ec al trono. Ben presto perdette il regno ad opera degli Asburgo d'Austria nella guerra di successione spagnola, di fatto nel 1707, formalmente nel 1713 con la pace di Utrecht, che assegn\u00f2 la Sicilia a Vittorio Amedeo II di Savoia.\nCultura e arte.\nFino a pochi anni fa la storiografia artistica, e non solo, concordava nel considerare in condizione isolata ed emarginata la cultura siciliana durante la dominazione spagnola, tardando cos\u00ec a studiare l'arte prodotta in Sicilia durante il Rinascimento e oltre. In tale giudizio ha pesato il pensiero ottocentesco risorgimentale, teso a dimostrare l'interruzione dei rapporti tra la cultura italiana e la Sicilia dal periodo del Vespro, fino al XIX secolo. Tale pregiudizio \u00e8 sopravvissuto fino al XX secolo ed ha condizionato la comprensione dei fenomeni artistici. Infatti da tale assunto ne conseguiva il constatare la povert\u00e0 dell'arte siciliana.\nNegli ultimi decenni del secolo XX la constatazione che i fenomeni artistici siciliani erano in gran parte ancora da scoprire e le ricerche storiche relative ai complessi rapporti tra l'isola e tutto il Mediterraneo tra XV e XVIII secolo, hanno portato ad una revisione storiografica profonda, rimasta per\u00f2 a livello specialistico e settoriale.\nI primi studi e le prime rivalutazioni hanno interessato il periodo barocco, ma successivamente gli studi hanno ampliato molto il panorama artistico del periodo rinascimentale, caratterizzato dall'immigrazione in Sicilia di numerosi artisti dalla penisola e dalla formazione di botteghe locali.\nDa rilevare infine come nella sottovalutazione delle espressioni artistiche siciliane del periodo rinascimentale abbia contato la sostanziale distruzione, ad opera dei terremoti, delle testimonianze presenti nella citt\u00e0 di Messina (1908 e 1783) che rappresent\u00f2 la realt\u00e0 territoriale pi\u00f9 aperta alle novit\u00e0, per il ruolo trainante nei commerci e nell'economia, ma anche in altre aree dell'isola come la Val di Noto (1542 e 1693).\nXVI secolo.\nIl panorama culturale d'inizio secolo era dominato dai seguaci di Antonello da Messina, dai Gagini, dai marmorari pi\u00f9 o meno influenzati da Francesco Laurana e in architettura da maestri costruttori ancora legati allo stile gotico catalano. Tali premesse, grazie all'arrivo di numerosi artisti dalla penisola, consentiranno il rinnovamento del linguaggio artistico.\nSi configurano alcuni caratteri permanenti della cultura siciliana del periodo: il ruolo preminente del clero come committenza; la presenza di molti artisti religiosi, spessi formatisi all'interno degli ordini; le differenze artistiche e culturali tra le grandi citt\u00e0 dell'isola (Messina e Palermo, ma anche Catania e Siracusa); l'arrivo da fuori di artisti; i viaggi di formazione degli artisti locali in una circolarit\u00e0 di uomini, opere e conoscenze.\nI protagonisti di questo periodo che vede contemporaneamente affermarsi lentamente la cultura classicista rinascimentale e gi\u00e0 giungere il manierismo furono artisti locali come Antonello Gagini, Girolamo Alibrandi e Rinaldo Bonanno; lombardi come Vincenzo da Pavia Cesare da Sesto e Polidoro da Caravaggio; toscani come Giovanni Angelo Montorsoli, Martino Montanini, Michelangelo Naccherino e Camillo Camilliani, oltre a fiamminghi e spagnoli.\nQuale che sia stata l'adesione della Sicilia alle forme rinascimentali, nei tempi pi\u00f9 o meno in ritardo e nei modi pi\u00f9 o meno condizionati dalle tradizioni preesistenti, nella seconda met\u00e0 del secolo l'isola si trova perfettamente aggiornata al panorama artistico della penisola ed in particolare di Roma, recependone tutta la complessit\u00e0 fatta di tardo manierismo, classicismo, temi della Controriforma e tanto altro.\nIn particolare Andrea Calamech, nel ruolo non solo di scultore, ma anche di architetto introdusse a Messina il classicismo manierista, in opere oggi scomparse come il Palazzo Reale e L'Ospedale Maggiore influenzando architetti locali come Natale Masuccio progettista, tra l'altro, del Monte di Piet\u00e0 di Messina e Jacopo Del Duca allievo di Michelangelo."}
{"id": "624747", "revid": "1745361", "url": "https://it.wikipedia.org/wiki?curid=624747", "title": "Passo di Lavaz\u00e8", "text": "Il passo di Lavaz\u00e8 (\"Lavaz\u00e8-Joch\" in tedesco) \u00e8 un valico alpino a 1.808\u00a0m s.l.m., nel territorio del comune di Varena in provincia di Trento.\nAttraverso la strada provinciale numero 620 mette in comunicazione la Valle di Fiemme, precisamente Cavalese, con la Val d'Ega in provincia di Bolzano, anche se il confine non passa sullo spartiacque, ma pi\u00f9 a valle di esso, cosicch\u00e9 il valico rimane tutto sotto la provincia di Trento. Dai pressi del passo parte la strada per il passo d'Oclini, quest'ultimo situato in provincia di Bolzano.\nIl passo di Lavaz\u00e9 non \u00e8 solo una via di comunicazione: con i suoi 80\u00a0km di piste, in inverno si trasforma in uno dei centri sportivi pi\u00f9 rinomati per lo sci di fondo.\nL'estate offre diverse possibilit\u00e0 a livello turistico, dal trekking allo skiroll e alle passeggiate in mountain bike."}
{"id": "624748", "revid": "1543377", "url": "https://it.wikipedia.org/wiki?curid=624748", "title": "AnsaldoBreda Sirio", "text": "Il Sirio \u00e8 un modello di tram snodato prodotto da Hitachi Rail Italy in Italia a partire dal 2002.\nCaratteristiche.\nIl Sirio dell'Ansaldobreda, disegnato da Pininfarina, ha il pianale totalmente ribassato, pantografo ad angolo posizionato sulla carrozza centrale, forme aerodinamiche con frontale ovoidale in cui sono inseriti il display indicatore della linea e del percorso, il parabrezza ed i fanali. Pu\u00f2 raggiungere la velocit\u00e0 di 70\u00a0km/h.\nAltre caratteristiche migliorano il comfort per il passeggero: aria condizionata, ampie porte, assenza di scalini all'interno della vettura, pedane per disabili.\n\u00c8 un tram snodato.\nVersioni.\nQuesto tram pu\u00f2 essere monodirezionale o bidirezionale e differenziarsi anche per la lunghezza ed il numero di elementi raccordati (generalmente cinque o sette).\nEsiste anche un tipo modificato, con frontale squadrato, richiesto dalla citt\u00e0 di G\u00f6teborg in Svezia e dalla citt\u00e0 di Bergamo in Italia.\nIl sistema di informazione passeggeri (cartelli a messaggio variabile interni/esterni) ed il sistema di entertainment sono stati sviluppati da Tattile srl.\nNel 2010 \u00e8 stato ordinato un tram-treno basato sulla piattaforma del tram Sirio per la ferrovia Genova-Casella."}
{"id": "624749", "revid": "289247", "url": "https://it.wikipedia.org/wiki?curid=624749", "title": "Cuvasia", "text": ""}
{"id": "624753", "revid": "339392", "url": "https://it.wikipedia.org/wiki?curid=624753", "title": "Partido Socialista Brasileiro", "text": ""}
{"id": "624755", "revid": "17351", "url": "https://it.wikipedia.org/wiki?curid=624755", "title": "IA-63 Pampa", "text": ""}
{"id": "624757", "revid": "17351", "url": "https://it.wikipedia.org/wiki?curid=624757", "title": "IA.63 Pampa", "text": ""}
{"id": "624758", "revid": "17351", "url": "https://it.wikipedia.org/wiki?curid=624758", "title": "IA 63 Pampa", "text": ""}
{"id": "624759", "revid": "17351", "url": "https://it.wikipedia.org/wiki?curid=624759", "title": "FMA IA.63 Pampa", "text": ""}
{"id": "624760", "revid": "17351", "url": "https://it.wikipedia.org/wiki?curid=624760", "title": "FMA IA 63 Pampa", "text": ""}
{"id": "624762", "revid": "17351", "url": "https://it.wikipedia.org/wiki?curid=624762", "title": "FMA IA.58 Pucar\u00e1", "text": ""}
{"id": "624775", "revid": "712828", "url": "https://it.wikipedia.org/wiki?curid=624775", "title": "Son Gohan (nonno di Son Goku)", "text": ""}
{"id": "624777", "revid": "983767", "url": "https://it.wikipedia.org/wiki?curid=624777", "title": "Cinira e Mirra", "text": "Cinira o Teia (\u0398\u03b5\u03af\u03b1\u03c2 in greco antico) e sua figlia Mirra o Smyrna (\u03a3\u03bc\u03cd\u03c1\u03bd\u03b1 in greco antico che significa \"mirra\") sono due personaggi della mitologia greca. La loro unione incestuosa avrebbe generato Adone.\nIl mito di Cinira e Mirra \u00e8 descritto in alcune fonti classiche greco-latine e, pur contemplando degli arricchimenti e delle varianti anche significative, segue sostanzialmente lo schema narrativo descritto nell'opera in lingua greca chiamata \"Biblioteca\", un vasto compendio di mitologia greca attribuito allo Pseudo-Apollodoro scritto probabilmente tra il I secolo e il II secolo d.C. che ha influenzato tutti i mitografi successivi fino all'epoca moderna.\nLe versioni di Apollodoro e Igino.\nTeia era un re assiro la cui unica figlia, Mirra, viene punita da Afrodite, adirata per la sua scarsa devozione, facendola innamorare del padre. La giovane donna, per merito della compiacente nutrice, riesce a giacere dodici notti di seguito con un Teia inconsapevole della sua vera identit\u00e0. Tuttavia il re, desideroso di vederla in volto, alla luce di un lume la riconosce, scopre cos\u00ec l'inganno e, adirato, la insegue per ucciderla. Mirra fugge pregando gli dei di renderla invisibile e costoro, impietositi, la trasformano in un albero dalla resina profumata: la mirra. Dopo nove mesi l'albero si apre e dal suo fusto viene alla luce il bellissimo Adone.\nLa versione di Igino ha due varianti: la prima \u00e8 che la causa che scatena l'ira di Afrodite \u00e8 ora l\"ubris (\u1f55\u03b2\u03c1\u03b9\u03c2)\" della madre Cencreide che afferma che sua figlia Mirra \u00e8 pi\u00f9 bella della dea dell'amore. La fanciulla, scossa da questo \"\u00abamore mostruoso\u00bb\", tenta il suicidio, ma senza successo venendo salvata dalla nutrice.\nLa seconda variante concerne il significato che assume la nascita di Adone. Grazie alla nutrice, Mirra riesce a giacere con il padre per poi scappare nei boschi, \"\u00abspinta dal pudore\u00bb\", una volta accortasi di essere incinta. Afrodite ne ha piet\u00e0 e la trasforma nell'albero della mirra da cui, nove mesi dopo, nasce Adone di cui viene detto \"\u00abche fece scontare [ad Afrodite] le sofferenze della madre\u00bb\". Il finale della fiaba di Igino \u00e8 un riferimento al dolore che sconvolger\u00e0 anni dopo una innamorata Afrodite per la morte del giovane e bello Adone chiudendo idealmente, in questo modo, il ciclo della colpa all'origine della vicenda.\nLe \"Metamorfosi\" di Ovidio.\nIl poeta latino Ovidio dedica al mito una sezione del decimo libro delle \"Metamorfosi\", con una narrazione pi\u00f9 particolareggiata rispetto agli scarni resoconti precedenti. Il racconto segue lo schema dello Pseudo-Apollodoro, con le varianti di Igino (significative anche perch\u00e9 riprese attraverso il testo di Ovidio da molti autori successivi).\nCinira (\"Cinyra\") \u00e8 un cipriota nativo di Pafo e \"\u00abse fosse rimasto senza prole, si sarebbe potuto annoverare fra le persone felici\u00bb\". Il luogo dove si svolgono le vicende \u00e8 la Pancaia (\"Panchaea\"), un'isola favolosa sulla costa dell'Arabia. Ovidio avverte il lettore dell'empiet\u00e0 di cui sta per narrare che, per fortuna, riguarda una terra lontana. Viene dunque descritto il tormento crescente di Mirra per un amore tanto intenso quanto impuro. Il voler mettere fine a questa angoscia conduce Mirra a tentare il suicidio impiccandosi, ma la fanciulla viene salvata in tempo dalla anziana nutrice. A seguito delle insistenze e delle preghiere della balia, Mirra rivela il suo amore straziante per il padre. La nutrice, dopo aver giurato di aiutarla, propone a Mirra di sostituirsi nel letto alla madre Cencreide. Questa, infatti, partecipando ai misteri in onore della dea Cerere (festeggiata in quel periodo dell'anno) faceva voto di astenersi dai rapporti sessuali.\n\u00c8 lo stesso Cinira ad ordinare che Mirra venga condotta nel suo talamo, quando apprende dalla nutrice che una giovane e splendida vergine \u00abdell'et\u00e0 di Mirra\u00bb spasima per lui, non immaginando che si tratti proprio della figlia. Mirra in questo modo, sia pure turbata fra rimorso e desiderio, ma con l'aiuto dell'anziana nutrice, fa l'amore con il padre. I due giacciono assieme per diverse notti fino a che Cinira, desideroso di vedere la sua amante, accende una lampada e si accorge della verit\u00e0. La fanciulla, gravida, abbandona la Pancaia per sfuggire dalle ire del padre che vuole ucciderla. La fuga dura per tutto il periodo della gravidanza fino a che Mirra, gi\u00e0 prossima a partorire, giunge nella lontana terra di Saba. Spossata, la ragazza ammette agli dei la propria colpa e chiede di essere bandita sia dal mondo dei vivi che da quello dei morti. Gli dei ascoltano la sua preghiera e Mirra, piangente, viene trasformata in un albero che stilla gocce di pianto profumato dalla corteccia.\nL'ultimo atto \u00e8 la nascita di Adone, \"\u00abcreatura mal concepita cresciuta sotto il legno\u00bb\" (\"At male conceptus sub robore creverat infans\"), che cerca di uscire dalla prigione arborea in cui si \u00e8 tramutata la madre che non ha voce per chiamare Giunone Lucina. La dea, impietosita, accorre comunque vicino all'albero, impone le sue mani sulla corteccia e pronunciando la formula del parto vi apre un varco. Dall'apertura esce un bellissimo neonato che viene subito preso in cura dalle Naiadi che lo ungono con le lacrime della madre."}
{"id": "624779", "revid": "921573", "url": "https://it.wikipedia.org/wiki?curid=624779", "title": "Katy Louise Saunders", "text": "Biografia.\nNata in Inghilterra da padre britannico e da madre colombiana, a causa del lavoro del padre trascorre l'infanzia tra Londra e l'Italia, frequentando l'English School di Roma e stabilendosi definitivamente con la famiglia, all'et\u00e0 di quattordici anni, a Milano, dove successivamente si laurea alla facolt\u00e0 di economia aziendale della Bocconi.\nEsordisce nel 2002 con il film \"Un viaggio chiamato amore\" di Michele Placido, in cui interpreta il ruolo di Sibilla Aleramo da bambina, mentre l'anno successivo appare brevemente in \"Lizzie McGuire - Da liceale a popstar\". Nel 2004 diventa popolare grazie alla pellicola di Luca Lucini, \"Tre metri sopra il cielo\", dove interpreta il ruolo di Babi, recitando accanto a Riccardo Scamarcio; nello stesso anno \u00e8 Valentina in \"Che ne sar\u00e0 di noi\" di Giovanni Veronesi. L'anno dopo appare per la prima volta in televisione nella miniserie di Rai 1, \"Il Grande Torino\", diretta da Claudio Bonivento, in cui interpreta il ruolo di Susanna.\nNel 2007 \u00e8 protagonista, insieme a Scamarcio e a Laura Chiatti, di \"Ho voglia di te\", diretto da Luis Prieto, sequel di \"Tre metri sopra il cielo\"; sempre nello stesso anno compare anche nella produzione hollywoodiana \"Decameron Pie\". L'anno seguente appare, insieme a George Clooney, nello spot \"The Capsule\" di Nespresso, diretto da Guy Ritchie e realizzato da McCann Paris. Nel 2011 \u00e8 poi protagonista, con Roberto Farnesi, della serie televisiva \"Non smettere di sognare\", mentre nel 2014 fa parte del cast di \"Sapore di te\"."}
{"id": "624788", "revid": "15756", "url": "https://it.wikipedia.org/wiki?curid=624788", "title": "Movimento Giovani Padani", "text": "Il Movimento dei Giovani Padani \u00e8 stato il movimento politico giovanile della Lega Nord.\nStoria.\nIl Movimento dei Giovani Padani nacque a Milano nel 1991.\nAl 2017, il Movimento Giovani Padani contava circa 3.000 iscritti dai 13 e 30 anni. L'iscrizione al partito di riferimento non era obbligatoria, ma fortemente consigliata. La realt\u00e0 numericamente pi\u00f9 forte era la Lombardia, seguita da Veneto e Piemonte.\nDopo che negli anni della segreteria Salvini si erano formati gruppi giovanili affiliati al MGP nell'Italia centrale e meridionale (in Campania, Abruzzo, Lazio, Molise e Basilicata), nel 2018 il Movimento dei Giovani Padani venne ribattezzato Lega Giovani, per adeguarsi alla nuova prospettiva nazionale del partito.\nStruttura e organizzazione.\nIl Movimento Giovani Padani aveva una propria struttura organizzata su base territoriale e gerarchica, ad ogni modo indipendente da quella del movimento politico principale, la Lega Nord, nonostante ne seguisse a grandi linee lo schema. Le figure di riferimento prendevano il nome di coordinatori, ai vari livelli (federale, nazionale, provinciale e cittadino). Lo schema seguito era formato da 3 macro aree: I Gruppi cittadini - la macro area pi\u00f9 sviluppata del Movimento dei Giovani Padani - Il coordinamento provinciale - uno per ogni provincia, che si occupava di gestire e coordinare tutti i gruppi cittadini del determinato territorio - e il Coordinamento nazionale che controllava tutti i coordinamenti provinciali ed era a stretto contatto con il coordinamento della Lega Nord.\nMovimenti ed entit\u00e0 giovanili collaterali.\nAl Movimento dei Giovani Padani facevano capo le seguenti entit\u00e0 collegate: Movimento Studentesco Padano, Movimento Universitario Padano e Giovani Amministratori Padani: \nIl Movimento Studentesco Padano (M.S.P.) era un movimento studentesco che si rivolgeva ai ragazzi delle scuole superiori. La sua organizzazione riprendeva quella del movimento principale (coordinamenti provinciali, nazionali, federali). Il Movimento Universitario Padano (M.U.P.) era invece formato dai membri appartenenti al M.G.P. iscritti e frequentanti facolt\u00e0 accademiche. Infine i Giovani Amministratori Padani (G.A.P.) \nIl simbolo.\nSimbolo del Movimento Giovani Padani era un soldato medievale in piedi su un muretto dietro al quale si possono notare le spade sguainate e i vessilli di un esercito pronto a combattere. Il soldato impugna anch'egli la spada sguainata nella mano destra, mentre con la sinistra regge uno scudo gi\u00e0 provato dalla battaglia; il suo abbigliamento \u00e8 quello comune in molte rappresentazioni del guerriero medievale: di rilievo la croce che porta dipinta sul pettorale. Il soldato \u00e8 ricorrente nella simbologia della Lega Nord e ricorda l'emblematica figura di Alberto da Giussano, il condottiero che si narra abbia guidato vittoriosamente le truppe della Lega Lombarda nella Battaglia di Legnano del 1176.\nQuesta simbologia marziale, secondo le intenzioni del Movimento, non vuole inneggiare alla guerra, bens\u00ec dovrebbe rappresentare l'immagine della vittoria dei popoli oppressi contro chi detiene il potere. Completa il simbolo del movimento il Sole delle Alpi di colore verde, vessillo della Padania.\nQuesto simbolo ha iniziato ad essere meno utilizzato dopo il revisionismo interno ideologico della Lega, con il passaggio dal settentrionalismo al nazionalismo, per poi andare definitivamente in disuso dopo la trasformazione del MGP in Lega Giovani."}
{"id": "624790", "revid": "599013", "url": "https://it.wikipedia.org/wiki?curid=624790", "title": "Rto", "text": ""}
{"id": "624806", "revid": "1347902", "url": "https://it.wikipedia.org/wiki?curid=624806", "title": "Bandiera della Repubblica Socialista Sovietica Moldava", "text": "La bandiera della Repubblica Socialista Sovietica Moldava fu adottata il 31 gennaio 1952.\nIn precedenza, la bandiera era rossa con il simbolo dorato della falce e martello nell'angolo in alto a sinistra con sopra i caratteri in alfabeto cirillico \"PCCM\" (\"RSSM\" in alfabeto latino) in dorato.\nTra il 1924 e l'adozione di tale bandiera negli anni quaranta, parte della Moldavia era organizzata come RSSA Moldava insieme alla RSS Ucraina, e utilizzava una bandiera rossa con la falce e martello d'oro nell'angolo in alto a sinistra, sopra i caratteri cirillici \"\u0423\u0420\u0421\u0420\" (\"URSR\", iniziali di RSS Ucraina) e i caratteri latini \"RSSU\".\nTra il 1929 e il 1937 la falce e il martello furono rimossi e dal 1935 anche i caratteri latini. Dal 1991 una sua versione \u00e8 utilizzata come bandiera della Transnistria."}
{"id": "624807", "revid": "834", "url": "https://it.wikipedia.org/wiki?curid=624807", "title": "Kennett (Missouri)", "text": ""}
{"id": "624811", "revid": "767487", "url": "https://it.wikipedia.org/wiki?curid=624811", "title": "L'altra sporca ultima meta", "text": "L'altra sporca ultima meta (\"The Longest Yard\") \u00e8 un film del 2005 diretto da Peter Segal.\nSi tratta del remake del film del 1974 diretto da Robert Aldrich e distribuito in Italia come \"Quella sporca ultima meta\". Nella versione originale in lingua inglese, i due film hanno lo stesso titolo, \"The Longest Yard\". Nel cast del primo film Burt Reynolds vestiva i panni di Paul Crewe e Ed Lauter era il capitano Knauer; nel remake invece i due interpretano rispettivamente l'allenatore Nate Scarborough e un compagno di partite di golf del direttore Hazen.\nIl cast include James Cromwell, Nelly, William Fichtner, Terry Crews e giocatori di football americano come Michael Irvin, Bill Romanowski e Brian Bosworth. Nella pellicola compaiono anche diversi lottatori di wrestling, tra i quali Stone Cold Steve Austin, Bill Goldberg, Kevin Nash, The Great Khali e il kick boxer e lottatore di MMA Bob Sapp. Il film \u00e8 stato inizialmente distribuito dalla Paramount Pictures e poi dalla Columbia Pictures a livello internazionale.\nIl team dei detenuti indossa maglie ispirate al film \"Mean Machine\" del 2001, dove avviene un match analogo ma ambientato nel gioco del calcio.\nTrama.\nL'ex-campione di football americano Paul Crewe, da molti ritenuto colpevole di aver truccato una partita, entra in crisi e dopo un litigio con la fidanzata le ruba l'auto. Finisce per\u00f2 per distruggere il veicolo dopo un inseguimento con la polizia, che infine lo arresta. Crewe viene condannato a tre anni per furto d'auto e guida in stato di ebbrezza e rinchiuso nel penitenziario federale di Allenville, in Texas. Il direttore del carcere, Warden Hazen, gli chiede di formare e guidare in campo una squadra di detenuti per un incontro di football americano con la squadra semiprofessionistica formata dalle guardie della prigione, il cui leader \u00e8 Knauer, il capitano degli agenti penitenziari.\nNonostante l'iniziale rifiuto, le minacce di Hazen convincono Crewe ad accettare; formare un team selezionando i giocatori in un ambiente diversificato come una prigione federale risulta per\u00f2 difficile. Con l'aiuto di altri due detenuti, \"Che-Ti-Serve\" e l'ormai anziano ex giocatore di football Nate Scarborough, Crewe riesce a formare un gruppo multietnico di giocatori, sfruttando il desiderio di rivalsa dei prigionieri nei confronti dei loro carcerieri, che non perdono occasione per infierire su di loro abusando della loro posizione. Hazen e Knauer riescono a tenersi informati sulle vicende \"sportive\" dei detenuti grazie ad una spia, il detenuto Unger. Le guardie spingono Unger ad abbattere il morale dei detenuti per timore di essere battuti sul campo e cos\u00ec Unger mette una bomba artigianale nella cella di Crew, la quale per\u00f2 esplodendo uccide per errore \"Che-Ti-Serve\".\nL'evento sportivo si tiene nel campo da football di un liceo nei pressi della prigione, con tanto di pubblico a riempire gli spalti. Il match inizia con i detenuti che, indifferenti all'andamento della partita, sfogano la propria rabbia contro le guardie, per i numerosi soprusi subiti, con placcaggi, anche irregolari, permettendo per\u00f2 a queste ultime di andare in vantaggio di due mete. Crewe riesce a convincere i suoi compagni che una vittoria sul campo avrebbe avuto un significato ben maggiore della vendetta fisica; in questo modo, dopo aver convinto l'arbitro a dirigere il match in modo imparziale, con due pallonate all'inguine, i detenuti riescono a pareggiare al termine della prima met\u00e0 di gara.\nDurante l'intervallo Hazen minaccia di incastrare Crew per l'omicidio di \"Che-Ti-Serve\" se i detenuti non avessero perso il match. Impaurito dalla prospettiva di altri venticinque anni di prigione, Crewe acconsente a far perdere i suoi e quando rientra in campo gioca male di proposito, permettendo ai secondini di andare in vantaggio di due touchdown, fingendo poi un infortunio per uscire dal campo. Quando i suoi compagni subiscono il terzo touchdown, Crewe capisce che non meritano tutto ci\u00f2 e decide di rientrare. Tuttavia, capendo che si era accordato con Hazen, la squadra lo lascia da solo a subire i placcaggi avversari. Per riottenere la loro fiducia Crewe \u00e8 costretto a segnare una meta da solo e, durante la pausa, ad ammettere tutto di fronte ai suoi compagni, ammettendo anche di aver truccato la partita quando giocava da professionista sotto minaccia di alcuni strozzini con cui si era indebitato. Crewe afferma di non voler commettere lo stesso errore e di essere pronto a vincere anche a costo di passare trent'anni in prigione pur di non tradire i suoi nuovi compagni, i quali lo perdonano.Tornati a giocare come una squadra, i detenuti accorciano le distanze ad una meta sola e il pareggio lo firma Scarborough, che nonostante l'et\u00e0 entra per sostituire l'infortunato Megget. Nell'ultima azione della partita, i detenuti vanno in vantaggio grazie ad uno schema che coglie completamente di sorpresa gli agenti penitenziari che alla fine perdono il match.\nKnauer, che aveva disapprovato la tentata corruzione da parte del direttore, stringe rispettosamente la mano a Crewe e gli assicura che lo difender\u00e0 se il direttore lo accuser\u00e0 della morte di \"Che-Ti-Serve\". Quando Hazen, vedendo Crewe avvicinarsi all'uscita, pensa che stia cercando di scappare consegna a Knauer un fucile ordinandogli di sparare al detenuto. Knauer esita e cerca di avvertire il rivale, per poi fermarsi quando si rende conto che stava solo andando a raccogliere la palla della vittoria, riconsegnando il fucile al direttore con disgusto. Mentre Deacon e Battle rovesciano il contenitore del Gatorade in testa ad Hazen, Crewe e Scarborough pregustano la vendetta dei detenuti su Unger.\nProduzione.\nLe riprese del film furono girate in un vero penitenziario, quello dello stato del Nuovo Messico, a Santa Fe, mentre il match venne invece ripreso al Murdock Stadium del College di El Camino a Torrance, in California. L'inseguimento in auto venne girato a Long Beach, sempre in California; altre riprese furono fatte a Los Angeles e nel Nuovo Messico, mentre la partita di golf venne girata a Simi Valley.\nColonna sonora.\nAlcuni brani della colonna sonora sono stati composti dal produttore esecutivo Nelly, che nel film interpreta Megget, protagonista della squadra dei detenuti.\nDistribuzione.\nLa pellicola \u00e8 stata distribuita nelle sale cinematografiche statunitensi il 27 maggio 2005, mentre in Italia il 29 luglio dello stesso anno.\nAccoglienza.\nIncassi.\nIl film ha incassato 158 100 000 $ negli Stati Uniti e in Canada. In Italia nelle prime sette settimane di programmazione 349.000 euro, per un guadagno mondiale di 190 milioni di dollari.\nCritica.\nIl film ha ricevuto, durante l'edizione dei Razzie Awards 2005, una nomination per il Peggior attore non protagonista per Burt Reynolds."}
{"id": "624812", "revid": "599013", "url": "https://it.wikipedia.org/wiki?curid=624812", "title": "Voga veneta", "text": "La voga veneta \u00e8 una tecnica particolare di voga sviluppatasi nell'area della laguna di Venezia e in zone limitrofe, nella quale un solo rematore munito di uno o due remi pu\u00f2 essere sufficiente per far avanzare l'imbarcazione.\nGli elementi che la caratterizzano sono vogata in piedi verso la prua, l'utilizzo di uno o due remi maneggiati dallo stesso conduttore, l'esigenza di muovere con libert\u00e0 un remo perfettamente liscio, senza manicotti di fissaggio, su uno scalmo aperto (forcola) per facilitare le manovre e la conduzione data l'assenza di timone.\nOgni imbarcazione tradizionale ha un determinato numero di posti voga e quindi di alloggiamenti per le forcole (\"nogari o v\u00f2gari\"). I posti chiave sono il \"pope\" e il \"provier\". Il primo voga a poppa con forcola sulla dritta, determina la rotta dell'imbarcazione e comanda l'equipaggio. Il secondo sta a prua, con la forcola sulla sinistra, imprime forza e determina la cadenza alla vogata che tutti i vogatori devono rispettare. \nFra pope e provier, con funzione di spinta vanno identificate la posizione di \"lai\", con la forcola a dritta dietro al provier, e di \"sentina\" con forcola a sinistra davanti al pope.\nStoria.\nLa voga veneta \u00e8 indissolubilmente legata alla storia veneta.\nLa tradizione fa risalire al V secolo i primi insediamenti urbani in laguna, a seguito delle invasioni degli Unni e la successiva distruzione dei centri romani di Altino, Aquileia e Padova.\nLa migrazione probabilmente avvenne durante il secolo successivo con la discesa dei Longobardi che a differenza degli Unni contribuirono profondamente al mutamento di situazioni politiche e sociali attuate con un controllo territoriale e via via con una vera organizzazione statale.\nUna nota lettera di Cassiodoro ai tribuni marittimi della Venezia, scritta nel 537-538 ed un passo della compilazione del 940-950 \"Administrando Imperio\" di Costantino VII Porfirogenito, sostengono come in epoche precedenti le isole lagunari fossero praticamente disabitate, ma comunque frequentate da pescatori stanziali e mercanti di sale. Ed un passo di Gaio Sollio Sidonio Apollinare mostra come gi\u00e0 dal V secolo si svolgesse un attivissimo commercio nelle lagune e nei fiumi limitrofi probabilmente risaliti con battelli di medie dimensioni chiamati cursoie.\nLa vecchia circoscrizione augustea nota come \"Venetia et Histria\" dipendente dall'Esarcato di Ravenna a poco a poco si riduce ai confini lagunari provocando di volta in volta nuove migrazioni verso le lagune: nel 568-569 furono invase dai Longobardi il Friuli, Treviso, Vicenza e Verona; nel 601 Padova, nel 639 Altino e Oderzo. \nNel 670 il duca friulano Lupo interrompe il collegamento con l'Istria (ancora bizantina) impadronendosi del passaggio fra Grado e terraferma. \nLiutprando estende il dominio Longobardo fino a Comacchio, separando a sud la provincia dalle terre dell'esarcato di Ravenna.\nL'isolamento delle lagune costringeva gli abitanti all'alternativa dello spostamento verso il mare, unica via aperta. I terreni ricchi di salso e inadatti alla coltivazione ed una pesca di sussistenza dovettero spingere gli abitanti a scegliere il commercio.\nL'architettura navale dovette in un primo tempo essere importata direttamente dalle province romane, anche se ben presto il particolare ambiente dovette imporre quelle forme e quelle tecniche di voga sopravvissute fino ad oggi.\nL'assenza allora di un accentuato moto ondoso, i ridotti fondali, velme, barene, ecc. imposero il fondo piatto, senza chiglia, di facile manutenzione che in caso di emergenza permette di mettere agevolmente in secco la barca sui litorali sabbiosi.\nLa necessit\u00e0 di poter vedere bene dove ci fosse fondale sufficiente a navigare, costrinse a vogare in piedi in avanti.\nDa questi primi moduli costruttivi e dal probabile incontro con le tecniche abruzzesi e dalmate dovette prendere invece forma la marineria veneziana maggiore.\nTecniche.\nLe forme e gli elementi principali delle imbarcazioni veneziane sono determinate dalla particolare conformazione dell'ambiente e dalle esigenze di voga.\nVediamo quali sono e come si attuano queste tecniche.\n\"Alla valesana\".\nTecnica di voga in piedi in avanti con due remi incrociati. Utilizzata negli ampi spazi lagunari per coprire pi\u00f9 velocemente lunghe distanze. \nSi tratta della tecnica pi\u00f9 antica ma anche piuttosto impegnativa. Generalmente \u00e8 utilizzata da un solo vogatore per condurre l'imbarcazione, anche se \u00e8 comunque possibile utilizzare questa tecnica con pi\u00f9 vogatori.\nIl rematore, in posizione di pope sistemer\u00e0 due forcole: una \"forcola da pope\" nel consueto \"nogaro da pope\" a dritta, l'altra \"forcola da prova\" nel nogaro di sinistra, leggermente pi\u00f9 a proravia rispetto a quello di dritta.\n\"L'impugnatura dei remi\" avviene in prossimit\u00e0 dell'ultimo terzo dell'impugnatura.\nIl vogatore remer\u00e0 spingendo contemporaneamente sui due remi tenuti incrociati e mai a contatto fra loro.\nCon un remo.\nAlla nascita di questa vogata ha contribuito notevolmente l'urbanizzazione della laguna stessa, nei ristretti canali cittadini risulta spesso difficile vogare \"alla valesana\", e per facilitare questa vogata si rese necessario il fianco dell'imbarcazione asimmetrico che con l'evoluzione nei secoli port\u00f2 a caratterizzare la gondola e altre imbarcazioni veneziane e l'utilizzo di uno scalmo aperto, da cui deriva l'odierna forcola, che potesse permettere di muovere con libert\u00e0 il remo affinch\u00e9 non si impigliasse nei fondali o sui bordi dei canali, frenando la navigazione, o per poterlo sfilare all'incrocio con altri natanti. \nIn posizione di pope, il rematore alterna una remata di spinta (\"pr\u00e8mer\") - ossia spingere con forza il remo e direzionare la prua verso sinistra - con il ritorno del remo con la pala immersa e adeguatamente inclinata in avanti direzionando la prua verso dritta (\"stal\u00ecr\" o \"stag\u00e0r\").\nRegate.\nDa quando le imbarcazioni tradizionali sono state soppiantate dall'avvento dei motori (anni '50 -'60), la voga alla veneta si presenta principalmente nelle sue regate tradizionali, composte da 9 barche colorate e numerate in modo fisso: bianco, canarin (giallo), celeste, verde, rosso, arancione, marrone, rosa, viola, pi\u00f9 la riserva che \u00e8 di colore rosso-verde. Si alternano regate sociali e comunali, alle quali partecipano regatanti di tutte le et\u00e0 in pi\u00f9 di 100 regate l'anno, in diverse imbarcazioni quali : s\u00e0ndoli, pupparini, mascar\u00e9te, caorline, gondole, gondolini. Esistono le categorie uomini (20+), donne, giovanissimi (maschi 13-19) e quelle dei cadetti (sch\u00ece, maciar\u00e8le). Generalmente le regate sono composte da 9 barche e le prime 4 vengono premiate rispettivamente con: 1\u00b0 bandiera rossa, 2\u00b0 bianca, 3\u00b0 verde, 4\u00b0 blu; se la regata coinvolge molte barche, all'ultimo viene consegnata l'infausta bandiera nera. La regata principale \u00e8 la Regata Storica di Venezia, che si tiene la prima domenica di settembre e nella quale si battono i campioni di questa disciplina, nel tragitto nel Canal Grande."}
{"id": "624813", "revid": "1345938", "url": "https://it.wikipedia.org/wiki?curid=624813", "title": "Proletari di tutti i paesi, unitevi!", "text": "Il motto politico \"Proletari di tutti i Paesi, unitevi!\" (; ) \u00e8 uno dei pi\u00f9 famosi del periodo socialista. Esso proviene dal \"Manifesto del Partito Comunista\" di Karl Marx e Friedrich Engels, testo scritto nel 1848, di cui costituisce la celebre frase conclusiva. L'essenza dello slogan \u00e8 che i membri della classe operaia di tutto il mondo dovrebbero combattere il capitalismo per vincere la lotta di classe.\nPanoramica.\nCinque anni prima di apparire nel \"Manifesto del Partito Comunista\", lo slogan comparve nel \"The Workers' Union\" della scrittrice francese Flora Tristan del 1843.\nUna traduzione inglese della frase \u00e8 anche scolpita sulla pietra tombale di Marx a Londra (), nonch\u00e9, in russo, sul monumento allo stesso filosofo posto a Mosca, in Piazza Teatralnaya. Tra le altre traduzioni del motto vi \u00e8 anche \"Uomini lavoratori\" o \"Lavoratori di tutti i Paesi, unitevi!\". Frequente \u00e8 anche una traduzione meno letterale (come quella, diffusa in Italia, di Togliatti) in cui \"di tutti i Paesi\" \u00e8 sostituito da \"di tutto il mondo\".\nQuesta frase fu adottata come motto dell'Unione Sovietica (), a rappresentare l'internazionalismo proletario verso il quale era orientata l'URSS, e riportata sull'emblema di Stato, trascritta in tutte le lingue delle repubbliche dell'Unione Sovietica, menzionate nell'ordine inverso di quello esplicitato nella Costituzione sovietica. Fu inoltre inserita negli stemmi delle repubbliche socialiste sovietiche sia nella lingua nazionale sia in lingua russa e negli stemmi delle Repubbliche autonome dell'Unione Sovietica, sia nella lingua della repubblica sia in quella della repubblica a cui la nazione apparteneva. Questo motto venne inoltre utilizzato dal 1919 sulle banconote della Repubblica Socialista Federativa Sovietica Russa, tradotto in tedesco, francese, giapponese, inglese e arabo.\nIl motto, simbolo del concetto filosofico d'internazionalismo proletario, \u00e8 tuttora utilizzato da numerosi gruppi socialisti e comunisti. Esso venne utilizzato anche come motto della Repubblica Democratica Tedesca."}
{"id": "624816", "revid": "78273", "url": "https://it.wikipedia.org/wiki?curid=624816", "title": "Proletari di tutto il mondo, unitevi!", "text": ""}
{"id": "624819", "revid": "16066", "url": "https://it.wikipedia.org/wiki?curid=624819", "title": "Codice di Hamming", "text": "Nelle telecomunicazioni il codice di Hamming \u00e8 un codice correttore\nlineare che prende il nome dal suo inventore Richard Hamming. Il codice di Hamming pu\u00f2 rilevare e correggere gli errori di un singolo bit. In altre parole, la distanza di Hamming tra le code-word trasmesse e ricevute deve essere zero o uno per una comunicazione affidabile. In alternativa, il codice pu\u00f2 rivelare (ma non correggere) errori doppi.\nIl codice di Hamming fa parte dei codici lineari, ed i suoi parametri sono formula_1, dove \"q\" \u00e8 la grandezza dell'alfabeto utilizzato (ad esempio 2 se \u00e8 binario) e \"m\" \u00e8 il numero di bit usati.\nIl codice di parit\u00e0 consente la rilevazione dell'errore ma non la sua correzione. Aumentando la ridondanza nel messaggio (aggiunta di bit per la rivelazione e la correzione degli errori) \u00e8 possibile conoscere anche la posizione del bit errato e quindi correggerlo. Il codice di Hamming fornisce questa possibilit\u00e0.\nSe un codice contiene \"N\" informazioni distinte, la rappresentazione in forma binaria di ciascuna di esse avviene utilizzando una parola di \"n\" bit in modo che si verifichi: formula_2.\nSe, formula_3, un errore in uno o pi\u00f9 bit porta ad una configurazione binaria diversa che corrisponde, per\u00f2, sempre ad un dato appartenente allo stesso codice: in pratica non si riesce a comprendere se vi \u00e8 stato un errore o meno.\nAd esempio, supponiamo di voler codificare le cifre decimali da 0 a 9 utilizzando 5 bit. Con 5 bit sono possibili formula_4 configurazioni differenti di cui solo 10 saranno utilizzate. Se vi \u00e8 un errore il dato potrebbe assumere una delle altre 22 configurazioni e sar\u00e0, quindi, possibile rivelare un errore. Si noti che per la codifica delle 10 cifre decimali sarebbero necessari solo 4 bit. Il quinto bit \u00e8 ridondante. Resta da definire la modalit\u00e0 di codifica. Un buon criterio \u00e8 quello che associa ad ogni cifra decimale una configurazione binaria in cui sono presenti sempre due 1 e tre 0 (o viceversa) come nella seguente tabella.\nSi noti che se si verifica un errore il numero di 1 presenti nel codice si altera. Anche questo tipo di codifica individua la presenza ma non la posizione dell'errore.\nMetodo di costruzione del codice.\nLegenda:\nRilevazione e correzione dell'errore.\nUna volta codificato il messaggio secondo Hamming, questi arriva al ricevitore il quale lo controlla prima di utilizzarlo dato che a causa dei rumori di segnale il messaggio pu\u00f2 subire delle modifiche.\nSupposto che al ricevitore arrivi un messaggio errato si procede seguendo la regola prima descritta, cio\u00e8 facendo il bit di parit\u00e0 dei bit legati fra loro dallo stesso K.\n\"Esempio:\"\nMessaggio corretto:\nMessaggio Originale: 10\nSi ottiene cos\u00ec il messaggio codificato: 11100\n\"Ricevitore\"\nMessaggio ricevuto (errato): 11000\nOttenuti i valori dei K, si esegue l'operazione logica XOR fra i K corrispondenti del messaggio del ricevitore e quelli della sorgente. Si otterr\u00e0 cos\u00ec una sequenza verticale di numeri binari.\n\"Esempio:\"\nK1 (1) XOR K1r (0)= 1\nK2 (1) XOR K2r (0)= 1\nK3 (0) XOR K3r (0)= 0\nI risultati ottenuti vengono poi letti dal basso verso l'alto ottenendo la posizione in binario del bit errato (nel nostro caso otteniamo 011 (3dec))"}
{"id": "624822", "revid": "339392", "url": "https://it.wikipedia.org/wiki?curid=624822", "title": "Courtney Cox", "text": ""}
{"id": "624823", "revid": "767487", "url": "https://it.wikipedia.org/wiki?curid=624823", "title": "Scott Phillips (musicista)", "text": "Biografia.\nScott Phillips ha iniziato a suonare la batteria fin dalla pi\u00f9 giovane et\u00e0 e nel 1995 ha deciso di prendere parte al progetto della band Creed che lo ha portato, grazie a pluripremiati album, al successo. Scioltasi la band si \u00e8 unito con i suoi ex compagni Brian Marshall e Mark Tremonti e con Myles Kennedy negli Alter Bridge nel 2004. Infine i Creed si sono riuniti nel 2009, e Scott \u00e8 tornato a far parte della band. Nel 2012, periodo di pausa per gli Alter Bridge per tornare con un nuovo album nel 2013, Scott entra a far parte del supergruppo Projected di cui fanno parte Eric Friedman (che ha gi\u00e0 lavorato con Scott come turnista nei Creed) e 2 membri dei Sevendust ovvero John Connolly e Vinnie Hornsby rispettivamente cantante e bassista del supergruppo.\nScott Phillips suona anche il piano e il sassofono.\nEquipaggiamento.\nPhillips utilizza batterie DW DRUMS, piatti Avedis Zildjian Company, bacchette Vic Firth, Gibraltar Hardware e doppio pedale DW 5000.\nVita privata.\nAttualmente Phillips vive in Florida con sua moglie e sua figlia, Cadence."}
{"id": "624826", "revid": "547034", "url": "https://it.wikipedia.org/wiki?curid=624826", "title": "Ospedale San Luigi Gonzaga", "text": "L'Azienda ospedaliera-universitaria San Luigi Gonzaga, anche conosciuta come Ospedale S. Luigi, \u00e8 un ospedale polispecialistico di rilievo nazionale, con struttura a padiglioni, sede di due corsi di laurea, di laboratori di ricerca e del centro regionale antidoping. \u00c8 situata alla periferia nord di Orbassano, in citt\u00e0 metropolitana di Torino, ma nella sua storia ha occupato altre sedi.\nStoria.\nL'inizio della storia del San Luigi Gonzaga ha una data precisa: il 26 marzo 1818.\nQuel giorno, alla presenza di Vittorio Emanuele I di Savoia e delle autorit\u00e0 del comune incominciarono i lavori dell'ospedale specializzato nella cura dei malati polmonari, all'epoca, per la maggior parte, affetti da tubercolosi.\nL'esigenza di un ospedale specializzato venne recepita dall'Opera Pia San Luigi Gonzaga.\nLa prima sede.\nL'ospedale sorse nel 1826, in una sede che non era quella attuale. Originariamente, infatti, si trovava a Torino, in zona Valdocco, nell'attuale sede dell'Archivio di Stato.\nIl luogo per la nuova costruzione fu individuato tra via delle Ghiacciaie, via del Deposito, via Santa Chiara e strada Valdocco, rispettivamente le attuali via Giulio, via Piave, via Santa Chiara e corso Valdocco.\nIl progetto venne affidato a Giuseppe Maria Talucchi, esponente del neoclassicismo piemontese, che realizz\u00f2, tra l'altro, la facciata e la rotonda del cortile dell'Accademia Albertina, il completamento del Collegio dei Nobili del Guarini, in un secondo tempo sede dell'Accademia delle scienze, nonch\u00e9 il portale d'ingresso dell'Universit\u00e0 di via Verdi.\nNel 1903 l'ospedale raggiunse la capienza massima di 243 posti letto; tuttavia i progressi continui della scienza nella cura delle malattie polmonari indussero l'amministrazione a non realizzare ulteriori ampliamenti, ma a costruire un nuovo ospedale destinato unicamente alla cura dei malati affetti da tubercolosi.\nLa seconda sede.\nLa prima pietra del nuovo ospedale venne posta nel 1904, mentre il trasferimento da Regione Valdocco al modernissimo sanatorio suburbano di 1.000 posti letti nella zona di corso Orbassano a Torino, attuale sede dello stabilimento Fiat Mirafiori, avviene nel 1909.\nIl nuovo ospedale San Luigi Gonzaga nacque cos\u00ec in localit\u00e0 Tre Tetti, un agglomerato di tre casette a un piano che interrompeva il deserto stradone che portava a Orbassano.\nLa sede attuale e gli ultimi 40 anni.\nNel 1970, infine, l'ospedale San Luigi Gonzaga venne nuovamente trasferito, andando a occupare l'attuale sede. L'originaria valenza di sanatorio si evince, infatti, dalla struttura a padiglioni, con ampi terrazzi soleggiati e lunghi corridoi di collegamento, oltre che dal vastissimo parco che circonda l'ospedale.\nAll'inizio degli anni '90, l'insediamento dell'Universit\u00e0 degli Studi di Torino, attraverso l'acquisizione di alte professionalit\u00e0, ha prodotto un significativo ampliamento delle competenze e delle specialit\u00e0 dando un forte impulso alla vita dell'ospedale. Di conseguenza, da prettamente pneumologico, il San Luigi si \u00e8 trasformato in un moderno complesso polispecialistico.\nNegli anni successivi, l'istituzione del II corso di laurea in medicina e chirurgia, del corso di laurea in infermieristica e di alcune scuole di specializzazione post-laurea hanno ulteriormente ampliato la collaborazione tra universit\u00e0 e ospedale consentendo di raggiungere elevati livelli di sviluppo attraverso l'integrazione tra ricerca scientifica, assistenza e formazione professionale, caratterizzando l'ospedale, nel frattempo divenuto \"azienda sanitaria ospedaliera\" a rilevanza nazionale, quale vero e proprio \"ospedale di insegnamento\".\nL'iniziale vocazione al trattamento delle patologie polmonari \u00e8 stata, nel corso degli anni, oggetto di profonde trasformazioni evolutive che hanno condotto il San Luigi a un presente e un futuro fortemente caratterizzati da un'offerta di interventi sanitari polispecialistici ad alto contenuto qualitativo.\nSi evidenzia, sempre all'interno della struttura ospedaliera, la realizzazione del centro regionale antidoping intitolato ad Alessandro Bertinaria, gi\u00e0 destinato a rispondere alle esigenze legate ai Giochi olimpici invernali Torino 2006 e a rappresentare un centro di eccellenza e formazione nel campo della lotta all'uso delle sostanze dopanti.\n \u00e8 in via di realizzazione il centro di ricerca di neuroscienze della Fondazione Cavalieri Ottolenghi.\nNel gennaio del 2018 \u00e8 stato inaugurato il nuovo Pronto Soccorso. Nel marzo del 2018 \u00e8 stata inaugurata la Palazzina dei servizi, con il nuovo Laboratorio Analisi e la nuova Farmacia Ospedaliera.\nStruttura.\nL'ospedale ha una struttura composta da tre padiglioni, ciascuno di quattro piani, collegati da lunghi corridoi. Un quarto padiglione \u00e8 invece destinato ai servizi. \u00c8 questa una conformazione permessa dal territorio in cui l'ospedale \u00e8 situato, una zona quasi priva di altre costruzioni nonch\u00e9 distante un chilometro circa dal pi\u00f9 vicino centro urbano. L'ospedale ha infatti una notevole estensione orizzontale e la distanza tra le due estremit\u00e0 \u00e8 di circa cinquecento metri.\nOltre ai padiglioni citati, ve n'\u00e8 uno dedicato agli ambulatori e ancora un padiglione per il pronto soccorso, il palazzo del centro antidoping, una palazzina di tre piani sede del polo biologico e una palazzina circolare sede del polo universitario. \u00c8 presente inoltre una biblioteca biomedica, nonch\u00e9 una biblioteca generalista del sistema SBAM accanto al principale padiglione ospedaliero, con lo stesso nome dell'ospedale.\nReparti.\nL'ospedale comprende, dislocati nei vari padiglioni, i seguenti reparti:\nIl polo biologico.\nLa palazzina del polo biologico, sede del Dipartimento di scienze cliniche e biologiche dell'Universit\u00e0 degli Studi di Torino comprende laboratori di ricerca in diversi ambiti disciplinari:\nbiologia cellulare, immunologia, fisiologia, anatomopatologia, farmacologia e altri.\nIl polo didattico.\nPresso il centro didattico sono situate la aule del II corso di laurea in medicina e chirurgia dell'Universit\u00e0. Il primo corso di laurea ha come sede l'Azienda sanitaria ospedaliera Molinette di Torino. Le aule, la segreteria e le sale studio sono collocate in una struttura circolare completata nel 2005, che pu\u00f2 essere utilizzata anche come sala conferenze.\nDal 2006 la sede del II corso di laurea in Infermieristica \u00e8 stata temporaneamente spostata in una struttura limitrofa all'ospedale, rimanendo comunque parte dell'offerta didattica universitaria dell'Azienda.\nDal 2008 \u00e8 diventato sede della nuova Facolt\u00e0 di Medicina e Chirurgia dell'Universit\u00e0 di Torino, la Facolt\u00e0 San Luigi Gonzaga che ospita il corso di laurea a ciclo unico (magistrale), il corso di laurea in riabilitazione psichiatrica e il corso di laurea magistrale in riabilitazione e, oltre al citato corso di laurea in infermieristica provvisoriamente in Via San Giacomo 2 a Beinasco, quello in infermieristica di Cuneo.\nIl San Luigi conta la presenza di oltre 1.500 studenti, tra futuri infermieri e medici. Il solo corso di laurea di Medicina e Chirurgia \u00e8 di circa 500 studenti, ripartiti nei sei anni di corso. Ospita inoltre cinque scuole di Specializzazione e numerosi master del I e II ciclo. Una delle principali caratteristiche della Facolt\u00e0 \u00e8 quello di radunare nella stessa sede logistica tutti gli insegnamenti, da quelli di base a quelli degli ultimi anni clinici, consentendo una interazione tra studenti di tutti gli anni e tra tutti i docenti indipendentemente dalla materia di appartenenza.\nIl centro antidoping.\nIl centro antidoping \"Alessandro Bertinaria\", laboratorio regionale di tossicologia, nasce nel 2004 per rispondere alle esigenze legate ai XX Giochi olimpici invernali e ai IX Giochi paralimpici invernali, come espressione consortile di quattro enti pubblici (Regione Piemonte, Universit\u00e0 degli Studi di Torino, Istituto di medicina dello sport e AOU - Azienda ospedaliero-universitaria San Luigi Gonzaga).\nCollegamenti e trasporti.\nL'ospedale \u00e8 situato oltre la periferia sud-ovest di Torino, nel comune di Orbassano e il centro abitato pi\u00f9 vicino \u00e8 quello del comune di Beinasco.\nDue importanti vie di scorrimento verso la citt\u00e0 di Torino permettono di raggiungere la struttura e la pongono indirettamente in collegamento con il capoluogo piemontese: corso Allamano, a nord, e corso Orbassano, a sud-est. Un'altra importante via di scorrimento da cui si pu\u00f2 raggiungere l'ospedale \u00e8 la tangenziale sud di Torino tramite l'uscita SITO. Per quanto riguarda i mezzi pubblici l'ospedale \u00e8 raggiunto da due linee suburbane di autobus (43 e 48) che lo collegano con lo stesso capoluogo e da una linea urbana del comune di Orbassano.\nAssociazioni coinvolte.\nCon l'Azienda ospedaliera San Luigi collaborano alcune associazioni di volontariato, di tutela dei diritti dei cittadini a associazioni dei consumatori:\nBibliografia.\nUfficio Relazioni con il Pubblico (a cura di). \"Carta dei servizi\".\n\"La salute in Piemonte\", Mensile di informazione del Sistema Sanitario Regionale"}
{"id": "624828", "revid": "729019", "url": "https://it.wikipedia.org/wiki?curid=624828", "title": "Bronchiectasia", "text": "La bronchiectasia \u00e8 una malattia in cui si riscontra una dilatazione irreversibile di una porzione dell'albero bronchiale dei polmoni. I sintomi tipicamente includono una tosse cronica produttiva di muco. Altri sintomi includono mancanza di respiro, tosse con sangue e dolore toracico. Possono riscontrarsi anche un respiro sibilante e le dita ippocratiche, anche se quest'ultime sono rare. I pazienti con questa malattia spesso accusano frequenti infezioni polmonari.\nDescrizione.\nLe bronchiectasie possono derivare da una serie di cause infettive e acquisite, tra cui la polmonite, la tubercolosi, problemi al sistema immunitario e la fibrosi cistica, aspergillosi broncopolmonare allergica, infezioni in stato di immunodeficienza, tumori polmonari e bronchiali, sindrome di Kartagener, alterazioni della clearance muco-ciliare, artrite reumatoide, alcolismo ed esposizione a gas tossici come l'ammoniaca. Quasi tutti i casi di fibrosi cistica si traducono in gravi bronchiectasie. La malattia \u00e8 causata dal collasso delle vie aeree a causa di una eccessiva risposta infiammatoria. I bronchi coinvolti si allargano e quindi non sono in grado di eliminare le secrezioni. Queste secrezioni aumentano la quantit\u00e0 di batteri nei polmoni, provocando l'ostruzione delle vie aeree e un loro conseguente ulteriore collasso. \u00c8 classificata come una malattia polmonare ostruttiva, insieme alla broncopneumopatia cronica ostruttiva e all'asma. La diagnosi viene formulata sulla base dei sintomi di una persona e confermata con la tomografia computerizzata. La coltura dell'espettorato pu\u00f2 essere utile per determinare il trattamento per coloro che dimostrano un peggioramento acuto.\nIl peggioramento pu\u00f2 verificarsi a causa di un'infezione e in questi casi gli antibiotici sono raccomandati, in particolare l'amoxicillina e in coloro che sono allergici si pu\u00f2 optare per l'eritromicina o la doxiciclina. Gli antibiotici possono essere utilizzati anche per prevenire il peggioramento della malattia. Tecniche di liberazione delle vie aeree, un tipo di fisioterapia, possono essere consigliati. Farmaci per dilatare le vie aeree possono essere utili per alcuni ma non vi sono evidenze chiare per la loro efficacia per tutti i pazienti. L'uso di steroidi per via inalatoria non si \u00e8 dimostrato utile. Il ricorso alla chirurgia, bench\u00e9 frequentemente preso in considerazione, non \u00e8 ancora stato ben studiato. Il trapianto di polmone pu\u00f2 essere un'opzione in quelli con malattia molto grave. Anche se la malattia pu\u00f2 causare notevoli problemi di salute molte persone riescono a condurre una vita in buone condizioni.\nNel Regno Unito la malattia colpisce circa l'1 per 1000 degli adulti. La condizione si riscontra pi\u00f9 frequentemente nelle donne e aumenta con l'et\u00e0. \u00c8 stata descritta per la prima volta da Ren\u00e9 Laennec nel 1819. Nei soli Stati Uniti, i costi economici sono stimati in 630.000.000 di dollari all'anno.\nSegni e sintomi.\nAlcune persone con bronchiectasie possono accusare una tosse produttiva di muco (espettorato) verde/giallo (fino a 240 mL al giorno). Le bronchiectasie possono anche peggiorare presentandosi con tosse con sangue (emottisi) in assenza di espettorato, tale situazione \u00e8 chiamata \"bronchiectasia secca\". Le espettorazioni possono verificarsi anche senza un preciso colore. Le persone con bronchiectasie possono avere l'alito cattivo, indicativo di una infezione attiva. Infezioni bronchiali frequenti e dispnea sono due possibili indicatori di bronchiectasia. Crepitii e ronchi espiratori possono essere uditi all'auscultazione.\nDiagnosi.\nLa bronchiectasia pu\u00f2 essere diagnosticata clinicamente o grazie a tecniche di imaging biomedico. La \"British Thoracic Society\" raccomanda che tutte le bronchiectasie non legate alla fibrosi cistica siano valutate per mezzo della tomografia computerizzata (TC). La TC pu\u00f2 rivelare anomalie nell'albero bronchiale, dilatazione di bronchi dilatati e cisti con contorni definiti.\nAltre indagini che in genere vengono eseguite al momento della diagnosi sono le analisi del sangue, la coltura dell'espettorato e, talvolta, test per malattie genetiche specifiche."}
{"id": "624830", "revid": "60848", "url": "https://it.wikipedia.org/wiki?curid=624830", "title": "I Lituani", "text": "I Lituani \u00e8 un'opera di Amilcare Ponchielli su libretto di Antonio Ghislanzoni. Debutt\u00f2 con successo al Teatro alla Scala di Milano il 7 marzo 1874.\nNell'occasione il cast era composto dal tenore Luigi Bolis, dal soprano Antonietta Fricci, dal baritono Francesco Pandolfini e dal basso Giulio Petit. Sul podio Franco Faccio.\nUna nuova versione and\u00f2 in scena nello stesso teatro il 6 marzo 1875. L'opera fu modificata un'ultima volta in vista di una rappresentazione a San Pietroburgo, il 20 novembre 1884."}
{"id": "624836", "revid": "124941890", "url": "https://it.wikipedia.org/wiki?curid=624836", "title": "Pubblicit\u00e0 televisiva", "text": "La pubblicit\u00e0 televisiva \u00e8 un tipo di pubblicit\u00e0 veicolata dalla televisione.\nTipologie di pubblicit\u00e0 televisiva.\nLa forma classica di pubblicit\u00e0 televisiva \u00e8 rappresentata dallo spot, ossia un breve filmato della durata di 30 secondi (meno frequentemente multipli o sottomultipli di questo tempo).\nAltre possibili forme di pubblicit\u00e0 televisiva sono:\nUn caso particolare (sebbene non necessariamente prerogativa del medium televisivo) \u00e8 rappresentato dalla pubblicit\u00e0 indiretta.\nEsordio della pubblicit\u00e0 televisiva statunitense.\nIl primo \"spot\" televisivo della storia va in onda nel 1941 negli Stati Uniti d'America sulla WNBT (emittente locale della NBC) di New York: si tratta di un comunicato che pubblicizza un orologio della Bulova. Dura 10 secondi e costa 4 dollari.\nA partire dal secondo dopoguerra la strategia pubblicitaria pi\u00f9 diffusa \u00e8 quella delle sponsorizzazioni dei programmi televisivi, operata in varie forme. Tale strategia, tuttavia, entra ben presto in crisi a causa dei crescenti costi di produzione, dell'eccessiva ingerenza degli sponsor sul contenuto delle trasmissioni, e di alcuni scandali legati a quiz truccati.\nGli anni sessanta vedono un progressivo rifiorire degli \"spot\" pubblicitari classici (seguendo un po' l'idea degli annunci pubblicitari sulla carta stampata: brevit\u00e0 e incisivit\u00e0) e la nascita del concetto di \"audience\".\nGli anni successivi sono caratterizzati da una progressiva massimizzazione degli \"spot\" televisivi, con un culmine durante gli anni ottanta.\nStoria della pubblicit\u00e0 televisiva italiana.\nLa Sipra e Carosello.\nLa pubblicit\u00e0 televisiva arriva in Italia il 3 febbraio 1957, data in cui viene lanciato lo storico programma \"Carosello\", rimasto per circa due decenni l'unico momento dedicato alla pubblicit\u00e0 nelle trasmissioni TV italiane. \nSulla falsariga di \"Carosello\", anche Rai2 adotta una trasmissione pubblicitaria a episodi collegati all'interno di un quadro di cartoni animati: \"Intermezzo\".\nIl 15 dicembre 1979 nasce Rai 3, la quale non trasmette \"spot\" pubblicitari fino al 6 marzo 1983.\nDal 1983 al 1989 c'era solo la sigla con il pavone che apre una ruota e ne fa un'altra, e dal 1990 al 1993 c'era solo il \"bumper\" e anche la sigla che il tucano che saluta il pubblico.\nDal 1986, Rai 3 trasmette altri \"bumper\" RAI.\nCarosello contiene un numero limitato di messaggi pubblicitari di una lunghezza che oggi sarebbe fuori dal budget di qualunque investitore pubblicitario: 2 minuti e 15 secondi. Al suo interno si raccontavano vere e proprie storie da cui escono modi di dire e personaggi celebri: dal celeberrimo \"Ava, come lava!\" pronunciato dal pulcino Calimero, a un irrimediabilmente calvo commissario Rock (interpretato da Cesare Polacco, che, dopo aver indotto i malfattori a tradirsi, conclude con la fatidica frase, in risposta alla voce fuori campo che commenta: \"Commissario, ma lei non sbaglia mai!\" con un \"Non \u00e8 esatto: anch'io ho commesso un errore, non ho mai usato brillantina Linetti\". Anche personaggi molto noti prestano il loro volto per Carosello: Gino Bramieri, Ernesto Calindri, Lia Zoppelli, e persino il grande Tot\u00f2, sia pure in una sola occasione.\nIn particolare a Carosello si lega la fama dell'attore Ernesto Calindri, con i caroselli dei noti amari digestivi \"China Martini\" e \"Cynar\". In particolare \u00e8 possibile citare il carosello della China Martini, per la quale Calindri interpreta delle scenette assieme all'amico e collega Franco Volpi. In tale pubblicit\u00e0 i due attori vestono i panni di due gentiluomini dell'Ottocento (un ricco borghese Calindri, un ufficiale in uniforme Volpi) che commentano gli avvenimenti e le novit\u00e0 finendo sempre col dire \"D\u00fcra minga!\", cio\u00e8 \"non dura mica\" in dialetto milanese. \"Fino dai tempi dei Garibaldini\" resta, con la sua musichetta, nell'orecchio di tutti gli italiani. Nel 1966 inizia la serie di filmati pubblicitari per il Cynar, noto aperitivo/digestivo a base di estratti di carciofo, che legher\u00e0 indissolubilmente il nome di Calindri al liquore addirittura fino al 1984, con il famoso slogan: \"Contro il logor\u00eco della vita moderna\".\nLa gestione degli spazi pubblicitari \u00e8 affidata alla Sipra (Societ\u00e0 Italiana Pubblicit\u00e0 Radiofonica e Affini), una societ\u00e0 con partecipazione maggioritaria dell'IRI e della RAI (fondata nel 1926) con lo scopo di raccogliere e gestire i proventi pubblicitari per la radio. Con l'avvento della televisione questa societ\u00e0 conosce un grande sviluppo; ogni ciclo di \"spot\" costa circa 1 milione e mezzo di lire e la produzione \u00e8 affidata completamente ai privati, ma con la supervisione della Sipra stessa, che pu\u00f2 decidere sulla messa in onda o meno del ciclo e che, quindi, esercita un vero e proprio potere discrezionale sulle aziende inserzioniste.\nMa l'importanza che assunse la Sipra per il mondo politico \u00e8 legata al poco spazio destinato alla pubblicit\u00e0 televisiva dalla RAI, di gran lunga inferiore a quanto le imprese sono disposte a investire. La legge di riforma della RAI del 1975 stabilisce (art. 21) che gli spazi pubblicitari non possano superare il tetto del 5% del tempo di trasmissione totale. Inoltre, la forte sproporzione tra domanda e offerta di spazi pubblicitari non pu\u00f2 essere equilibrata dal libero gioco del mercato, perch\u00e9 le tariffe pubblicitarie della RAI sono determinate da accordi tra il governo e gli editori di giornali e vengono tenute basse, al di sotto del prezzo di mercato, sempre per non danneggiare gli altri mezzi di comunicazione.\nCos\u00ec la Sipra, grazie al meccanismo del \u00abminimo garantito\u00bb e al sistema del \"traino\", in modo del tutto arbitrario, gestiva anche la pubblicit\u00e0 non televisiva, pilotando la concessione di spazi pubblicitari verso veicoli pubblicitari poco appetibili come, ad esempio, alcuni giornali di partito. Non riuscendo a procurare l'eccessiva pubblicit\u00e0 garantita a certe testate, la Sipra ricorre a una sorta di ricatto: ammette a far pubblicit\u00e0 in radio o in televisione quelle aziende che accettano di stipulare contratti pubblicitari con giornali o riviste.\nIn un sistema monopolistico, i clienti vengono messi, da parte della Sipra, nella spiacevole condizione di \"prendere o lasciare\". Le richieste sono cos\u00ec numerose che, se un'azienda rinunciasse, altre dieci si presenterebbero per sostituirla. Quindi la Sipra \"vince\" sempre. Analogamente, molte aziende devono vedersi destinare la propria pubblicit\u00e0 su spazi per i quali non hanno interesse.\nLa Sipra \u00e8 accusata di finanziare, tramite questo sistema, i partiti in maniera occulta. Infatti, nel paniere delle testate gestite dalla Sipra ci sono, fino alla fine di fatto del monopolio, organi ufficiali di partito: \"Il Popolo\" della Democrazia Cristiana, \"l'Unit\u00e0\" e \"Rinascita\" del partito comunista, \"Avanti!\" e \"Mondoperaio\" del partito socialista, \"l'Umanit\u00e0\" del Partito Socialista Democratico Italiano e \"L'Opinione\" del partito liberale; la pubblicit\u00e0 in esubero nel sistema televisivo indirizzata verso queste testate favorisce economicamente i partiti interessati.\nL'avvento delle TV locali.\nLa rottura del monopolio televisivo \u00e8 determinata da una storica sentenza della Corte Costituzionale del 1976 su una vertenza instaurata da Telebiella, piccola televisione via cavo fondata dall'ex regista della Rai Peppo Sacchi.\nSempre a Biella il mobilificio Aiazzone inizia una campagna pubblicitaria per la consegna di mobili di prezzo non elevato, ma senza pretese di qualit\u00e0: \"Iva trasporto montaggio inclusi nel prezzo con consegna gratuita in tutta Italia, isole comprese\".\nL'invito ossessivamente ripetuto da Guido Angeli \u00e8 a presentarsi in una delle sedi di Aiazzone a suo nome, per saggiare di persona la qualit\u00e0 del mobilio. \"Provare per credere\" e il relativo gesto della mano di Angeli simpaticamente definito \"Il San Tommaso del truciolato\", oltre che l'espressione \"Dite che vi manda Guido Angeli\" entrano nel vocabolario e negli usi quotidiani degli italiani.\n\u00c8 un modo nuovo e inusuale di messaggio commerciale televisivo, indirizzato a un pubblico di \"target\" medio-basso, per lo pi\u00f9 proveniente da quella stessa provincia italiana, quella provincia \"telesociologicamente\" alla ribalta in quegli anni grazie alla trasmissione Portobello. Il linguaggio usato negli \"spot\" \u00e8 semplice ma al tempo stesso molto diretto e accattivante: il sabato i visitatori sono invitati a pranzo e a cena dagli stessi arredatori, che sono disposti a venire gratuitamente a casa dei clienti a prendere le misure.\nIl fenomeno dilaga in tutta Italia: gli \"spot\" Aiazzone vanno in onda su emittenti locali di tutta Italia. Un nugolo di mobilifici concorrenti imboccano la stessa strada, commercialmente cos\u00ec interessante. Sembra proprio che questa strada spontaneistica e cos\u00ec poco rispettosa delle regole canoniche del marketing debba affermarsi e con essa una pletora di piccole emittenti a respiro provinciale o al massimo regionale, sotto l'influsso di alcuni imprenditori di prodotti a grande consumo.\nIl punto di svolta \u00e8 la morte di Giorgio Aiazzone, dovuta a un incidente aereo. La sua impresa in breve va in crisi e anche la formula da lui inventata. Nonostante che noti critici televisivi abbiano sottolineato come negli anni novanta od oggi ci siano mobilifici che si ispirano chiaramente nelle loro pubblicit\u00e0 televisive alla \"filosofia\" Aiazzone, nessun \"anchorman\" o nessun mobilificio \u00e8 riuscito a replicarne lo strepitoso successo.\nPublitalia '80.\nLa creazione di Publitalia '80 \u00e8 la risposta a un flop: Telemilano 58 ha scelto come propria concessionaria Publiepi, una concessionaria legata al gruppo San Paolo, che non \u00e8 riuscita a raggiungere risultati adeguati secondo gli obiettivi prefissati da Silvio Berlusconi. L'imprenditore di Milano 2, allora, decide di fondare una sua agenzia. Publitalia inizia subito ad avere successo: nel 1980, appena nata, raggiunge 12 miliardi di fatturato e l'anno successivo tocca i 78 miliardi di lire. Nel 1979 nasce Rai 3, la quale non trasmette neanche una sequenza \"spot\" fino al 1983, mentre la pubblicit\u00e0 di Rete 4 \u00e8 fruibile dalla sua nascita in poi. Rai 3 ha iniziato a trasmettere sequenze \"spot\" dal 6 marzo 1983 con Rete 4, che dalla sua nascita in poi trasmette sequenze \"spot\".\nLa nuova concessionaria di pubblicit\u00e0 sconvolgeva tutte le regole portando sul mercato degli spazi pubblicitari tre innovazioni di rilievo: Publitalia \nLa Sipra, per via del monopolio, \u00e8 abituata ad aspettare che i propri clienti arrivino alla concessionaria solo tramite le agenzie. I funzionari commerciali di Publitalia, invece, andando a scovare i possibili clienti, sollecitandoli con offerte spesso personalizzate e proponendo differenti combinazioni e sconti, consentono di scavalcare le agenzie, il che fa entrare nel circuito della pubblicit\u00e0 una larga parte di quelle aziende, formatesi nell'espansione imprenditoriale degli anni settanta, che prima erano state escluse, garantendosi per s\u00e9 questo tipo di clientela.\nNel regime monopolistico della Sipra dominano i prezzi fissi, Publitalia fa s\u00ec che il mercato pubblicitario statico e senza inventiva diventi fantasioso, estroverso e complicato. Questo nuovo modo di porsi stuzzica gli investitori abituati ad avere contatti con il sistema rigido della Sipra, ad esempio, \u00e8 introdotto l'inedito metodo delle \"royalty\": con l'azienda che ha stanziato un certo investimento, Publitalia concorda determinati obiettivi di vendita per i quali verifica, con propri controlli, la fattibilit\u00e0 in termini di distribuzione e l'efficacia di vendita; poi stima il volume di pubblicit\u00e0 televisiva necessario per raggiungere gli obiettivi e fornisce gli spazi occorrenti per colmare la differenza tra copertura ottenibile con l'investimento fissato dall'azienda e la copertura ottimale calcolata. Se le vendite superano gli obiettivi fissati, l'azienda riconosce alla concessionaria una percentuale progressiva sulle vendite; se, invece, la soglia non viene raggiunta, gli spazi pubblicitari restano gratuiti. Un simile metodo per il mercato italiano \u00e8 una novit\u00e0 sconvolgente e molti investitori si rivogono a Publitalia.\nL'organizzazione interna, basata su squadre di consulenti ben formate secondo i principi del marketing e secondo le nuove tecniche d'analisi del mercato, consente a Publitalia di attuare tutte le novit\u00e0 di cui \u00e8 portatrice.\nGrazie a Publitalia, Berlusconi vince la concorrenza di Rusconi e Mondadori e intacca sostanzialmente il monopolio esercitato dalla Sipra nel mercato della pubblicit\u00e0 e quindi quello della RAI nell'ambito televisivo, ma al tempo stesso Publitalia riforma il sistema e ripropone il modello accentratore: la raccolta pubblicitaria viene compiuta a livello nazionale, gli investitori sono le grandi aziende nazionali, non viene stimolata la domanda decentrata n\u00e9 la collaborazione tra rivenditori, concessionari, ecc\u2026\nIn questo modo Publitalia e Sipra tolgono alle emittenti televisive locali qualsiasi possibilit\u00e0 di affrancarsi dal loro controllo e di poter contare su di un sufficiente patrimonio di ordini d'acquisto.\nPublitalia rappresenta lo strumento che consente l'affermazione delle reti Fininvest e che, alla fine, determina l'immobilismo del mercato radiotelevisivo attraendo, assieme alla Sipra, tutte le risorse disponibili e quindi rendendo impossibile l'avvento di nuovi concorrenti. Ma mentre la RAI e quindi la Sipra, hanno sub\u00ecto delle restrizioni e hanno avuto dei limiti per le imposizioni normative, Publitalia si \u00e8 sviluppata ed espansa liberamente tanto che la concessionaria di Fininvest (oggi Mediaset), \u00e8 stata pi\u00f9 volte accusata di posizione dominante. Secondo dati UPA, Publitalia mantiene, infatti, una quota di mercato pari al 40%.\nLa principale concessionaria di pubblicit\u00e0 diviene decisamente Publitalia '80. Nel 2000 ha raggiunto un fatturato di 4.844 miliardi di Lire, pari a poco pi\u00f9 di 2.500 milioni di euro, quasi il doppio di quello della Sipra che era di 2.800 miliardi di lire (1.446 milioni di euro).\nSenza guardare a Publitalia non si riesce a comprendere come un imprenditore, per quanto bravo, sia riuscito a insidiare il primato consolidato della RAI e a strutturare a proprio vantaggio il mercato televisivo.\nGli anni ottanta e novanta.\nIl successo delle televisioni commerciali moltiplica il numero degli \"spot\".\nAl centro degli \"spot\" c'\u00e8 una \"story\", di solito basata su una famiglia che consuma o usa il prodotto reclamizzato.\nTra le tante \"telefamiglie\" protagoniste di \"spot\" televisivi assai importante fu quella del \"Mulino Bianco\". In questo spot era rappresentato il vissuto quotidiano di una famiglia composta da madre, padre e due figli biondi, un maschio e una femmina, che erano sempre felici e andavano volentieri a scuola, o facevano i compiti.\nQuesta immagine della famiglia, mitizzata e assai lontana dalla realt\u00e0, non abitava in un bicamere pi\u00f9 servizi di un grigio palazzone alla periferia di qualche citt\u00e0 italiana, ma in un \"Mulino Bianco\" immerso in sconfinati campi di grano.\nLa famiglia archetipo del \"Mulino bianco\" viene filmata in varie fasi della giornata, tutte molto diverse da quelle vissute dalla gran parte delle famiglie italiane alle quali il \"messaggio\" \u00e8 destinato. Il risveglio, ad esempio, \u00e8 agli antipodi rispetto a quello del celebre personaggio del ragionier Ugo Fantozzi (ideato ed interpretato da Paolo Villaggio) nei suoi film, che si pu\u00f2 riassumere nei versi \"sveglia e caff\u00e8, barba e bid\u00e8, presto che perdo il tram\".\nQui al contrario la famiglia viene svegliata dal canto del gallo e dai primi raggi del sole che filtrano attraverso le persiane. Le facce sono rilassate e tutti si avviano di corsa a fare colazione ovviamente a base dei prodotti del \"Mulino bianco\".\nI bambini poi si avviano a scuola saltellando, con in spalla le loro cartelle leggerissime, mentre il padre, un quarantenne con la faccia e fascino da divo di Hollywood, li segue in bicicletta.\nIl mulino in cui viene girato lo \"spot\" \u00e8 un edificio realmente esistente a Chiusdino, in provincia di Siena. Negli anni ottanta e nei primi anni novanta, in seguito all'immensa popolarit\u00e0 raggiunta, diviene anche un'attrazione turistica, con molti che la domenica si recano a visitarlo.\nI titoli di coda degli anni ottanta, da un punto di vista pubblicitario scorrono dopocena, nella famosa pubblicit\u00e0 del digestivo Amaro Ramazzotti. Da semplice slogan a notissima frase che identifica un'intera era sociopolitica di una citt\u00e0, il passo \u00e8 breve per le tre parole \"Milano da bere\".\nNegli anni seguenti, complici anche i profondi cambiamenti della societ\u00e0, sparisce la classica famigliola di 2 genitori e 2 figli in cui ambientare la \"story\". \"Single\", anziani, immigrati e persino velatamente coppie di fatto ottengono la ribalta degli \"spot\" televisivi. La liberalizzazione della telefonia fissa, e la forte concorrenza di operatori di telefonia mobile, faranno nascere pubblicit\u00e0 martellanti su un genere che fino a pochi anni prima era in regime di rigido monopolio.\nLa crisi del modello pubblicitario.\nIl modello pubblicitario che sembrava destinato ad espandersi in modo infinito, and\u00f2 poi in crisi. Ad esempio l'eccesso d'interruzioni durante la proiezione dei film, fece introdurre delle limitazioni.\nMa era l'intero sistema che veniva contestato: sorse, come idea alternativa, una televisione senza \"spot\" pubblicitari, ma che abbandonava il concetto di gratuit\u00e0 delle televisioni commerciali, per introdurre un canone privato di abbonamento o la formula del \"pay per view\".\nSi pensava essenzialmente a due settori: i film (essenzialmente al posto del \"vecchio\" noleggio delle cassette o del pi\u00f9 moderno DVD) e il calcio. L'effetto dirompente di Calciopoli, con la squadra pi\u00f9 seguita retrocessa in serie B ha scombussolato i piani commerciali.\nIl futuro, quindi, potr\u00e0 presentare ancora delle sorprese, magari con parziali ritorni al passato. Ad esempio, in alcune trasmissioni, come \"La bustarella\", ripresa su Antenna 3, si \u00e8 ritornati alla vecchia formula non dello \"spot\" televisivo, ma dei premi offerti dagli sponsor e annunciati dalla valletta. Da qualche anno si stanno sperimentando nuovi modelli o linguaggi per la pubblicit\u00e0 sulle TV generaliste, ad esempio stanno avendo sempre pi\u00f9 spazio le tecniche del 3D e del CGI.\nAspetti giuridici.\nLimitazioni alla pubblicit\u00e0 televisiva in Italia.\nIl tetto del 6% di \"spot\" pubblicitari rispetto al tempo globale delle trasmissioni giornaliere, \u00e8 stato considerevolmente elevato nel tempo. Attualmente, il limite \u00e8 al 18% della programmazione oraria. Un emendamento della stessa legge Gasparri prevede lo scorporo della televendita dall'attivit\u00e0 pubblicitaria. Per tal motivo le televendite non sono pi\u00f9 soggette a questo limite.\nPubblicit\u00e0 indiretta nella televisione italiana.\nLa legislazione italiana vietava espressamente la pubblicit\u00e0 indiretta in televisione. Il fondamento di tale normativa veniva di solito individuata nel bisogno etico di vietare la pubblicit\u00e0 occulta, perch\u00e9 danneggia il rapporto con lo spettatore.\nL'Unione europea, in sede di revisione della direttiva \u00abTelevisione senza frontiere\u00bb voleva, invece, rivedere questa posizione e contemplare settori, come le \"fiction\", dove la pubblicit\u00e0 indiretta potesse essere ammessa.\nNel dibattito, la posizione delle agenzie di pubblicit\u00e0 era a favore di mantenere il divieto, poich\u00e9 proprio in virt\u00f9 di tale divieto esse si erano ritagliate un ruolo insostituibile di intermediazione nella creazione e gestione degli \"spot\" pubblicitari.\nNel dicembre 2006 il Parlamento Europeo ha dato parere favorevole al testo della nuova direttiva, che permette un'interruzione pubblicitaria ogni 30 minuti, e consente la pubblicit\u00e0 indiretta. Essa in Italia \u00e8 stata recepita nel 2010 con una modifica al Testo unico sulla radiotelevisione.\nPausa pubblicitaria.\nGli \"spot\" televisivi, almeno in Italia, non compaiono mai isolatamente durante un programma ma sono sempre raggruppati insieme, in un numero variabile, e vanno a costituire le cosiddette \"pause pubblicitarie\" (o anche \"\"break\" pubblicitari\"). E questo non \u00e8 dovuto a una strategia di marketing, ma al semplice fatto che c'\u00e8 una legge che lo impone.\nTuttavia l'obbligo di organizzare il palinsesto televisivo in maniera tale che la pubblicit\u00e0 venga contenuta in spazi circoscritti \u00e8 in auge anche in moltissimi altri paesi, sebbene ciascuno di essi solitamente abbia le proprie regole. Ad esempio negli Stati Uniti, in media, il numero degli \"spot\" per blocco pubblicitario \u00e8 pi\u00f9 basso che in Europa, ma i blocchi sono molto pi\u00f9 frequenti; in Italia un \"break\" pubblicitario \u00e8 costituito (indicativamente) dai 7 ai 14 spot, e tale numero varia a seconda della fascia d'ascolto, del programma in cui \u00e8 inserita l'interruzione, dell'emittente televisiva, eccetera.\nQuesta convenzione ha dato vita a tutta una serie di ricerche scientifiche che si sono poste l'obiettivo di studiare quale tipo di impatto pu\u00f2 avere l'organizzazione dell'intero blocco pubblicitario sui singoli \"spot\". In particolare \u00e8 stato studiato l'effetto dell'interruzione pubblicitaria sulla memoria degli \"spot\", ovvero su ricordo e riconoscimento dei medesimi.\nLa memoria \u00e8 un aspetto cruciale della psicologia della pubblicit\u00e0, in quanto la memoria \u00e8 considerata il primo gradino, o meglio una condizione necessaria sebbene non sufficiente, nel determinare l'efficacia della pubblicit\u00e0. Dove per pubblicit\u00e0 efficace s'intende in prima accezione una \"r\u00e9clame\" in grado di creare \"goodwill\" (e cio\u00e8 un atteggiamento positivo, benevolenza, amicizia, simpatia) nei confronti di un prodotto o di una marca, e quindi capace di evocare il desiderio, la convinzione che il prodotto reclamizzato rappresenti una soluzione valida e desiderabile, anzi la migliore delle soluzioni possibili. E quindi stimolare una propensione al consumo o prima ancora un'intenzione all'acquisto.\nIl principio di fondo secondo il quale le memoria \u00e8 da considerarsi un elemento base \u00e8 molto semplice: ad una persona dovr\u00e0 pur rimanere qualcosa in mente dell'annuncio pubblicitario che ha appena visto (\"aspetti formali\", \"prodotto\" e \"marca\" reclamizzati). Il fatto che una pubblicit\u00e0 venga rammentata non significa che poi sia anche efficace, ma se una pubblicit\u00e0 non viene neppure rammentata certamente non sar\u00e0 efficace.\nOvviamente gli studi sulla memoria non sono gli unici, sebbene storicamente gli esperimenti su ricordo e riconoscimento siano tra i metodi elettivi impiegati in ambito di \"copytesting\".\nAl fine di descrivere indicativamente le dinamiche del \"break\" pubblicitario ci si limiter\u00e0, in ogni caso, a mettere in evidenza solo l'effetto sulla memoria.\nDurata \"spot\".\nPi\u00f9 uno \"spot\" \u00e8 lungo, pi\u00f9 probabilit\u00e0 ha di essere appreso e quindi ricordato. Ci\u00f2 \u00e8 coerente con l'\"ipotesi del tempo totale\", secondo la quale l'ammontare di quanto appreso \u00e8 una funzione diretta del tempo investito nell'apprendimento. \"Spot\" pi\u00f9 lunghi hanno pi\u00f9 opportunit\u00e0 di essere seguiti e di essere assimilati, aumentando quindi la possibilit\u00e0 di apprendimento da parte dello spettatore.\nMa non si deve esagerare con la quantit\u00e0 di informazioni: una persona non pu\u00f2 assimilare pi\u00f9 di una limitata quantit\u00e0 di informazioni in quella che comunque rimane pur sempre una breve quantit\u00e0 di tempo, in special modo se questa persona non \u00e8 molto interessata o non riesce a comprendere bene uno \"spot\". In definitiva maggiore \u00e8 la quantit\u00e0 d'informazione presentata in un breve lasso di tempo e minore \u00e8 la quantit\u00e0 di ricordo che ci si aspetta.\nPosizione seriale spot.\nIl ricordo di uno \"spot\" all'interno di un blocco pubblicitario \u00e8 determinato dalla sua posizione seriale. Tale posizione seriale \u00e8 definita a sua volta da due parametri:\nPresi assieme questi due fenomeni fanno s\u00ec che si abbia una curva ad U della traccia mnestica dello spot in relazione al trascorrere del tempo, ma dove il primo picco \u00e8 pi\u00f9 alto dell'ultimo.\nQuantit\u00e0 spot.\nMaggiore \u00e8 il numero degli \"spot\" in un blocco e peggiore \u00e8 il ricordo, dal momento che aumenta sia l'impatto dell'effetto \"primacy\" e dell'effetto \"recency\" da parte degli altri \"spot\", sia l'impatto del decremento dell'attenzione.\n\"Lag effect\".\nIl ricordo \u00e8 superiore quando due presentazioni successive dello stesso oggetto sono frammiste da altri oggetti. Inoltre l'effetto aumenta quando tra le due ripetizioni sono presentati altri oggetti ancora. Un oggetto in questo caso pu\u00f2 essere uno \"spot\" o un elemento della pubblicit\u00e0 o un elemento del programma. Le spiegazioni ipotetiche a questo fenomeno che prende il nome di \"lag effect\" sono almeno tre:\nSempre in relazione al \"break\" pubblicitario vi sono poi ulteriori aspetti da tenere in considerazione, stavolta pi\u00f9 legati alle abitudini dei telespettatori, al tipo di comportamento che essi adottano nei confronti della pubblicit\u00e0 in generale, e nei confronti dei beni reclamizzati in particolare.\nZapping.\nUn importante fenomeno che caratterizza spesso tanto la pubblicit\u00e0 televisiva \u00e8 rappresentato dal cosiddetto \"zapping\", ossia quella pratica diffusa di cambiare canale non appena arriva la pubblicit\u00e0. In realt\u00e0 tale termine ha una definizione operativa un po' pi\u00f9 ampia di quella appena esposta poich\u00e9 per \"zapping\" s'intende anche il lasciare fisicamente la stanza quando c'\u00e8 la pubblicit\u00e0, cos\u00ec come il concentrarsi su qualcos'altro come ad esempio una conversazione o una semplice operazione domestica.\nSolitamente le pubblicit\u00e0 in cima e in fondo al \"break\" pubblicitario hanno minor possibilit\u00e0 di essere falcidiate dallo \"zapping\" per ovvi motivi: quelle in cima perch\u00e9 vi \u00e8 comunque un tempo di reazione fisiologico tra il momento in cui si percepisce che \u00e8 iniziata la pubblicit\u00e0 e il momento in cui si preme il tasto del telecomando per cambiare; quelle in fondo perch\u00e9 vi \u00e8 una tendenza a tornare in anticipo al canale appena lasciato per non rischiare di perdere la parte successiva del programma, specialmente se questo \u00e8 seguito con interesse.\nIn ogni caso quella dello \"zapping\" tende ad essere una pratica pi\u00f9 diffusa durante la prima ora del programma che non successivamente.\nDa tener conto poi che gli \"spot\" gi\u00e0 visti sono pi\u00f9 soggetti allo \"zapping\" poich\u00e9 la capacit\u00e0 di una stessa \"r\u00e9clame\" di fornire informazioni nuove e utili andrebbe incontro a un progressivo decremento: all'inizio un'esposizione progressiva a uno \"spot\" avrebbe un effetto positivo, ma oltre un certo limite (circa 14 esposizioni) tale effetto diventerebbe sempre pi\u00f9 negativo consumando l'interesse e aumentando lungo una curva a J la probabilit\u00e0 d'innescare lo \"zapping\".\nAddirittura, secondo alcuni studi, pare che le pubblicit\u00e0 interrotte da uno \"zapping\" abbiano pi\u00f9 probabilit\u00e0 di essere efficaci, rispetto a quelle che sono state viste per intero, relativamente all'impatto che possono avere nel determinare la scelta di una marca piuttosto che un'altra. Questo perch\u00e9 vi sarebbe un innalzamento del livello di attenzione verso la TV al momento dell'interruzione volontaria. Ma in linea di massima lo \"zapping\" \u00e8 ritenuto in pubblicit\u00e0 una variabile negativa. Solo per fare un esempio: una delle tecniche utilizzate per far fronte a questo problema \u00e8 quella del \"roadblocking\", cio\u00e8 il mandare i \"break\" pubblicitari su tutti i canali nello stesso momento.\n\u00c8 bene comunque avere sempre presenti due regole generali: lo \"zapping\" dipende dal telespettatore, perch\u00e9 non tutti i telespettatori si comportano allo stesso modo; lo \"zapping\" dipende dal programma in questione, perch\u00e9 non tutti i programmi ricevono lo stesso trattamento.\nOre di TV.\n\u00c8 utile tenere in considerazione il numero di ore di televisione viste al giorno, poich\u00e9 il ricordo della pubblicit\u00e0 sarebbe correlato col tempo passato quotidianamente davanti alla TV.\nCliente.\n\u00c8 utile tenere in considerazione il fatto di essere clienti o meno della ditta reclamizzata, poich\u00e9 il riconoscimento della marca sarebbe il 30% pi\u00f9 alto tra i clienti rispetto ai non clienti di una data marca\nIntenzione d'acquisto.\n\u00c8 utile tener conto dell'intenzione d'acquisto, poich\u00e9 il riconoscimento della marca sarebbe correlato positivamente con l'inclinazione a voler comprare il prodotto reclamizzato."}
{"id": "624838", "revid": "287204", "url": "https://it.wikipedia.org/wiki?curid=624838", "title": "L\u00e1grima", "text": ""}
{"id": "624839", "revid": "88872", "url": "https://it.wikipedia.org/wiki?curid=624839", "title": "Giuditta", "text": "Giuditta \u00e8 un personaggio biblico, eroina del popolo ebraico. Il suo nome deriva dall'ebraico (\u05d9\u05b0\u05d4\u05d5\u05bc\u05d3\u05b4\u05d9\u05ea \"lodata\" o \"ebrea\", Y\u0259hudit), ed \u00e8 la forma femminile del nome Giuda.\nLe imprese di Giuditta sono narrate nel libro omonimo che fa parte dei testi deuterocanonici, ovvero esclusi dal canone della Religione Ebraica (e pertanto considerati apocrifi dalle Chiese Protestanti), ma accettati come canonici dalla Chiesa Cattolica e quella Ortodossa.\nDante Alighieri la cita nelle anime beate del XXXII Canto del \"Paradiso\", insieme a Sara ed a Rebecca:\nRacconto biblico.\nIl libro dice che Giuditta liber\u00f2 la citt\u00e0 di Betulia assediata dagli Assiri del re Nabucodonosor. Della sua bellezza si invagh\u00ec Oloferne, loro generale, il quale la trattenne con s\u00e9 al banchetto; vistolo ubriaco, Giuditta gli tagli\u00f2 la testa con la sua stessa spada e poi ritorn\u00f2 nella citt\u00e0. Gli Assiri, trovato morto il loro condottiero, furono presi dal panico e facilmente messi in fuga dai Giudei.\nLa storicit\u00e0 di tale personaggio biblico \u00e8 molto dubbia, cos\u00ec come \u00e8 errata la descrizione storica degli eventi data dallo stesso Libro di Giuditta che - secondo gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), concordemente ad altri studiosi cristiani - \u00e8 caratterizzato da \"un'indifferenza totale nei confronti della storia e della geografia\". Ad esempio, Oloferne \u00e8 un nome di origine persiana e Nabucodonosor, che viene detto regnasse a Ninive sugli Assiri, in realt\u00e0 regn\u00f2 tra il 605-562 a.C. sui Babilonesi e al suo tempo Ninive era gi\u00e0 stata distrutta (nel 612 a.C.) da suo padre Nabopolassar; inoltre, il ritorno dall'Esilio babilonese - che avverr\u00e0 solo sotto Ciro il Grande nel 538 a.C. - viene descritto come gi\u00e0 accaduto. Anche la citt\u00e0 di Betulia - al centro della narrazione - nonostante le precisazioni topografiche e bench\u00e9 sia presentata come citt\u00e0 in posizione strategica per il controllo dell'accesso verso la Giudea risulta inesistente e il tragitto compiuto dall'esercito di Oloferne \u00e8 una \"\u00absfida\u00bb alla geografia\" della regione, che era evidentemente sconosciuta all'autore del resoconto.\nNell'arte.\nIl personaggio di Giuditta \u00e8 ricorrente nell'iconografia dal Medioevo in poi, come eroina femminile che trionfa sulla prepotenza dell'invasore usando la seduzione e la violenza."}
{"id": "624840", "revid": "2103", "url": "https://it.wikipedia.org/wiki?curid=624840", "title": "Sinistra Giovanile", "text": ""}
{"id": "624843", "revid": "287204", "url": "https://it.wikipedia.org/wiki?curid=624843", "title": "Ryo Hazuki", "text": " \u00e8 il protagonista nella serie di videogiochi Modern Action Adventure/RPG/FREE di SEGA, \"Shenmue\". In Giappone \u00e8 doppiato da Masaya Matsukaze, negli Stati Uniti da Corey Marshall.\n\"Shenmue\".\nRyo Hazuki vive in una casa a Yamanose, un quartiere di Dobuita, a Yokosuka. Suo padre, Iwao Hazuki, maestro di Jujitsu stile Hazuki, \u00e8 stato ucciso da un uomo chiamato Lan Di - un lottatore di uno stile di lotta potente e misterioso. Lan Di stava cercando il Dragon Mirror, uno specchio che sembra possedere speciali poteri. Ryo, dopo aver visto la morte del padre, decide di vendicarsi di Lan Di. Iwao Hazuki appare in alcuni flashback, che donano consiglio a Ryo durante la sua avventura. Il modello poligonale di Ryo si basava originariamente su Akira di \"Virtua Fighter\".\nRyo \u00e8 un ragazzo potente ma ancora inesperto e tende a buttarsi nelle cose senza prima riflettere. Sua madre mor\u00ec quando era un bambino, e suo padre fu ucciso da un membro del cartello cinese, associazione chiamata Chiyou-men. I Chiyou-men hanno una base nel porto vicino a dove abita Ryo. \u00c8 qui che Ryo incontra i Mad Angels, una gang associata ai Chiyou-men.\nProseguendo nell'avventura, Ryo incontra molti personaggi. Uno dei pi\u00f9 importanti \u00e8 Gui-zhang, un altro lottatore. Gui-zhang \u00e8 il figlio di Master Chen, un vecchio amico di Iwao.\nAndando avanti nella storia, Ryo Hazuki scopre che suo padre pu\u00f2 essere stato coinvolto in un omicidio. Ryo non pu\u00f2 credere che suo padre possa avere ucciso un'altra persona, ma Lan Di \u00e8 convinto che Iwao \u00e8 il responsabile. Questo fatto crea la domanda: \"Lan Di \u00e8 veramente diverso da Ryo?\", poich\u00e9 entrambi cercano vendetta per la stessa ragione.\nRyo veste un giubbotto di pelle, un paio di jeans e ha dei capelli neri con delle punte. Ha un cerotto sul suo zigomo sinistro.\n\"Shenmue II\".\nQuando Ryo scopre che Lan Di si \u00e8 diretto ad Hong Kong, parte per arrivare a Wan Chai. L\u00ec incontra una ragazza, Joy, che diventer\u00e0 pi\u00f9 avanti di grande aiuto per lui. Grazie a lei Ryo infatti scopre dove si trovano gli Heavens, una gang comandata da Ren. Insieme scoprono che i Chiyou-men hanno un collegamento con i Yellowhead a Kowloon perch\u00e9 Dou Niu, capo dei Yellowhead, \u00e8 molto vicino a Lan Di. Ryo sale fino al tetto del quartier generale dei Yellowhead per trovare Lan Di che prova a scappare dal tetto con un elicottero. Ryo \u00e8 costretto a combattere con Dou Niu, ma quando lo sconfigge \u00e8 troppo tardi e non riesce a fermare Lan Di che riesce a scappare.\nRyo scopre che forse Lan Di sta andando a Guilin, quindi anche lui si dirige l\u00ec. A Guiling, incontra una giovane ragazza di nome Shenhua, che guida Ryo attraverso una foresta fino ad un villaggio chiamato Bailu. In questo villaggio c'\u00e8 una caverna che contiene due statue giganti raffiguranti il Dragon e il Phoenix Mirror, e una spada."}
{"id": "624844", "revid": "466539", "url": "https://it.wikipedia.org/wiki?curid=624844", "title": "Henri Desgrange", "text": "Carriera.\nDurante la carriera sportiva fiss\u00f2 ben 12 record mondiali di ciclismo su pista, compreso il record dell'ora l'11 maggio 1893 con 35,325 chilometri. \u00c8 inoltre considerato l'ideatore del Tour de France, nato nel 1903. Dopo aver fondato il quotidiano sportivo \"L'Auto\", port\u00f2 avanti la proposta di uno dei suoi giornalisti, G\u00e9o Lef\u00e8vre, di promuovere un giro ciclistico della Francia per diffondere il giornale, che non navigava in buone acque. La competizione fu annunciata il 19 gennaio 1903, ma Desgrange non la segu\u00ec, temendo non avesse successo, inviando invece Lef\u00e8vre al seguito della corsa."}
{"id": "624845", "revid": "125074662", "url": "https://it.wikipedia.org/wiki?curid=624845", "title": "Chris Rock", "text": "Ha iniziato la carriera negli anni ottanta apparendo in alcuni film con Eddie Murphy. Nel 2006 ha riottenuto il successo, quando viene trasmessa la fortunata serie \"Tutti odiano Chris\", dove egli racconta la sua vita in modo comico.\nDal 2000 ha iniziato a lavorare anche come doppiatore.\n\u00c8 stato il presentatore dei Premi Oscar nel 2005 e nel 2016.\nBiografia.\nChris Rock nasce ad Andrews (Carolina del Sud). Sua madre Rosalie (nata Tingman) \u00e8 stata un'insegnante e assistente sociale per disabili mentali, mentre suo padre Julius \u00e8 stato un camionista e fattorino dei giornali. Poco dopo la sua nascita si trasferirono a Crown Heights, Brooklyn, New York. Julius mor\u00ec nel 1988 dopo un intervento chirurgico per un'ulcera. I suoi giovani fratelli Tony e Kenny sono anche loro nell'intrattenimento; suo fratello Charles \u00e8 morto nel 2006 a causa dell'alcolismo. Rock sostiene che egli \u00e8 stato influenzato dallo stile del suo nonno paterno, Allen Rock, un predicatore.\nCarriera.\nGli inizi.\nRock inizi\u00f2 facendo cabaret al Catch a Rising Star di New York. Pian piano incominci\u00f2 a interpretare piccoli ruoli, come nel film \"I'm Gonna Git You Sucka\", e nella serie TV \"Miami Vice\". A notarlo in una discoteca fu Eddie Murphy con cui allacci\u00f2 un sincero rapporto d'amicizia. Cos\u00ec Rock dopo un po' ebbe una parte nel film \"Beverly Hills Cop II\".\nSaturday Night Live.\nRock divenne un membro del cast della popolare trasmissione televisiva \"Saturday Night Live\" nel 1990. Cos\u00ec collabor\u00f2 con Chris Farley, Adam Sandler, Rob Schneider e David Spade (che divenne noto come il cattivo ragazzo del SNL). Tra i personaggi pi\u00f9 noti interpretati da Rock c'\u00e8 Nat-X, un militare afroamericano ospite del \"Lato Oscuro\".\nIl successo.\nNel 1991 pubblic\u00f2 il suo primo disco di monologhi live, \"Born Suspect\", che fu molto apprezzato. Il successivo ruolo drammatico di Rock (interpretava un tossicodipendente) nel film \"New Jack City\" gli procur\u00f2 il successo mondiale. Nel 1997 partecip\u00f2 al film \"Mai dire ninja\"'. \"Nel 1998 interpreta il detective Lee Butter in Arma letale 4\" (\"Lethal Weapon 4\"), regia di Richard Donner.\nDoppiatori italiani.\nNelle versioni in italiano dei suoi film, Chris Rock \u00e8 stato doppiato da:\nDa doppiatore \u00e8 sostituito da:"}
{"id": "624846", "revid": "183976", "url": "https://it.wikipedia.org/wiki?curid=624846", "title": "Pio Edgardo Mortara", "text": ""}
{"id": "624847", "revid": "60754", "url": "https://it.wikipedia.org/wiki?curid=624847", "title": "Beato Francesco Fa\u00e0 di Bruno", "text": ""}
{"id": "624853", "revid": "60754", "url": "https://it.wikipedia.org/wiki?curid=624853", "title": "Editrice Einaudi", "text": ""}
{"id": "624855", "revid": "729019", "url": "https://it.wikipedia.org/wiki?curid=624855", "title": "Strada statale 677 di Ronchi dei Legionari", "text": "La strada statale 677 di Ronchi dei Legionari (SS 677) \u00e8 una strada statale italiana, classificata ufficialmente superstrada di breve lunghezza. \u00c8 una strada a quattro corsie, due per senso di marcia, divise da un guard-rail.\nLa sua costruzione venne progettata per i Mondiali di calcio del 1990 e contestualmente aperta al traffico il 6 giugno 1990. Serve come collegamento rapido tra l'aeroporto e l'autostrada che collega i principali centri della regione Friuli-Venezia Giulia.\nPercorso.\nInizia presso il casello autostradale di Redipuglia sulla A4 e termina vicino all'aeroporto di Trieste (nel comune di Ronchi dei Legionari), innestandosi sulla strada statale 14 della Venezia Giulia.\nUfficialmente in gestione all'ANAS dal 2005, dal 1\u00ba gennaio 2008 \u00e8 passata in gestione alla Regione Friuli-Venezia Giulia, che ne ha immediatamente trasferito le competenze alla societ\u00e0 Friuli Venezia Giulia Strade S.p.A.. La strada \u00e8 definita \"d'interesse nazionale a gestione regionale\", non risultando perci\u00f2 declassata."}
{"id": "624856", "revid": "320578", "url": "https://it.wikipedia.org/wiki?curid=624856", "title": "SS677", "text": ""}
{"id": "624861", "revid": "767487", "url": "https://it.wikipedia.org/wiki?curid=624861", "title": "Aina", "text": "Gli Aina sono stati un supergruppo power metal con influenze progressive metal, del quale fanno parte membri della scena heavy metal provenienti da tutto il mondo. Il loro unico album, Days of Rising Doom, fu pubblicato nel 2003 dalla Transmission."}
{"id": "624865", "revid": "599013", "url": "https://it.wikipedia.org/wiki?curid=624865", "title": "Rpo", "text": ""}
{"id": "624870", "revid": "1714743", "url": "https://it.wikipedia.org/wiki?curid=624870", "title": "Lorenzino de' Medici", "text": "Biografia.\nI primi anni e l'adolescenza.\nFiglio di Pierfrancesco il Giovane e di Maria Soderini, perse il padre quando era appena undicenne (1525), e fu allevato dalla madre alla villa del Trebbio insieme al fratello minore Giuliano e alle due sorelle Laudomia e Maddalena. Nel 1526 fu portato a Venezia con Giuliano e con il futuro Cosimo I de' Medici per sfuggire all'arrivo dei Lanzichenecchi. La loro partenza fu provvidenziale perch\u00e9, soltanto un anno dopo, il Sacco di Roma indebol\u00ec pesantemente Papa Clemente VII de' Medici, e come conseguenza i Medici vennero cacciati da Firenze.\nNel 1530 Lorenzino si trasfer\u00ec a Roma, dove alcuni anni dopo fu protagonista di un episodio difficile da comprendere: nel 1534 mutil\u00f2 alcune teste delle statue antiche dell'arco di Costantino. Solo l'intervento del cugino cardinale Ippolito salv\u00f2 il ragazzo dall'ira del Papa, che aveva promesso di mandare a morte il responsabile dei vandalismi. Gli storici si sono interrogati circa le motivazioni del gesto, arrivando a vedervi, oltre al desiderio di impossessarsi di opere antiche, anche un segno della gelosia per le ricchezze del cugino pontefice, o un tentativo di emulazione del celebre atto compiuto da Alcibiade alla vigilia della spedizione in Sicilia, nel 415 a.C.. L'episodio comunque valse a Lorenzino una disonorevole cacciata dalla citt\u00e0 e forse fece nascere il soprannome di \"Lorenzaccio\".\nIl rapporto con Alessandro de' Medici.\nLasciata Roma, il giovane Medici ripar\u00f2 a Firenze, dove divenne ben presto il compagno degli eccessi del duca Alessandro, che nel 1530 era diventato signore della citt\u00e0 e nel 1532 duca di Firenze. I due instaurarono un legame molto stretto, ma l'autenticit\u00e0 della loro amicizia \u00e8 stata spesso messa in discussione e il loro rapporto non fu privo di punti oscuri. Secondo lo storico Iacopo Nardi, amico di Lorenzino, questi fu \u00ab grandemente amato \u00bb da Alessandro, che \u00ab lo faceva partecipe di tutti i suoi ... poco onesti segreti di amore \u00bb.\nLo storico filomediceo cinquecentesco Scipione Ammirato sostiene che Lorenzino odiava il cugino, e cominci\u00f2 a pianificarne l'omicidio in seguito al decesso del cardinale Ippolito, forse avvelenato per ordine dello stesso duca, ad Itri, il 10 agosto 1535. Altri commentatori e storici coevi ritengono che il progetto delittuoso fosse maturato nella mente del giovane gi\u00e0 l'anno prima, quando mor\u00ec l'odiato pontefice. Nella \"Vita\", Benvenuto Cellini narra che, avendo chiesto a Lorenzino il rovescio di una medaglia in cui doveva effigiare il volto di Alessandro, il giovane promettesse di procurarlo al pi\u00f9 presto, anche perch\u00e9 sperava \u00ab di far qualche cosa da far meravigliare il mondo \u00bb.\nNel 1536, il duca si schier\u00f2 contro Lorenzino nell'ambito di un'annosa lite patrimoniale venutasi a creare tra i discendenti di Pierfrancesco il Vecchio, bisnonno di Lorenzino, procurando un forte danno economico al cugino. Nello stesso anno, Alessandro convol\u00f2 a fastose nozze con la figlia naturale dell'imperatore Carlo V, Margherita.\nL'assassinio di Alessandro.\nLa sera del 6 gennaio 1537 Lorenzino attir\u00f2 Alessandro nei propri appartamenti prospettandogli una notte d'amore, e lo lasci\u00f2 solo con la promessa di tornare presto con la donna con cui aveva precedentemente preso accordi. Secondo la maggior parte degli storici si trattava di Caterina Soderini, moglie di Leonardo Ginori, ma stando a Bernardo Segni, la donna era Laudomia, sorella di Lorenzino. Alessandro nel frattempo si addorment\u00f2 e, avendo congedato i suoi uomini, era del tutto inerme e indifeso quando Lorenzino torn\u00f2 assieme al suo servitore Piero di Giovannabate, detto Scoronconcolo. I due lo aggredirono a colpi di spada e pugnale, e a nulla valse la feroce reazione del duca che combatt\u00e9 con tutte le sue forze prima di essere ucciso.\nMolte ipotesi sono state avanzate per spiegare le ragioni dell'omicidio, dal risentimento personale per gelosia o per le questioni ereditarie, alla volont\u00e0 di Lorenzino di compiere un gesto eclatante che immortalasse la sua gloria. Secondo gli esuli repubblicani antimedicei Lorenzino fu mosso da ragioni politiche, e uccise il duca per liberare Firenze da quello che molti ritenevano un tiranno e consentire il ritorno della Repubblica, che era stata sostituita dal Principato soltanto pochi anni prima. Questa spiegazione converge con quella data da Lorenzino stesso nella sua celebre \"Apologia\", scritta pochi giorni dopo il delitto.\nL'esilio.\nCompiuto il misfatto, Lorenzino prese i cavalli che aveva preventivamente preparato per la fuga e lasci\u00f2 la citt\u00e0 insieme a Piero e ad un altro servitore. Giunse a Bologna, dove il giudice Silvestro Aldobrandini, di fede repubblicana, non credette al suo racconto. Il fuggitivo prosegu\u00ec allora alla volta di Venezia, dove venne accolto calorosamente dal ricchissimo banchiere Filippo Strozzi, \"leader\" degli esuli, che gli promise di concedere i suoi figli Piero e Roberto in matrimonio alle sue sorelle, Laudomia e Maddalena de' Medici. Tra i molti altri fuoriusciti che esultarono ci furono anche i famosi letterati Iacopo Nardi e Benedetto Varchi, il quale defin\u00ec l'assassino pi\u00f9 grande di Bruto, accostandolo al celebre cesaricida. Anche il poeta Luigi Alamanni, dalla Francia, lev\u00f2 una voce di elogio per Lorenzino, mentre lo scultore Jacopo Sansovino disse di volergli dedicare un monumento. Pietro Aretino, invece, stronc\u00f2 il gesto e il suo autore, affermando in una lettera a Pietro Bembo di non capire \u00ab come si possa contro ogni sentimento di umanit\u00e0 elevare ai quattro cieli un delinquente volgare \u00bb.\nCon Alessandro si estinse il ramo principale dei Medici, sebbene egli lasciasse due figli piccoli, Giulio e Giulia, che per\u00f2 vennero dichiarati non capaci di governare perch\u00e9 nati illegittimi da un padre gi\u00e0 dalla genealogia incerta. Sal\u00ec cos\u00ec alla ribalta un giovane di diciassette anni, che rappresentava da parte di padre il ramo secondario dei Medici e da parte di madre quello primario, Cosimo I, che fu scelto come nuovo duca della citt\u00e0, anche con il beneplacito dell'Imperatore Carlo V.\nPochi giorni dopo essere arrivato a Venezia, Lorenzino decise di spostarsi a Mirandola, ospite del conte Galeotto II Pico, per circa due settimane. Tornato poi brevemente in laguna, il 16 febbraio 1537 salp\u00f2 poi alla volta di Costantinopoli, in compagnia dell'ambasciatore ottomano a Venezia e di Giorgio Gritti, figlio del Doge Andrea. La scelta di lasciare l'Italia fu dovuta in parte ai rischi che correva di essere ucciso e in parte ad un incarico diplomatico presso il sultano Solimano il Magnifico per conto del re di Francia. Pochi mesi dopo, la battaglia di Montemurlo, con la vittoria delle truppe di Cosimo, sanc\u00ec la fine delle speranze di Filippo Strozzi e di molti fuoriusciti fiorentini. Il protettore di Lorenzino fu arrestato e mor\u00ec in carcere nel 1538 (suicida, secondo la versione ufficiale) dopo essere stato sottoposto a tortura nel tentativo di attribuirgli improbabili responsabilit\u00e0 nel tirannicidio.\nNel settembre del 1537 Lorenzino si spost\u00f2 in Francia, alla corte di Francesco I, dove poteva contare sul sostegno politico del sovrano e sull'ospitalit\u00e0 di molti fiorentini, primi fra tutti il tesoriere del re Giuliano Bonaccorsi e lo zio materno, il vescovo di Saintes Giuliano Soderini. Contrariamente a quanto creduto in passato, in questo periodo Lorenzino si rec\u00f2 spesso in Italia e svolse importanti missioni politico-diplomatiche per conto di Francesco I. In particolare, fu nella penisola da febbraio a luglio 1542 per agire come tramite tra il re e i fuoriusciti fiorentini di Venezia allo scopo di organizzare una spedizione militare contro il duca Cosimo I.\nLa morte.\nNel 1544 Lorenzino torn\u00f2 definitivamente a Venezia, dove visse a stretto contatto con gli altri esuli fiorentini e instaur\u00f2 uno stretto rapporto con il legato papale a Venezia Giovanni Della Casa. Nella citt\u00e0 lagunare, covo di spie medicee ed imperiali, Lorenzino era molto pi\u00f9 esposto che in Francia e i tentativi per ucciderlo e vendicare la morte del duca Alessandro si moltiplicarono. La situazione si complic\u00f2 ulteriormente quando, tra la fine del 1547 e l'inizio del 1548, quasi tutti i fiorentini lasciarono Venezia e si spostarono in Francia, e Lorenzino rimase isolato. Cos\u00ec, il 26 febbraio del 1548, Lorenzino venne assassinato a Venezia per mano di due sicari. Uno di essi, Francesco da Bibbona, ha lasciato resoconto della vicenda che contiene preziosi dettagli sull'esecuzione dell'omicidio.\nPer molti secoli si \u00e8 attribuito al segretario mediceo Giovanni Francesco Lottini il ruolo principale nell'organizzazione del delitto, ma nuove ricerche hanno invece dimostrato la sua estraneit\u00e0 ad esso. Inoltre, i contemporanei e gli storici successivi hanno sempre pensato che fosse stato il duca Cosimo I il mandante dell'attentato, allo scopo di vendicare la morte del suo predecessore. Grazie ad un nuovo studio di Stefano Dall'Aglio sappiamo che, al contrario, l'intera manovra fu orchestrata dall'imperatore Carlo V, che non poteva perdonare la morte del suo genero, marito della figlia Margherita. Fu dunque Carlo V a ordinare espressamente l'omicidio scrivendo da Augusta all'insaputa di Cosimo, dando dettagliate disposizioni al suo ambasciatore a Venezia, Juan Hurtado de Mendoza, che si occup\u00f2 dell'aspetto operativo.\nOpere letterarie.\nLorenzino fu anche uno scrittore. Nell'\"Apologia\" si difese dal biasimo generale per l'assassinio del cugino dichiarando d'averlo commesso poich\u00e9 mosso unicamente dall'amore per la libert\u00e0: aveva seguito l'esempio di Marco Giunio Bruto - uno degli assassini di Cesare - e aveva deciso di uccidere il duca dopo essersi finto suo amico e fedele cortigiano. L'\"Apologia\" \u00e8 considerata uno degli esempi pi\u00f9 elevati di eloquenza rinascimentale e uno dei manifesti del pensiero antitirannico. L'\"Apologia\" venne scritta in due diverse stesure, la prima delle quali - non molto diversa dalla versione definitiva - risale al gennaio 1537, pochi giorni dopo l'omicidio.\nScrisse anche una commedia intitolata l'\"Aridosia\", composta attorno al 1535 e rappresentata a Firenze con buon successo, prima allo \"Spedale dei Tessitori\" e poi a Palazzo Medici.\nLorenzino de' Medici nella letteratura.\nLorenzino \u00e8 protagonista di un'opera teatrale di Alfred de Musset, Lorenzaccio (1834), e del dramma Lorenzaccio (1918) di Dietrich Eckart."}
{"id": "624871", "revid": "198277", "url": "https://it.wikipedia.org/wiki?curid=624871", "title": "Arca di No\u00e8", "text": "Larca di No\u00e8, nel racconto biblico, \u00e8 una grande imbarcazione costruita su indicazione divina da No\u00e8 per sfuggire al diluvio universale, per preservare la specie umana e gli altri esseri viventi. Un analogo racconto, nell'ambito dell\"Epopea di Gilgame\u0161\", affonda le sue radici nella mitologia mesopotamica.\nStruttura del racconto biblico.\nIl racconto del diluvio \u00e8 contenuto nei capitoli 6, 9 - 9, 19 della Genesi. Il racconto \u00e8 strutturato in modo concentrico per portare l'umanit\u00e0 all'antropomorfismo per scontare i suoi peccati e anche per sottolineare che Dio non dimentica l'uomo giusto e le altre sue creature\nIn merito al succedersi degli eventi narrati, va considerato come il racconto biblico sia \"frutto dell'intarsio tra due tradizioni, quella Jahvista [J] molto vivace e quella Sacerdotale [P] pi\u00f9 rigorosa ma anche pi\u00f9 fredda. Questo innesto \u00e8 venato qua e l\u00e0 da incongruenze\"; ad esempio, come evidenziano gli esegeti dell'interconfessionale Bibbia TOB, \"secondo la narrazione \u00absacerdotale\u00bb, il Diluvio dur\u00f2 un anno e dieci giorni (un intero anno secondo la versione greca); secondo quella \u00abjahvista\u00bb, sarebbe invece durato solo quaranta giorni, preceduto da una settimana e seguito da altre tre\"; inoltre, \"per P le acque sopra e sotto la terra, rinchiuse l\u00e0 all'inizio (1,6-10), fecero irruzione sulla terra (7,11), mentre in J le acque del diluvio furono le piogge ininterrotte per 40 giorni e notti (7,12)\"; anche in merito al numero degli animali portati sull'arca vi sono due versioni contrastanti in quanto \"per P, tutta la creazione \u00e8 buona (Gen1) e le distinzioni tra puro e impuro saranno date solo al Sinai. Quindi No\u00e8 prende due di ogni animale \u00absecondo la sua specie\u00bb [...] mentre in J No\u00e8 prende sette paia di animali puri e due animali impuri\".\nCaratteristiche.\nMateriali.\nLa Genesi, al versetto afferma che l'Arca era stata realizzata in \"legno resinoso\" o \"legno di \u05d2\u05e4\u05e8\" (in ebraico, letteralmente, \"gofer\" o \"gopher\" o \"kedr\"). La Jewish Encyclopedia ipotizza che questa espressione sia probabilmente una traduzione del babilonese \"gushure i\u015f erini\" (= \"travi di cedro\") o dell'assiro \"giparu\" (= \"canna\"). La Vulgata latina, nel V secolo, l'ha tradotto come \"lignis levigatis\" (= \"legno levigato\"). La versione dei Settanta greca non menziona alcuna qualit\u00e0 di legno in particolare, ma evoca la costruzione di una grande imbarcazione quadrata con il guscio incatramato dentro e fuori. Antiche traduzioni inglesi, tra cui la Bibbia di Re Giacomo del XVII secolo, scelgono semplicemente di non tradurre l'espressione. Molte traduzioni moderne scelgono il cipresso sulla base di un falso ragionamento etimologico indotto da accostamenti fonetici, bench\u00e9 la parola ebraica usata nella Bibbia per indicare il cipresso sia \"erez\", l'albero di leccio. Altre versioni contemporanee propongono il pino o riprendono l'idea del cedro. Suggestioni pi\u00f9 recenti, fra altre, hanno avanzato l'ipotesi che il testo abbia perduto il proprio senso, lungo i secoli, per alterazione, o che esso faccia riferimento a un tipo di legno oggi scomparso, o che si tratti semplicemente di una cattiva trascrizione della parola \"kopher\" (= \"resina\"). Al di l\u00e0 del mitologema, nessuna di queste ipotesi riscuote l'unanimit\u00e0 dei consensi.\nDimensioni.\nLa Bibbia riporta che l'arca misurava 300 cubiti di lunghezza. Nell'antichit\u00e0 sono stati usati cubiti di misure diverse, ma tuttavia molto simili; la maggior parte degli studi letteralisti concordano nell'attribuire all'imbarcazione una lunghezza approssimativa di 137 metri, lunghezza in ogni caso superiore a quella di qualsiasi natante in legno che sia mai stato storicamente costruito fino alla fine del 1800. La larghezza era di oltre venti metri e l'altezza di circa 15 metri..\nTradizione religiosa.\nEbraismo.\nLa storia di No\u00e8 e dell'Arca fu oggetto di numerosi arricchimenti nella tarda letteratura rabbinica ebraica. Dio aveva rivelato a No\u00e8 come costruire l'Arca persino facendogli conoscere quali misure alcuni tipi di albero, anch'essi predeterminati e da lui piantati e coltivati, avrebbero raggiunto nel tempo necessario: infatti non si sarebbe potuto forgiare delle assi di tali misure e per questo essi furono appunto di differenti misure corrispondenti a quelle delle assi. Il fatto che No\u00e8 non abbia giudicato utile avvertire i suoi contemporanei del pericolo che correvano \u00e8 stato in gran parte interpretato come un limite alla sua supposta rettitudine - forse quest'uomo sembrava giusto soltanto per contrasto con una generazione particolarmente corrotta? (cfr. Zaddiq)\nSecondo un'altra tradizione ha effettivamente diffuso tra gli uomini l'avvertimento divino e ha piantato dei cedri quasi centoventi anni prima dell'inondazione perch\u00e9 i peccatori avessero il tempo di prendere coscienza dei loro difetti e di cambiare. Per proteggere No\u00e8 e la sua famiglia dai malvagi che rallentavano il lavoro e li malmenavano, Dio ha anche posto leoni e altri animali selvaggi all'entrata dell'arca.\nSecondo un midrash Dio o gli angeli hanno riunito gli animali attorno all'arca, con il cibo necessario; gli animali puri da korban vennero invece cercati e recuperati per rendere maggiormente apprezzabile questa Mitzvah. Dato che ancora non si era fatta sentire la necessit\u00e0 di distinguere gli animali impuri dagli animali puri, questi ultimi si fecero riconoscere inginocchiandosi dinanzi a No\u00e8 quando entravano nell'arca. Un'altra fonte afferma che \u00e8 l'arca stessa che ha distinto il puro dall'impuro, ammettendo nel suo interno sette coppie dei primi e soltanto due dei secondi.\nNo\u00e8, durante il Diluvio, si sacrific\u00f2 giorno e notte per l'alimentazione e le cure degli animali, e non dorm\u00ec una sola volta in tutto l'anno che pass\u00f2 nell'arca. Gli animali erano i migliori esemplari delle loro specie e si comportarono ammirevolmente. Tranne il cane, il corvo e Cam, le coppie si astennero da qualsiasi unione, anche al fine della procreazione in modo che il numero di creature ad uscire dall'arca fosse esattamente lo stesso che all'entrata. No\u00e8 fu ferito dal leone, rendendolo inabile a compiere i suoi obblighi cultuali: il sacrificio realizzato dopo il viaggio fu dunque compiuto dal figlio Sem. Il corvo, da parte sua, pose alcuni problemi, quando rifiut\u00f2 di lasciare l'arca, poich\u00e9 si sospetta che avesse cattive intenzioni verso una delle donne nell'arca costruita da No\u00e8. Tuttavia, come sottolineano i commentatori, Dio desiderava salvare il corvo, poich\u00e9 i suoi discendenti erano destinati a nutrire il profeta Elia.\nI rifiuti e le acque di scarico erano confinati nel pi\u00f9 basso dei tre ponti dell'arca. Gli umani e gli animali puri occupavano il secondo, mentre gli animali impuri e gli uccelli erano stipati nel livello pi\u00f9 elevato. Una tradizione diversa situa i rifiuti al ponte superiore, da cui erano gettati in mare grazie a una botola appositamente sistemata. Pietre preziose, brillanti come in pieno giorno, fornivano la luce all'interno infatti non si potevano distinguere la luce del giorno e le tenebre della notte all'interno dell'Arca se non grazie alla luce di queste pietre durante la notte e la loro opacit\u00e0 durante il giorno. Dio si assicur\u00f2 che le derrate alimentari restassero sane.\nIl gigante Og, re di Bash\u00e2n, faceva necessariamente parte dei fortunati passeggeri, poich\u00e9 i suoi discendenti sono citati nei libri successivi della Torah: a causa della sua dimensione fisica, fu obbligato a restare all'esterno, cosa che richiese di fornirgli il cibo attraverso un foro praticato nella parete dell'arca.\nCristianesimo.\nGli scrittori all'inizio dell'era cristiana si cimentarono in interpretazioni molto elaborate riguardo alla storia dell'arca. Agostino d'Ippona (354-430) nella \"Citt\u00e0 di Dio\" dimostra che le proporzioni dell'arca corrispondono a quelle del corpo umano, immagine a sua volta del corpo di Cristo e quindi della Chiesa. L'identificazione dell'arca con la chiesa si pu\u00f2 ritrovare anche nel rito anglicano del battesimo, il quale consiste nel domandare a Dio \"che nella sua grande piet\u00e0 ha salvato No\u00e8\", di ricevere nel seno della Chiesa il battezzando. San Girolamo (347-420) si interess\u00f2 alla figura del corvo che part\u00ec dall'arca e non fece ritorno, definendolo \"l'infetto uccello della corruzione\" che occorre allontanare da s\u00e9 grazie al rito del battesimo. La colomba e il ramo d'olivo simboleggiarono lo Spirito Santo, poi la speranza di salvezza.\nSu di un piano pi\u00f9 pratico, Origene (182-251), replicando ad un avversario che dubitava che l'arca avesse potuto contenere tutti gli animali del mondo, svilupp\u00f2 un argomento erudito riguardo alla misura dei cubiti. Il teologo spieg\u00f2 che Mos\u00e8, allora ritenuto tradizionalmente l'autore del libro della Genesi, era stato allevato nell'antico Egitto, dove il cubito aveva una misura pi\u00f9 lunga di quella ebraica. A quei tempi l'arca era descritta come una piramide tronca, a base rettangolare, che si restringeva verso la cima fino a una sommit\u00e0 quadrata di un cubito di lato. Soltanto verso il XII secolo l'arca viene raffigurata come una scatola rettangolare dotata di un tetto inclinato.\nIslamismo.\nNo\u00e8 (N\u016b\u1e25) \u00e8 uno dei cinque principali profeti dell'Islam, e la sua storia serve generalmente a illustrare la sorte di coloro che rifiutano di ascoltare la Parola divina. I riferimenti al profeta sono diffusi attraverso il Corano, ma sono particolarmente frequenti nella s\u016bra 11, intitolata \"H\u016bd\", dal versetto 27 al 51. Diversamente dalla tradizione ebraica, che utilizza per descrivere l'arca termini vaghi che possono tradursi come \"scatola\" o \"cassa\", la s\u016bra 29, versetto 15, parla di \"saf\u012bna \", cio\u00e8 di una barca comune, e la sura 54, versetto 13, evoca da parte sua \"un oggetto di tavole e di chiodi\". L'arca si sarebbe fermata sul \"monte al-\u01e6\u016bd\u012b\", identificato dalla tradizione in una sopraelevazione dell'Arabia in una collina situata sulla riva est del Tigri, vicino alla citt\u00e0 di Mosul nel nord dell'Iraq. Al-Mas\u02bf\u016bd\u012b (morto nel 956) precisa anche che il posto dove la barca si era fermata poteva ancora essere veduto in quel tempo. L'autore aggiunge che l'arca inizi\u00f2 il suo viaggio nella citt\u00e0 di Kufa, al centro dell'Iraq, e navig\u00f2 fino alla Mecca, dove fece il giro della Ka\u02bfba, prima di ritornare finalmente sul monte al-\u01e6\u016bd\u012b.\nIl Corano mette d'altra parte queste parole nella bocca di No\u00e8, che si rivolge ai suoi contemporanei (Sura 11, versetto 41): \"Entrate dentro. Il viaggio e l'ormeggio siano in nome di Allah \". L'esegeta coranico al-Bayd\u0101w\u012b, che scrive nel XIII secolo, ne deduce che No\u00e8 proclam\u00f2 il nome di All\u0101h per mettere l'arca in movimento, e che fece la stessa cosa per fermarla.\nIl diluvio fu inviato da Allah in risposta alle preghiere di No\u00e8, secondo il quale la sua generazione ormai corrotta doveva essere distrutta. Ma poich\u00e9 No\u00e8 era un uomo giusto, continuava nel frattempo a predicare, e tanto fece che settanta idolatri si convertirono e lo raggiunsero sull'arca, che port\u00f2 cos\u00ec il numero totale di passeggeri umani a settantotto (poich\u00e9 la famiglia di No\u00e8 contava otto membri). Questi settanta convertiti non ebbero comunque bambini, e la totalit\u00e0 degli esseri umani nati dopo l'inondazione discende quindi dai soli tre figli di No\u00e8. Quest'ultimo aveva tuttavia un quarto figlio (o nipote secondo alcune versioni), Canaan, che rifiut\u00f2 di convertirsi e mor\u00ec annegato. Al-Bayd\u0101w\u012b ritiene che le dimensioni dell'arca fossero di trecento cubiti di lunghezza, cinquanta di larghezza e trenta di altezza. Spiega in seguito che il primo dei tre piani era destinato agli animali selvaggi e domestici, mentre il secondo accoglieva gli esseri umani e che il terzo conteneva gli uccelli. Su ogni tavola appariva il nome di un profeta. Tre tavole mancanti, che simboleggiano dunque tre profeti, furono portate dall'Egitto da Og, figlio di Anaq, il solo dei giganti a sopravvivere al diluvio. Il corpo di Adamo fu posto nel mezzo della barca, per separare gli uomini dalle donne. No\u00e8 ed i suoi compagni passarono cinque o sei mesi a bordo dell'arca, alla fine dei quali No\u00e8 invi\u00f2 un corvo, ma quest'ultimo si ferm\u00f2 per sfamarsi con una carogna, e fu maledetto da No\u00e8, che invi\u00f2 allora una colomba, ricordata da allora come l'amica dell'umanit\u00e0. Al-Mas\u02bf\u016bd\u012b scrive che Allah ordin\u00f2 alla terra di assorbire l'acqua del diluvio, e che alcuni territori poco solleciti ricevettero l'acqua salata come punizione, diventando cos\u00ec secchi ed aridi. L'acqua che non fu assorbita form\u00f2 i mari e gli oceani, tanto che alcune acque del diluvio esistono ancora oggi.\nNo\u00e8 lasci\u00f2 l'arca il decimo giorno di Muharram, cio\u00e8 nell'Ashura. I superstiti costruirono una citt\u00e0 ai piedi del monte al-\u01e6\u016bd\u012b, che battezzarono Thaman\u012bn (ottanta) a causa del loro numero. No\u00e8 chiuse allora l'arca e ne affid\u00f2 la chiave a Sem. Y\u0101q\u016bt al-R\u016bm\u012b (1179-1229) cita anche una moschea costruita da No\u00e8 e visibile alla sua epoca. Quanto a Ibn Battuta, riport\u00f2 di avere superato il monte al-\u01e6\u016bd\u012b nel corso dei suoi viaggi (XIV secolo). I musulmani attuali, bench\u00e9 poco interessati ad impegnarsi in una ricerca attiva dell'arca, pensano per\u00f2 che essa esista ancora oggi, sulle scarpate pi\u00f9 elevate della montagna.\nMitologie mesopotamiche.\nNelle varie mitologie mesopotamiche, dalla Sumerica alla Neo Assira, si parla di un Re o principe umano di nome Z\u012b\u016bs\u016bra (sumerico: ZID.UD.SUD.RA2 altrimenti letto ZI.U4.SU3.RA2) che si salv\u00f2 su di un'Arc (MA2.GUR4.GUR4 OPPURE MA2.GUR8.GUR8) da un Diluvio che distrusse il Paese di Sumer (sumerico: KALAM.MA) (sumerico: A.MA.RU12).\nLe cause del Diluvio sono sconosciute dai testi sumeri, mentre nel testo babilonese Arta\u1e2bas\u012bs la causa \u00e8 il rumore dell'umanit\u00e0 che turba gli D\u00e8i, e nell'Epopea di Gilg\u0101me\u0161 la causa \u00e8 il peccato dell'uomo.\nIl Dio Enki rivel\u00f2 al suo fedele dell'imminente Diluvio, sebbene legato ad un giuramento che il fratello Enlil gli strapp\u00f2 per il quale avrebbe dovuto tacere con gli uomini delle decisioni degli D\u00e8i. Rispettando il giuramento, Enki rivela i piani di costruzione dell'Arca ad un paravento senza rivelare il proprio volto a Z\u012b\u016bs\u016bra.\nNelle mitologie mesopotamiche l'Arca di No\u00e8 viene chiamata MA2.GUR4.GUR4 che significa \u00abGrande Imbarcazione\u00bb oppure MA2.GUR8.GUR8 che significa \u00abImbarcazione che si Rivolta nelle Acque\u00bb.\nNelle mitologie mesopotamiche l'Arca viene descritta come una semplice cesta di canne (accadico GIPARU, da cui forse il biblico \u05d2\u05e4\u05e8 \"gofer\", una qualit\u00e0 del legno citata dalla Bibbia) di forma sferica, ben incatramata dentro e fuori. Per la tradizione accadica e babilonese l'Arca ha la larghezza, la lunghezza e l'altezza di 120 cubiti, ossia 54,86\u00a0m. Nella tradizione assira invece le dimensioni corrispondono a 150 cubiti o 68,5\u00a0m.\nNella costruzione dell'Arca fu coinvolta tutta la popolazione di \u0160uruppag, citt\u00e0 natale di Z\u012b\u016bs\u016bra. Si racconta che in cinque giorni vennero tagliati, scortecciati e tagliati in assi gli alberi, quindi nel giro di due giorni i vari pezzi vennero saldati. In base a questa descrizione si intuisce che l'Arca dovesse essere un prefabbricato.\nTuttavia Z\u012b\u016bs\u016bra non rivel\u00f2 ai suoi operai (salatamente pagati) il vero utilizzo che intendeva fare dell'Arca. Raccont\u00f2 loro che il suo Dio, Enki, e il Dio patrono della citt\u00e0, Enlil, erano in guerra, e che Enlil intendeva inviare la sua collera sulla citt\u00e0 dove Z\u012b\u016bs\u016bra avrebbe abitato. L'Arca serviva quindi ad essere calato nelle caverne dell'Abz\u016b sulle quali Enlil non aveva dominio.\nEffettivamente esiste un testo sumerico intitolato \u00abLa Discesa di Nin\u1e21i\u0161zidda nel Mondo dei Morti\u00bb che racconta come appunto il Dio Nin\u1e21i\u0161zidda sia disceso nell'Abz\u016b usando proprio un'Arca (sumerico: MA2.GUR8.GUR8)\nSolo Z\u012b\u016bs\u016bra, sua moglie, la sua famiglia e innumerevoli servitori e seguaci salirono sull'Arca e aspettarono un giorno intero prima dell'inizio del Diluvio. I segnali dell'inizio del Diluvio furono una pioggia di focacce al mattino e di grano alla sera, che fu per\u00f2 interpretato come buon auspicio dai cittadini. Secondo l'Epopea di Gilg\u0101me\u0161 questi segnali furono preannunciati da \u0160ama\u0161 quando nel giorno della rivelazione del Diluvio ordina a Utnapi\u0161tim di costruire la nave.\nIl Diluvio dur\u00f2 sette giorni e sette notti. Secondo l'Epopea di Gilg\u0101me\u0161, oltre ai sette giorni di Diluvio, la permanenza dur\u00f2 ancora sette giorni prima d'incagliarsi nel monte Ni\u1e63ir e ancora sette giorni prima di uscire dall'Arca, di compiere i sacrifici e di lanciare la colomba Miaser e un corvo.\nCuriosamente il mancato ritorno del corvo far\u00e0 contento Z\u012b\u016bs\u016bra, che potr\u00e0 cos\u00ec constatare che ci sono terre abitabili.\nIl re Assiro A\u0161\u0161urb\u00e2nipali riport\u00f2 nei suoi annali di aver scalato il Monte \u016arartu e di aver ivi trovato la leggendaria Arca.\nRiscontri storici.\nLa pratica legata alle ricerche di possibili resti dell'arca \u00e8 largamente considerata pseudoscientifica, pi\u00f9 specificamente pseudoarcheologica. \nLa grande maggioranza degli studiosi, anche cristiani, considera, infatti, il racconto biblico del diluvio universale non storico ma mitologico e ritiene molto probabile la sua derivazione da poemi mesopotamici precedenti. Ad esempio, gli esegeti del \"Nuovo Grande Commentario Biblico\" osservano che \"la somiglianza dell'intreccio di Atrahasis con Gen 2-9 \u00e8 chiara; ugualmente chiara \u00e8 la sfumatura biblica dei dettagli. Gli scrittori biblici hanno prodotto una versione di un comune racconto mesopotamico sulle origini del mondo popolato, esplorando le pi\u00f9 importanti questioni su Dio e sull'umanit\u00e0 attraverso la narrazione\"; concordemente la Bibbia Edizioni Paoline ritiene, in merito al testo biblico sul diluvio, che \"alle spalle di questa narrazione ci sono elementi arcaici che rielaborano miticamente una catastrofe mesopotamica divenuta oggetto anche di poemi mitologici orientali come la famosa Epopea di Gilgamesh o il poema di Atrahasis. Questo tragico ricordo si riferiva forse a una calamit\u00e0 antica e terribile, rimasta per frammenti nella memoria collettiva: qualcosa di collegato al Tigri e all'Eufrate, i due grandi fiumi della regione, fonti di benessere e di tragedia\". Lo storico e archeologo Mario Liverani osserva, inoltre, come si tratti \"di un caso evidente di derivazione letteraria. Troppe e troppo precise sono le concordanze del racconto biblico con le versioni babilonesi del mito, conservate nel poema di Atram-khasis [Atrahasis] e in quello di Gilgamesh. Lo stesso arenarsi dell'arca \u00absulle montagne di Urartu\u00bb (Gen 8:4) palesa non solo l'origine babilonese del racconto biblico, ma anche la sua trasmissione in et\u00e0 neo-babilonese\".\nDall'epoca di Eusebio di Cesarea, la ricerca dei resti materiali dell'arca di No\u00e8 ha costituito un'ossessione per numerosi cristiani - e non per gli ebrei o i musulmani, che sembrano essere meno interessati a ritrovare il relitto. Si deve a un cronista armeno del V secolo, Fausto di Bisanzio, il primo utilizzo del nome di \"Ararat\" per indicare una montagna ben precisa, piuttosto che una regione. L'autore affermava che l'arca era ancora visibile al vertice di questo rilievo montuoso e riferisce che un angelo port\u00f2 una reliquia tratta dalla nave ad un vescovo, che fu in seguito incapace di compiere la scalata per raggiungere i resti. La tradizione vuole che l'imperatore bizantino Eraclio abbia tentato il viaggio nel VII secolo. Quanto ai pellegrini meno fortunati, dovevano affrontare le zone desertiche, i terreni accidentati, le distese innevate, i ghiacciai e le tempeste, senza contare i briganti, le guerre e, pi\u00f9 tardi, la sfiducia delle autorit\u00e0 ottomane.\nLa regione fu sistemata e resa un po' pi\u00f9 ospitale soltanto al XIX secolo, ci\u00f2 che permise ad alcuni occidentali di partire alla ricerca dell'arca. Nel 1829, il medico Friedrich Parrott, dopo una scalata al monte Ararat, scriveva nel suo \"viaggio ad Ararat\" che \"tutti gli Armeni sono fermamente convinti che l'arca di No\u00e8 resti tuttora sulla cima dell'Ararat e che, allo scopo di preservarla, nessun essere umano \u00e8 autorizzato ad avvicinarsi alla citt\u00e0\u201d. Nel 1876, James Bryce, storico, uomo politico, diplomatico, esploratore e professore di diritto civile alla universit\u00e0 di Oxford, scal\u00f2 oltre l'altitudine fino alla quale si possono trovare gli alberi e trov\u00f2 una trave di legno lavorata a mano, di una lunghezza di 1,30\u00a0m e di uno spessore di 12\u00a0cm. Lo identific\u00f2 come un pezzo dell'arca. Nel 1883 il \"British Prophetic Messenger\" e altri giornali segnalarono che una spedizione turca che studiava le valanghe aveva potuto scorgere i resti dell'arca.\nIl problema dell'arca si fece pi\u00f9 discreto nel XX secolo. Nel corso della guerra fredda, il monte Ararat si trov\u00f2 infatti sulla frontiera molto sensibile tra la Turchia e l'Unione sovietica, cos\u00ec come pure nel bel mezzo della zona d'attivit\u00e0 dei separatisti curdi, di modo che gli esploratori si esponevano a rischi particolarmente elevati. L'ex astronauta James Irwin condusse due spedizioni sull'Ararat negli anni 1980, fu anche rapito una volta, ma non scopr\u00ec alcuna prova tangibile dell'esistenza dell'arca. \"ho fatto tutto ci\u00f2 che mi era possibile\", ha dichiarato, \"ma l'arca continua a sfuggirci\".\nAll'inizio del XXI secolo esistono due principali percorsi di esplorazione: fotografie aeree o via satellite hanno messo da un lato in evidenza ci\u00f2 che si decise di chiamare l'anomalia dell'Ararat, che mostra non lontano dal vertice della montagna una macchia nera e sfocata sulla neve ed il ghiaccio. Ma occorre soprattutto citare qui il sito Durup\u0131nar (battezzato cos\u00ec in onore del suo scopritore, l'ufficiale turco di informazioni Ilhan Durupinar), vicino a Do\u011fubeyaz\u0131t e a 25 chilometri a sud dal monte Ararat. Durupinar - che consiste in una grande formazione rocciosa con l'aspetto di una barca che esce dalla terra - ha ricevuto un'ampia pubblicit\u00e0 grazie all'avventuriero David Fasold negli anni novanta. La localit\u00e0, rispetto al monte Ararat, ha il grande vantaggio di essere facilmente accessibile. Senza essere una grande attrazione turistica, riceve un flusso continuo di visitatori. Su Durupinar non c'\u00e8 unanimit\u00e0 tra gli studiosi, alcuni sostengono che sia una formazione naturale altri invece negano con forza questa ipotesi.\nNel 1989 l'ingegnere italiano Angelo Palego inizi\u00f2 una serie di spedizioni sul monte Ararat alla ricerca dell'Arca: la sua conclusione \u00e8 che l'arca dovesse trovarsi in prossimit\u00e0 della Gola Ahora, in un luogo difficilmente accessibile. Effettu\u00f2 anche delle ricerche tramite l'analisi di immagini satellitari dell'area, in collaborazione col Prof. Nello Balossino dell'Universit\u00e0 di Torino.\nNel 2004, un uomo di affari originario di Honolulu, Daniel McGivern, annunci\u00f2 che intendeva finanziare una spedizione da 900.000 dollari sulla cima del monte Ararat nel mese di luglio dello stesso anno, per stabilire la verit\u00e0 sull'anomalia dell'Ararat. Dopo preparativi molto mediatici, che inclusero l'acquisto di immagini satellitari commerciali appositamente realizzate, le autorit\u00e0 turche gli rifiutarono tuttavia l'accesso alla cima, poich\u00e9 quest'ultima \u00e8 situata in una zona militare. La spedizione fu in seguito accusata dalla National Geographic Society di essere soltanto un colpo mediatico abilmente montato, dato che il suo capo-spedizione, il professore turco Ahmet Ali Arslan, era stato gi\u00e0 accusato di avere falsificato fotografie della presunta arca. La CIA, che ha esaminato le immagini satellitari di McGivern, ha d'altra parte ritenuto che l'anomalia fosse costituita da \"strati lineari di ghiaccio coperti da ghiaccio e dalla neve accumulati di recente\".\nUn nuovo annuncio di un presunto ritrovamento \u00e8 stato dato il 27 aprile 2010 da una spedizione congiunta turca e di Hong Kong, a cui hanno partecipato membri della \"Noah's Ark Ministries International\". La spedizione ha annunciato di avere scoperto sull'Ararat un'insolita caverna con pareti in legno a un'altitudine alla quale si ritiene non siano mai esistiti insediamenti umani, e di aver datato il legno (attraverso il test del carbonio 14), a 4.800 anni fa. Il portavoce del gruppo, Yeung Wing-Cheung, ha dichiarato alla stampa che \"non \u00e8 certo al 100% che si tratti dell'Arca, ma al 99,9% pensiamo di s\u00ec\". Uno dei membri della spedizione si \u00e8 in seguito dissociato dal proprio gruppo sostenendo che il legno ritrovato sull'Ararat era stato probabilmente portato l\u00ec appositamente da alcuni manovali curdi che erano a conoscenza della spedizione."}
{"id": "624872", "revid": "729019", "url": "https://it.wikipedia.org/wiki?curid=624872", "title": "Strada statale 676 Tangenziale Sud di Udine", "text": "La strada statale 676 Tangenziale Sud di Udine (SS 676), gi\u00e0 \"nuova strada ANAS 100 Tangenziale Sud di Udine (NSA 100)\", \u00e8 una strada statale italiana composta da due tronchi con soluzione di continuit\u00e0, il cui percorso \u00e8 compreso per intero nel comune di Udine. \u00c8 costituita da una strada a quattro corsie, due per senso di marcia divise da un guard-rail. \nPercorso.\nInizia presso la rotonda posta all'estrema periferia sud di Udine, nel rione di Paparotti da cui iniziano anche le strade regionali 56 e 352. Prosegue verso ovest sino al raccordo Udine Sud ove termina il primo tronco da tre chilometri.\nIl secondo tronco inizia al sottopasso di Basaldella e termina all'innesto tra la strada statale 13 Pontebbana e viale Venezia, componendo la tratta centrale della tangenziale ovest.\nLa totale interezza della strada \u00e8 classificabile come strada extraurbana principale, nonostante la seconda tratta non lo dimostri, dato le vecchie caratteristiche associabili agli anni 70.\nIl 22 maggio 2007 il tratto tra Paparotti ed il casello autostradale \u00e8 stata intitolato dal comune di Udine a Gastone Conti.\nNel 2010 \u00e8 stato rimosso il semaforo a Basaldella eliminando l'unico semaforo della Tangenziale di Udine e unendo il Raccordo Udine Sud di competenza di Autovie Venete ed il tronco della SS 676 attraverso un sottopassaggio.\nProgetti futuri.\nVi \u00e8 il progetto di completarla fino a Campoformido per innestarla sulla SS 13 verso Pordenone e Venezia.\nGestione.\nUfficialmente classificata nel corso del 2005, dal 1\u00ba gennaio 2008 \u00e8 passata in gestione alla Regione Friuli-Venezia Giulia, che ne ha immediatamente trasferito le competenze alla societ\u00e0 Friuli Venezia Giulia Strade S.p.A.. La strada \u00e8 definita \"d'interesse nazionale a gestione regionale\", non risultando perci\u00f2 declassata."}
{"id": "624873", "revid": "320578", "url": "https://it.wikipedia.org/wiki?curid=624873", "title": "SS676", "text": ""}
{"id": "624874", "revid": "36426", "url": "https://it.wikipedia.org/wiki?curid=624874", "title": "Lorenzaccio de' Medici", "text": ""}
{"id": "624878", "revid": "729019", "url": "https://it.wikipedia.org/wiki?curid=624878", "title": "Raccordo autostradale 13", "text": "Il raccordo autostradale 13 Sistiana-Padriciano, siglato come RA13 collega l'autostrada A4 con l'autostrada Sistiana-Rabuiese. La strada \u00e8 parte della cosiddetta Grande Viabilit\u00e0 Triestina.\nLa classificazione RA13 \u00e8 presente solo nei pannelli delle progressive chilometriche.\nClassificazione tecnica e amministrativa.\nLa prima classificazione \u00e8 stata attuata con il decreto del ministero dei Lavori pubblici del 6 agosto 1997 in via provvisoria. Il decreto interveniva solo per quanto riguarda la classificazione amministrativa. Questo raccordo \u00e8 stato quindi classificato come \"raccordo autostradale A4-Trieste\".\nSuccessivamente il decreto legislativo 29 ottobre 1999, n. 461 non incluse il RA 13 tra le autostrade italiane ma, appunto, tra la \"rete stradale a viabilit\u00e0 ordinaria di interesse nazionale\".\nProprio per questo, secondo l'ANAS, che ne \u00e8 ente proprietario e gestore, e secondo l'AISCAT il raccordo \u00e8 classificato come scritto sopra e, in virt\u00f9 di ci\u00f2, dovrebbe avere segnaletica stradale di colore blu tanto quanto la \"nuova SS 202/sopraelevata di Trieste.\"\nCiononostante, la segnaletica presente sul raccordo in prossimit\u00e0 degli svincoli ha colore verde, cos\u00ec come lo sfondo dei pannelli delle progressive chilometriche, con l'indicazione \"RA 13\". Coerentemente con la classificazione sui pannelli di identificazione dei cavalcavia sono riportati simboli blu con l'indicazione \"collegamento autostradale\". L'ANAS in altri documenti ha inserito il RA 13 nella sezione \"raccordi autostradali\" (sezione diversa dalle autostrade di sua competenza, ma, come le autostrade vere e proprie, avente corsia di emergenza e limiti di velocit\u00e0 fino a 130\u00a0km/h) ma nelle annotazioni definisce il raccordo autostradale come \"autostrada in attesa di classificazione tecnica-funzionale\".\nStoria.\nGli anglo-americani costruirono il raccordo a una corsia, con un percorso simile all'attuale RA 13, negli anni cinquanta al fine di avere un rapido collegamento fra la citt\u00e0, il porto di Trieste e la parte occidentale della zona A del Territorio Libero di Trieste, verso l'Italia. Nel 1970 venne completata la strada che si colleg\u00f2 direttamente con l'autostrada A4 nei pressi di Sistiana. All'epoca veniva chiamata \"Camionale\" e veniva numerata come SS 202.\nNel 1987 inizi\u00f2 la costruzione (assieme alla \"sopraelevata di Trieste/nuova SS 202\"), a cura dell'ANAS, del raccordo autostradale RA 13 con le caratteristiche attuali sul sedime della \"SS 202/Camionale\", con l'apposizione del guard-rail fra le corsie e la creazione delle corsie di emergenza, affinch\u00e9 potesse diventare, a tutti gli effetti, parte dell'autostrada A4. Venne costruita una galleria nei pressi di Prosecco al fine di consentire l'attraversamento di animali selvatici che creavano un pericolo per il traffico e si decise di deviare dal tracciato originario della \"SS 202/Camionale\" (in quel tratto ora SP 35) all'altezza di Opicina al fine di evitare il trafficato \"quadrivio\" e di avvicinarsi al confine di Stato di Fernetti per collegarsi direttamente con l'autostrada A3 e successivamente l'A1 per Lubiana. Il tratto tra Padriciano e Trebiciano venne aperto il 12 ottobre 1991.\nIl RA 13 venne per\u00f2 interrotto a Padriciano per via di problemi burocratici e delle crescenti proteste ambientaliste che ritenevano l'impatto dell'opera eccessivo e rimase quindi scollegato al tratto a 2 corsie per senso di marcia della \"nuova SS 202/sopraelevata di Trieste\".\nIl tratto finale (di collegamento tra il RA 13 e la nuova SS 202/sopraelevata di Trieste) di 3,450\u00a0km, \u00e8 stato inaugurato, con l'apertura di un tunnel a doppia canna (una per senso di marcia, con due corsie) denominato galleria Carso, il 19 novembre 2008 come NSA 344 completando cos\u00ec la cosiddetta \"Grande Viabilit\u00e0 Triestina-GVT\". Attualmente la numerazione NSA 344 \u00e8 decaduta ed ora fa parte del primo dei due tronchi dell'autostrada Sistiana-Rabuiese.\nPrima della costruzione della NSA 56 di Sistiana veniva usato lo svincolo Sistiana-Aurisina posto ad un centinaio di metri verso ovest rispetto l'innesto attuale. Lo svincolo terminava nella SP32 tra Sistiana e Visogliano."}
{"id": "624882", "revid": "729019", "url": "https://it.wikipedia.org/wiki?curid=624882", "title": "Funivia del Virgolo", "text": "La Funivia del Virgolo (IPA: ; in tedesco Virgler Seilbahn) \u00e8 stata una funivia della Provincia autonoma di Bolzano che collegava la citt\u00e0 di Bolzano al Virgolo, la localit\u00e0 del Monte Pozza soprastante il capoluogo sudtirolese.\nStoria.\nL'impianto fu costruito nel secondo dopoguerra in sostituzione della Funicolare del Virgolo, attiva dal 1907 al 1945 e distrutta dai bombardamenti della seconda guerra mondiale. La funivia fu inaugurata nel 1957 e rimase attiva fino al 1976, anno in cui fu smantellato l'intero impianto. Percorreva in un'unica campata 196 metri di dislivello, passando sopra il fiume Isarco e raggiungendo, con una pendenza del 75%, la stazione a monte della vecchia funicolare.\nNegli anni 2010, nel progetto del piano di riqualificazione dell'areale ferroviario di Bolzano \u00e8 stata anche menzionata la possibilit\u00e0 di costruire un nuovo impianto a fune che colleghi la stazione di Bolzano al Virgolo."}
{"id": "624883", "revid": "767487", "url": "https://it.wikipedia.org/wiki?curid=624883", "title": "Good-Bye Indiana", "text": "Good-Bye Indiana \u00e8 il terzo album musicale di Ivano Fossati uscito nel 1975.\nIl disco.\nRispetto ai dischi precedenti si caratterizza per il diverso modo di cantare del cantautore genovese, che abbandona il tono pi\u00f9 roco che lo aveva caratterizzato fino all'album precedente (e che aveva gi\u00e0 abbandonato nel 45 giri Cane di strada).\nInoltre \"Good-Bye Indiana\" \u00e8 suonato dal solo Fossati: le uniche collaborazioni sono quelle di Umberto Tozzi come collaboratore agli arrangiamenti, di alcuni coristi presenti nella title track e della cantautrice californiana Marva Jan Marrow ai cori; la Marrow inoltre firma i testi dei due brani cantati in inglese, \"Where is paradise?\" e \"Harvest moon\".\nCome di consueto, vi \u00e8 anche uno strumentale, \"Azteca\"; \"Good-Bye Indiana\" invece, con i suoi 9 minuti e 58 secondi di durata, \u00e8 la canzone pi\u00f9 lunga incisa da Fossati.\nMolto interessante \u00e8 \"I treni fantasma\", dove nella coda strumentale presente nella parte centrale della canzone Fossati improvvisa alcuni assoli variando lo strumento solista (dalla chitarra al sax); bella anche \"Storie per farmi amare\".\nLa copertina \u00e8 opera di Caesar Monti, mentre i tecnici del suono sono Plinio Chiesa e Giancarlo Janetti.\nLe vendite dell'album sono state molto basse, e per questo motivo la quotazione della prima edizione in vinile \u00e8 molto alta; successivamente la Fonit Cetra lo ristamp\u00f2 nella serie economica \"Pellicano\", mentre la prima versione in CD \u00e8 del 1989 e rispetta la grafica dell'LP.\nIl poco riscontro avuto da questo disco fu uno dei motivi che portarono Fossati al cambiamento di casa discografica e al passaggio alla RCA Italiana, dove inizi\u00f2 una collaborazione con Antonio Coggio.\nNessuna delle canzoni del disco \u00e8 stata mai eseguita dal vivo dal cantautore genovese."}
{"id": "624889", "revid": "24823", "url": "https://it.wikipedia.org/wiki?curid=624889", "title": "Good Bye Indiana", "text": ""}
{"id": "624890", "revid": "602120", "url": "https://it.wikipedia.org/wiki?curid=624890", "title": "Ghazi I", "text": ""}
{"id": "624894", "revid": "767487", "url": "https://it.wikipedia.org/wiki?curid=624894", "title": "Giuseppe Cei", "text": "Biografia.\nInfanzia.\nSin da piccolo inizi\u00f2 a frequentare Villa Isnard, e fu avviato agli studio dai coniugi Bianchi-Isnard, i quali videro in lui il figlio che non avevano mai avuto.\nManifest\u00f2 subito la sua predilezione per la meccanica, tanto che gi\u00e0 alle scuole elementari costru\u00ec un perfetto modello di locomotiva che per tanti anni rimase esposto nel piccolo museo scolastico.\nNel 1907 termin\u00f2 gli stud\u00ec presso l'Istituto tecnico \"F. Carrara\" di Lucca.\nIl periodo della scuola fu anche quello in cui Cei si dedic\u00f2 allo sport con passione ottenendo ottimi risultati.\nSotto la guida di Beppe Nadi di Livorno, Cei vinse il Concorso Internazionale di Scherma tenutosi a Milano nel 1908, nella disciplina della sciabola.\nLa passione per il volo.\nNegli ultimi mesi del 1909 Cei fu a Parigi, centro mondiale del volo, lo sport del momento. Durante la sua permanenza in Francia, Giuseppe Cei frequent\u00f2 a Parigi la \"Scuola superiore di costruzione meccanica e di aeronautica\" del Comandante Roche, tanto che presto gli fu attribuito il titolo di ingegnere. Nello stesso periodo inizi\u00f2 a volare soprattutto nel campo di aviazione di Issy les Moulineaux. Avrebbe potuto conseguire il brevetto gi\u00e0 nei primi mesi del 1910 ma fu costretto a rinviare pi\u00f9 volte la prova di conseguimento della licenza di pilota a causa dell'inagibilit\u00e0 del campo conseguente alle abbondanti piogge di quel periodo.\nNell'agosto 1910 fu iscritto alla prima scuola di aviazione italiana presso Pordenone, \"La Comina\".\nIl 1\u00ba gennaio 1911 consegu\u00ec il brevetto dell'Aeroclub a Parigi, dove nel frattempo era tornato dopo l'esperienza friulana. La sua licenza di volo era la n\u00b0 35 Bis.\nVol\u00f2 nei cieli di Parigi ad un'altezza di circa 1800 metri, con il suo biplano \"Farman\". Riusc\u00ec a stupire i parigini volando a spirale intorno alla Torre Eiffel, atterrando con un \"vol plan\u00e8\" a motore spento. Si racconta che il Presidente francese Armand Falli\u00e8res lo abbia definito \"Le roi de l'air\", stupito dopo averlo visto passare con il suo Farman sotto i ponti della Senna.\nLa morte.\nMor\u00ec il 28 marzo 1911 durante un volo in condizioni meteorologiche sfavorevoli schiantandosi col suo biplano Caudron presso l'isola di Rothschild a Puteaux, ufficialmente per una rottura dei comandi di profondit\u00e0, anche se alcuni sostennero teorie complottistiche finora mai validate.\nIl Cei spicc\u00f2 il volo da Issy-les-Moulineaux ed era diretto alle officine Ratmanoff a Suresnes, per procurarsi un'elica di ricambio.\nTrasportato all'ospedale Beaujon a Clichy, spir\u00f2 alle ore 21:10 dello stesso giorno. I francesi proclamarono lutto cittadino e il suo feretro sfil\u00f2 con un lungo corteo per le strade di Parigi, prima di essere caricato su un treno che lo riport\u00f2 in Italia.\nGiuseppe Cei riposa nella cappella di famiglia nel cimitero della sua citt\u00e0 natale, Cascina, cittadina in provincia di Pisa, che gli ha dedicato anche una via."}
{"id": "624902", "revid": "438678", "url": "https://it.wikipedia.org/wiki?curid=624902", "title": "Unitarismo", "text": ""}
{"id": "624905", "revid": "1543377", "url": "https://it.wikipedia.org/wiki?curid=624905", "title": "Lorenzina de' Medici", "text": "Biografia.\nSuo padre fu ucciso presumibilmente quando era appena nata, o forse addirittura prima della sua nascita. Egli si trovava esule a Venezia dopo essersi macchiato dell'assassinio del Duca Alessandro de' Medici ed era sempre in fuga dai sicari del Duca Cosimo I, che l'avevano inseguito per mezza Europa.\nDopo la morte del padre Lorenzina venne cresciuta dai familiari.\nSi spos\u00f2 con il nobile romano, Giulio Colonna, della quale era la seconda moglie. Non ebbe figli e presumibilmente mor\u00ec poco dopo il matrimonio perch\u00e9 in seguito suo marito si rispos\u00f2 per la terza volta con Pentesilea Gatteschi."}
{"id": "624909", "revid": "38120", "url": "https://it.wikipedia.org/wiki?curid=624909", "title": "Family Compo", "text": ""}
{"id": "624911", "revid": "40552", "url": "https://it.wikipedia.org/wiki?curid=624911", "title": "Repubblica Socialista Sovietica di Estonia", "text": ""}
{"id": "624922", "revid": "24823", "url": "https://it.wikipedia.org/wiki?curid=624922", "title": "Sax soprano", "text": ""}
{"id": "624923", "revid": "1718925", "url": "https://it.wikipedia.org/wiki?curid=624923", "title": "Poco prima dell'aurora", "text": "Poco prima dell'aurora \u00e8 un album musicale di Ivano Fossati e Oscar Prudente uscito nel 1974.\nDescrizione.\nIl disco nacque dalla collaborazione tra Ivano Fossati e Oscar Prudente, e fu anticipato dal 45 giri \u00c8 l'aurora/L'Africa, pubblicato alla fine dell'anno precedente; poich\u00e9 i due artisti appartenevano a due diverse case discografiche ( Fonit Cetra e Numero Uno) queste emissioni furono pubblicate con il marchio di entrambe le etichette; si tratta di un caso anomalo ripetutosi pi\u00f9 recentemente con gli album di Mina e Celentano, pubblicati sotto etichette (PDU e Clan).\nAnche qui, come nell'album precedente di Fossati, \u00e8 presente un filo conduttore esplicitato dai sottotitoli dei brani della seconda parte dell'album (il lato 2 del LP). Un brano del disco che ottenne successo fu \"\u00c8 l'aurora\", mentre \"Apri le braccia\" era gi\u00e0 stata interpretata l'anno prima da Adriano Pappalardo nell'album omonimo con il titolo \"Libera amore\" (successivamente, con un altro testo scritto da Cristiano Minellono ed il titolo cambiato in \"Mama Dodori\", sar\u00e0 cantata anche da Dori Ghezzi).\nL'unica canzone cantata dal solo Prudente \u00e8 \"L'Africa\".\nDall'album viene tratto un altro 45 giri, contenente i brani Tema del lupo/Apri le braccia.\nIn questo disco Fossati per la prima volta non si limita alla composizione delle musica, ma si occupa anche della gestione degli arrangiamenti insieme a Prudente; i musicisti sono quelli che avevano gi\u00e0 suonato nei dischi precedenti di Prudente e molti, come Gianni Dall'Aglio (ex batterista dei Ribelli) e Claudio Pascoli, erano i turnisti abituali della Numero Uno.\nIl bassista Guido Guglielminetti collaborer\u00e0 in molte altre incisioni di Fossati.\nFossati e Prudente firmeranno in seguito un contratto con l'etichetta americana Roulette, e un anno dopo ripubblicheranno, sotto pseudonimo di Al Foster Band (senza nulla a che vedere col noto batterista jazz), il brano \"Tema Del Lupo\", dal nome stavolta variato in \"Night Of The wolf\"."}
{"id": "624927", "revid": "4940400", "url": "https://it.wikipedia.org/wiki?curid=624927", "title": "Francis McCourt", "text": ""}
{"id": "624930", "revid": "339392", "url": "https://it.wikipedia.org/wiki?curid=624930", "title": "SA-8", "text": ""}
{"id": "624935", "revid": "1714743", "url": "https://it.wikipedia.org/wiki?curid=624935", "title": "Giuliano di Pierfrancesco de' Medici", "text": "Biografia.\nFiglio di Pierfrancesco il Giovane e di Maria Soderini, era fratello del pi\u00f9 celebre Lorenzino de' Medici. Dopo la morte prematura del padre fu allevato dalla madre e dai parenti nella villa del Trebbio. Nel 1526, in vista dell'arrivo dei lanzichenecchi a Firenze, si rifugi\u00f2 a Venezia con il fratello.\nDopo che suo fratello si macchi\u00f2 dell'omicidio del duca Alessandro de' Medici (1537) anche lui fugg\u00ec prima a Bologna e poi a Venezia.\nDopo aver partecipato alla battaglia di Marciana si rec\u00f2 in Francia, dove regnava la sua parente Caterina de' Medici e probabilmente era accompagnato da suo cognato Piero Strozzi. Visit\u00f2 Roma nel 1561 per incalzare la sua carriera ecclesiastica, poi torn\u00f2 in Francia dopo essere stato nominato vescovo di B\u00e9ziers. Nel 1570 divenne abate di Saint-Victor a Marsiglia e un anno dopo arcivescovo di Aix. Nel 1574 infine fu nominato arcivescovo di Albi.\nDopo la morte di Cosimo I si riappacific\u00f2 con il nuovo granduca Ferdinando I, nel 1574, e visit\u00f2 Firenze nel 1576. Mor\u00ec quasi settantenne nel Castello di Auriol, nella regione delle Bocche del Rodano, nel 1588."}
{"id": "624937", "revid": "36426", "url": "https://it.wikipedia.org/wiki?curid=624937", "title": "Vescovo di Aix", "text": ""}
{"id": "624948", "revid": "123961860", "url": "https://it.wikipedia.org/wiki?curid=624948", "title": "N\u00e9stor Sensini", "text": "Caratteristiche tecniche.\nTerzino o mediano, spesso risultava vincitore nei contrasti; era inoltre bravo negli inserimenti e a volte trovava la via del gol. Durante gli anni dimostra di essere un calciatore polivalente, riuscendo a giocare in ogni ruolo sia della difesa sia del centrocampo. Calciatore principalmente difensivo, Sensini partecipava attivamente anche all'azione offensiva, giocando a centrocampo nel 3-5-2 di Nevio Scala, come terzino sinistro nella difesa a 4 di Carlo Ancelotti, come difensore centrale nel 3-4-1-2 di Malesani e come mediano e difensore centrale nel 4-4-2 di Eriksson.\nRisulta pi\u00f9 volte decisivo, in diverse partite, dove sovente si guadagna la palma di migliore in campo.\nCarriera.\nGiocatore.\nClub.\nFiglio di immigrati italiani di origini marchigiane, Sensini inizia a giocare a 20 anni nella squadra del Newell's Old Boys dove fino al 1989 vince un campionato argentino e raggiunge una finale di Copa Libertadores, poi persa contro il Nacional. Soprannominato \"Boquita\" , dopo aver totalizzato 74 partite e 2 gol nel 1989 si trasferisce in Italia per giocare con la maglia dell'Udinese, dove in quattro stagioni totalizza 138 partite e segna 9 reti, divenendo presto uno dei leader della squadra.\nL'esordio in Serie A arriva il 27 agosto 1989 alla prima giornata in Udinese-Roma 1-1 e circa 20 giorni dopo, il 17 settembre 1989, segna anche il suo primo gol in Udinese-Sampdoria 3-3. Si rende protagonista dello spareggio salvezza della stagione 1992-1993 giocato a Bologna contro il Brescia: incaricato di marcare Gheorghe Hagi, Sensini riesce ad annullarlo, contribuendo alla vittoria dell'Udinese per 3-1.\nNell'autunno 1993 passa al per 7 miliardi di lire pi\u00f9 il cartellino di Fausto Pizzi, per sostituire l'infortunato Georges Gr\u00fcn, al quale \u00e8 subito paragonato per qualit\u00e0 tecniche e tattiche. Nella sua prima stagione in \"gialloblu\" sigla due reti, una delle quali decisiva per la conquista della Supercoppa Europea ai danni del .\nNell'autunno 1997, salta qualche incontro a causa di una contrattura. Con l'arrivo di Alberto Malesani alla guida del Parma, Sensini si vede tolto il posto da titolare, decidendo di trasferirsi alla Lazio nel giugno 1999, in cambio di 8 miliardi di lire e firmando un triennale da 2 miliardi a stagione, fortemente voluto da Sven-G\u00f6ran Eriksson. Termina la sua esperienza nella squadra ducale con 156 partite e 12 marcature realizzate, e dopo la vittoria di una Coppa Italia (1999) e di due Coppe UEFA (1995 e 1999).\nAlla sua prima stagione con la maglia della Lazio, Sensini si ferma per un mese durante il precampionato a causa di uno stiramento. Dopo aver collezionato 24 presenze e 1 gol in campionato, vincendo il suo primo ed unico scudetto, la Coppa Italia e la Supercoppa italiana, nell'ottobre 2000 \u00e8 scambiato con Dino Baggio, ritornando a Parma, dove ritrova Malesani. Resta al Parma per un anno e mezzo, contando nel complesso 35 presenze in campionato con una marcatura ed arricchendo il suo \"palmar\u00e8s\" personale con la conquista della Coppa Italia nel 2002.\nNell'estate dello stesso anno lascia la societ\u00e0 ducale dopo aver totalizzato 271 presenze e 19 gol e si trasferisce nuovamente all'Udinese, tornando nella squadra che lo aveva fatto esordire in Serie A dopo nove anni. Nel marzo 2004 subisce una distorsione alla caviglia, restando fermo per quasi due mesi e subendo anche un intervento chirurgico nel maggio successivo. A fine stagione rinnova fino a giugno 2006, accettando una lieve diminuzione dell'ingaggio. Dopo cinque mesi lontano di campi di gioco, Sensini subisce un ulteriore infortunio in allenamento nell'ottobre 2004, questa volta alla spalla.\nRitiratosi nel gennaio 2006, termina la sua esperienza calcistica giocando 91 partite e segnando 7 reti nelle sue ultime quattro stagioni a Udine. Disputa la sua ultima partita in A il 22 gennaio 2006 contro la Roma, all'et\u00e0 di 39 anni e 102 giorni, fatto che lo rese il pi\u00f9 vecchio calciatore straniero ad aver disputato un incontro in Serie A (questo record \u00e8 stato successivamente battuto dal connazionale Javier Zanetti, il 26 novembre 2012) nonch\u00e9 il giocatore pi\u00f9 anziano schierato dai bianconeri friulani, dei quali \u00e8 anche il pi\u00f9 vecchio giocatore ad essere andato in gol (primato realizzato l'8 gennaio 2006 contro il ).\nComplessivamente Sensini gioc\u00f2 con le squadre di club 660 incontri segnando 39 reti.\nNazionale.\nCon la Nazionale argentina esord\u00ec nel dicembre 1987 in occasione di una amichevole contro la Germania Ovest. Dopo aver preso parte per intero alla Copa Am\u00e9rica 1989, guadagnandosi il posto da titolare, viene convocato dal C.T. Bilardo ai Mondiali del 1990, esordendo nella partita inaugurale persa contro il Camerun. Prende parte alla finale del torneo, nella quale \u00e8 l'autore del fallo su V\u00f6ller che causa il contestato rigore decisivo del match. In maglia \"albiceleste\" partecip\u00f2 ad altri due mondiali (USA 1994 e Francia 1998) e ai Giochi olimpici del 1996. Capitan\u00f2 la \"Selecc\u00econ\" dal 1998 al 2001 nella prima parte della gestione Bielsa. Uno strappo muscolare gli fece saltare il Mondiale del 2002. Era inoltre presente anche alla rassegna del 1986 in Messico, convocato nella \"Renato Cesarini\", una rappresentativa giovanile usata come sparring partner per la Nazionale argentina.\nAllenatore e dirigente.\nL'11 febbraio 2006, la famiglia Pozzo annuncia Sensini come nuovo allenatore dell'Udinese affiancato da Loris Dominissini al posto dell'esonerato Serse Cosmi, e il calciatore sceglie di ritirarsi definitivamente dal calcio giocato. Sensini esordisce con una vittoria in Coppa UEFA, per 3-0 sul Lens, ma il 20 marzo seguente, annuncia le dimissioni dall'incarico.\nNel dicembre 2007 firma per l'Estudiantes, raggiungendo il terzo posto nel Torneo di Clausura 2008. A seguito dei cattivi risultati ottenuti nell'avvio dell'Apertura 2008 - 5 punti nelle prime 6 partite -, il 18 settembre 2008 rassegna le dimissioni dall'incarico. Dal 2009 fino all'11 aprile 2011 \u00e8 stato allenatore del Newell's Old Boys. Sensini ha dato le dimissioni in seguito alla sconfitta per 2-0 rimediata contro il V\u00e9lez Sarsfield. Al suo posto \u00e8 stato ingaggiato Javier Torrente, ex assistente di Bielsa in nazionale, per far risalire la squadra che si trova ultima in classifica dopo 10 giornate.\nIl 21 febbraio 2012 diviene allenatore del Col\u00f3n in sostituzione del dimissionario Mario Sciacqua: la chiamata di Sensini \u00e8 stata fatta per volere di Gabriel Omar Batistuta, segretario tecnico del club. Il 17 marzo 2013 dopo solo quattro partite decide di rassegnare le dimissioni, lasciando cos\u00ec la guida della formazione rossonera. Torna in panchina nel giugno 2014, quando viene chiamato alla guida dell';\nNel giugno 2015 \u00e8 nominato direttore generale del Newell's Old Boys, ruolo che ha ricoperto fino a maggio 2019. Il 20 dicembre del 2020, a cinque anni dal suo ultimo incarico da allenatore, gli viene affidata la panchina dell'Everton de Vi\u00f1a del Mar, compagine militante nella Primera Divisi\u00f3n cilena.\nStatistiche.\nPresenze e reti nei club.\n\"Statistiche aggiornate al 23 gennaio 2006.\"\nStatistiche da allenatore.\n\"Statistiche aggiornate al 6 aprile 2015.\""}
{"id": "624949", "revid": "17351", "url": "https://it.wikipedia.org/wiki?curid=624949", "title": "Republic A-10 Thunderbolt II", "text": ""}
{"id": "624950", "revid": "6923", "url": "https://it.wikipedia.org/wiki?curid=624950", "title": "Avaceratops lammersi", "text": "Avaceratops (il cui nome significa \"faccia cornuta di Ava\") \u00e8 un genere estinto di dinosauro ceratopside centrosaurino di piccole dimensioni, vissuto nel Cretaceo superiore, circa 77 milioni di anni fa (Campaniano), in quella che oggi \u00e8 la Formazione Judith River, nel nordovest degli Stati Uniti. Il genere contiene una singola specie, ossia \"A. lammersi\".\nDescrizione.\n\"Avaceratops\" venne originariamente descritto da Dodson come dinosauro eccezionalmente piccolo, stimando una lunghezza per l'olotipo di 2,3 metri (7,5 piedi), ipotizzato che l'esemplare avesse quasi raggiunto le massime dimensioni adulte. Tuttavia, un secondo cranio (forse non appartenente ad \"Avaceratops\"), MOR 692, indica una lunghezza del corpo di circa 4,2 metri (14 piedi). Paul Sereno, nel 2010, ha stimato il peso dell'animale, lungo 4 metri, ad 1 tonnellata. L'esemplare MOR 692 non ha solo permesso di stimare nuove dimensioni per l'animale, ma ha anche permesso di conoscere nuovi dettagli sull'anatomia cranica di \"Avaceratops\", in particolare le corna sopraorbitali. Inizialmente si pensava che fossero piuttosto brevi, sebbene ci\u00f2 fosse puramente speculativo, in quanto non si erano conservate nell'olotipo. Il nuovo cranio mostra i nuclei ossei delle corna, lunghi 25 centimetri (9,8 pollici), sebbene in vita le corna sarebbero state ancora pi\u00f9 lunghe grazie alla loro copertura in cheratina.\n\"Avaceratops\" presentava un collare molto particolare. L'osso squamosale, l'elemento nella parte anteriore del lato del collare, \u00e8 grande con una curva continua invece di un bordo a gradini. Un'area rialzata alla base dello squamosale lo divide in due met\u00e0 uguali, sebbene in specie pi\u00f9 evolute hanno una parte superiore pi\u00f9 allargata. L'osso squamosale \u00e8 separato dall'osso parietale nella parte posteriore del cranio da una piccola rientranza. I parietali tuttavia, non mostrano alcun rientro sulla linea mediana della parte posteriore del collare. I parietali inoltre non mostrano alcun segno di \"fenestre\" nel collare, tipiche di molti altri generi ad eccezione di \"Triceratops\", risultando in un collare pi\u00f9 solido.\nClassificazione.\n\"Avaceratops lammersi\" fu assegnato da Dodson (1986) alla famiglia Ceratopsidae, all'interno di Ceratopsia (entrambi i nomi si riferiscono alla parola del greco antico per \"faccia cornuta\"), un gruppo di dinosauri erbivori con il becco da pappagallo, e dotati di un grande collare osseo e varie corna, che prosperarono in Nord America e in Asia, durante il Cretaceo.\nOltre ad essere un ceratopside, per lungo tempo la reale posizione tassonomica di \"Avaceratops\" rimase un mistero. Ci\u00f2 era dovuto dallo scheletro che rappresentava individuo giovane, e giovani ceratopsidi tendono a cambiare drasticamente il loro aspetto durante l'ontogenesi. Per questo motivo, \"Avaceratops\" fu spesso escluso da tali analisi. Penkalski e Dodson (1999) conclusero che l\"Avaceratops\" molto probabilmente occupava una posizione basale all'interno di centrosaurinae. Nel 2013, un'analisi filogenetica eseguita da Sampson \"et al.\" (2013) hanno provato che l\"Avaceratops\" era il \"sister taxon\" del nuovo genere \"Nasutoceratops\", descritto e nominato nel 2013. Nel 2016, \u00e8 questo \"clade\" \u00e8 stato nominato Nasutoceratopsini; contenente \"Nasutoceratops\", \"Avaceratops\", \"Crittendenceratops\", \"Yehuecauhceratops\", l'esemplare CMN 8804 dalla Formazione Oldman ed un altro ceratopside non descritta trovato a Malta, Montana.\nIl cladogramma di questo studio \u00e8 riportato di seguito.\nStoria della scoperta.\nI primi resti di \"Avaceratops\" furono rinvenuti dal commerciante di fossili Eddie Cole nella Formazione Judith River del Montana, nel 1981, sulla terra del Careless Creek Ranch, di propriet\u00e0 dell'allevatore Arthur J. Lammers. I resti erano sparsi e frammentari, in quello che un tempo era il letto di un antico torrente. Questo esemplare di \"Avaceratops\" fu probabilmente sepolto nel banco di sabbia dopo che il suo corpo fu spazzato a valle dalla corrente. Questi resti fossili, esposti nella bottega di fossili di Cole, furono ispezionati nell'ottobre del 1981 da Peter Dodson che nel luglio 1982 durante una visita con Cole al sito scopr\u00ec ulteriori resti, che dal 1984 vennero disseppelliti da Anthony Fiorillo.\nIl fossile fu formalmente nominato e descritto da Dodson nel 1986, come la specie tipo \"Avaceratops lammersi\". Fu il primo ceratopside ad essere stato nominato, dalla nominatura di \"Pachyrhinosaurus\" nel 1950. Il genere, \"Avaceratops\", prese il nome da Ava Cole, la moglie di Eddie Cole. L'epiteto specifico, \"lammersi\", onora la famiglia Lammers. Nel 1990, George Olshevsky pubblic\u00f2 il nome \"A. lammersorum\", con il nome specifico nel plurale genitivo perch\u00e9 si riferiva a diverse persone. Tuttavia, Dodson obiett\u00f2 contro questo cambiamento, sostenendo che il singolare genitivo potrebbe anche riferirsi a un solo nome di famiglia. Nel 1990, Thomas Lehman ribattezz\u00f2 \"A. lammersi\" come \"Monoclonius lammersi\"; Tuttavia, questo cambiamento non venne accettato dalla comunit\u00e0 scientifica.\nL'olotipo, ANSP 15800, \u00e8 costituito da uno scheletro parziale contenente la parte inferiore del cranio, un ramo mandibolare sinistro, alcune vertebre, una cintura scapolare completa e la maggior parte degli elementi di arti anteriori e posteriori. L'esemplare tipo potrebbe rappresentare un giovane o un individuo subadulto, sebbene Dodson, nel 1986, fosse incline a considerarlo quasi completamente cresciuto.[1] Kenneth Carpenter fece una ricostruzione del cranio, la cui replica venne combinata da Leroy Glenn con parti restaurate dello scheletro postcranico per creare una replica dello scheletro completo, che nel 1986 fu esposto all'Accademia di Scienze Naturali di Filadelfia; una copia di questo scheletro fu donata all'Upper Musselshell Valley Historical Museum di Harlowton.\nNel 1993, Paul Penkalski assegn\u00f2 due ossa squamosali ritrovati in precedenza ad \"Avaceratops lammersi\", gli esemplari USNM 4802 e USNM 2415, appartenenti ad individui pi\u00f9 grandi. Nel 1999, Penkalski e Dodson descrissero un secondo cranio, MOR 692, ancora una volta di un individuo pi\u00f9 grande. Questo esemplare include la parte superiore del cranio, comprendendo la parte superiore del muso e le corna sopraorbitali. Tuttavia, l'assegnazione di quest'ultimo esemplare ad \"Avaceratops\" \u00e8 stata messa in discussione a causa delle differenze nella posizione cronologica relativa, nella morfologia del cranio e nella mancanza di forme intermedie; pertanto, \"Avaceratops\" \u00e8 rappresentato solo dall'esemplare tipo.\nPaleobiologia.\n\"Avaceratops\", come tutti i ceratopsi, era un erbivoro. Durante il Cretaceo, le piante da fiore erano \"geograficamente limitate al paesaggio\", quindi \u00e8 probabile che questo dinosauro si nutrisse delle piante predominanti dell'epoca: felci, cicadi e conifere. Avrebbe usato il suo affilato becco per afferrare e strappare le foglie e gli aghi dei cespugli o degli alberi bassi. L'habitat di \"Avaceratops\" era molto boscoso e umido."}
{"id": "624953", "revid": "486946", "url": "https://it.wikipedia.org/wiki?curid=624953", "title": "Capitano Reggente", "text": ""}
{"id": "624954", "revid": "10372", "url": "https://it.wikipedia.org/wiki?curid=624954", "title": "Croce di malta", "text": ""}
{"id": "624959", "revid": "88740", "url": "https://it.wikipedia.org/wiki?curid=624959", "title": "Ugo Bassi", "text": "Biografia.\nNacque nel 1801 da Luigi Sante Bassi, impiegato della dogana pontificia, e da Felicita Rossetti, cameriera originaria di San Felice sul Panaro. In giovent\u00f9, sembra a causa di una delusione amorosa, divenne novizio barnabita e nel 1821 pronunci\u00f2 i voti a Roma, nella chiesa di San Carlo. Nell'ordine barnabita conobbe Alessandro Gavazzi, di cui divenne grande amico.\nDivenne un predicatore piuttosto famoso e, nei suoi lunghi e numerosi viaggi per l'Italia, vivendo sempre in povert\u00e0, fu seguito spesso da molte persone attratte dalla sua testimonianza di fede. Durante i moti rivoluzionari del 1848 non ebbe esitazioni ad unirsi alle forze risorgimentali.\nUgo Bassi si trovava infatti ad Ancona nel momento in cui un gruppo di volontari stava partendo per i campi di battaglia della Prima guerra d'indipendenza. Celebrando per loro la messa di congedo, chiese di essere accettato come cappellano; i volontari, entusiasti, gridando espressero il loro assenso, cui il sacerdote-patriota, in ginocchio, rispose con una preghiera. Part\u00ec quindi con i volontari. Con acceso patriottismo diffuse lo spirito rivoluzionario fra i soldati, come prima aveva infuso quello religioso nella popolazione civile.\nFu ferito a Treviso il 12 maggio 1848 e portato a Venezia, all'epoca centro della Repubblica di San Marco. Rimase nella citt\u00e0 lagunare e, dopo la sua guarigione, combatt\u00e9 per la Repubblica (1848-49). Successivamente torn\u00f2 a Roma, dove vide la nascita della Repubblica Romana, che sostenne poi attivamente.\nDopo la caduta della Repubblica Romana fugg\u00ec alla volta di Venezia con Garibaldi, Francesco Nullo, Ciceruacchio, Giovanni Livraghi e altri. Giunti nella Repubblica di San Marino, il gruppo si separ\u00f2. Bassi, partito da San Marino con Livraghi, cadde per la seconda volta nelle mani degli austriaci il 3 agosto nei pressi di Comacchio.\nTrasferito a Bologna la sera del 7 agosto, venne fucilato senza nessun processo e in grande fretta, per volont\u00e0 del capitano auditore Carl Pichler von Deeben, l'8 agosto 1849, vicino alla Certosa, insieme a Giovanni Livraghi. Alla morte, mancavano quattro giorni al compimento dei quarantotto anni.\nIl 18 agosto 1849 gli austriaci, per impedire che i cittadini di Bologna manifestassero i propri sentimenti di approvazione e affetto sulla tomba del Bassi, riesumarono il suo corpo traslandolo nel cimitero della Certosa. La sua appartenenza alla Massoneria \u00e8 affermata dal Gran Maestro Umberto Cipollone, ma \u00e8 discussa dalla storico Rosario Francesco Esposito."}
{"id": "624960", "revid": "767487", "url": "https://it.wikipedia.org/wiki?curid=624960", "title": "Il grande mare che avremmo traversato", "text": "Il grande mare che avremmo traversato \u00e8 il primo album musicale di Ivano Fossati uscito nel 1973.\nIl disco.\nL'album segna l'esordio come solista di Ivano Fossati (anche se, in realt\u00e0, c'\u00e8 gi\u00e0 stata qualche mese prima l'incisione della canzone \"Beati i ricchi\", inserita nella colonna sonora del film omonimo). Dopo aver lasciato i Delirium, Fossati continua le sue sperimentazioni in questo disco ricco di atmosfere che spaziano tra musica di ispirazione brasiliana ed elementi jazzistici. Il disco ha una struttura unitaria, come era tipico per gli album di quell'epoca, sia musicalmente che riguardo ai testi che esprimono un certo pessimismo istintivo.\nTra i musicisti presenti \u00e8 da segnalare la presenza del noto contrabbassista jazz Marco Ratti; la musica della canzone \"La realt\u00e0 e il resto\" \u00e8 opera del chitarrista dei Gens, Mauro Culotta."}
{"id": "624963", "revid": "287204", "url": "https://it.wikipedia.org/wiki?curid=624963", "title": "Erchemperto", "text": "Biografia.\nDella sua vita non si sa quasi nulla, se non le scarne notizie che egli ha lasciato in vari punti della sua opera: si ignora dove e quando sia nato, e da quale famiglia avesse origine; non si conosce dove abbia compiuto gli studi n\u00e9 il luogo e l'epoca in cui matur\u00f2 e realizz\u00f2 la sua scelta di vita monastica. Le notizie tramandate dal cronista Leone Ostiense, storico dell'abbazia di Montecassino del XII secolo, tra cui l'iniziazione agli studi religiosi in tenera et\u00e0 a Montecassino, sono frutto di fraintendimenti del materiale d'archivio da lui utilizzato.\nUn punto fermo cronologico risale all'estate 881: in quell'epoca, come egli stesso ci informa, Erchemperto era uomo gi\u00e0 adulto, ma non ancora monaco. Era in occasione dell'assedio di Pandenolfo di Capua al Castrum Pilanum, il castello di Pilano, oggi distrutto, allora situato nella Contea di Teano (in una localit\u00e0 non ancora individuata, poco lontana dal luogo dove sorger\u00e0 Conca della Campania). Nel frangente della capitolazione del \"castrum\", avvenuta per tradimento, Erchemperto sub\u00ec una cocente umiliazione: il 23 agosto 881 fu spogliato dei beni, non meglio precisati, da lui posseduti fin dall'infanzia, e quindi costretto a una sofferta deportazione, sospinto a piedi fino a Capua.\nDovette entrare a far parte dell'abbazia di Montecassino in una data imprecisata di quegli stessi primi anni ottanta, visto che, con certezza, lo si ritrova ben inserito in quella comunit\u00e0 monastica poco dopo la met\u00e0 del decennio: nell'anno 886, infatti, dopo essere scampato a un agguato banditesco grazie al pagamento di un riscatto, Erchemperto fu inviato in missione diplomatica a Napoli per tentare, senza successo, di recuperare i beni estorti ai monaci dai banditi. Non gode pi\u00f9 di credito la tesi di Hans-Walter Klewitz secondo cui Erchemperto, pur essendo personaggio in vista della badia di Cassiino (come dimostrato da questa ambasceria, a cui far\u00e0 seguito una seconda) fosse un personaggio \"extra claustra\", cio\u00e8 esterno rispetto alla vita comunitaria dell'abbazia.\nIl ruolo di primo piano che ebbe nella comunit\u00e0 monastica \u00e8 testimoniato anche da un'altra missione diplomatica presso papa Stefano V, di cui Erchemperto fu incaricato nell'887: lo scopo della missione era che il papa ponesse rimedio ai torti subiti dai monaci a opera di Atenolfo I di Capua, appena divenuto nuovo signore della citt\u00e0 (la comunit\u00e0 si trovava allora a Capua avendo subito una diaspora dopo il saccheggio saraceno dell'abbazia del 4 settembre 883). Questa missione, questa volta coronata da successo, \u00e8 anche l'ultima notizia che si possiede di Erchemperto, del quale da allora si perde ogni traccia. L'anno 887, quindi, \u00e8 l'ultimo riferimento cronologico certo relativo alla sua vita.\nOpere.\nHistoria Langobardorum Beneventanorum.\nErchemperto \u00e8 noto soprattutto per la sua \"Historia Langobardorum Beneventanorum\" in cui narra le vicende del Principato di Benevento dal 787 all'889; lo stesso Erchemperto dichiara la sua ispirazione all\"Historia Langobardorum\" di Paolo Diacono.\nCarme latino.\nTra i suoi scritti si conta anche un breve carme, in 17 distici elegiaci, dedicato a un personaggio nel quale Georg Heinrich Pertz credette di individuare la figura di Landolfo (principe di Benevento, Capua e Salerno), e che la critica ha riconosciuto essere Aione II di Benevento. \nUn tempo, il carme non era neppure creduto opera di Erchemperto, ma considerato parte integrante dell'anonimo \"Chronicon Salernitanum\", contenuto nello stesso codice della \"Historia\" (Vaticano latino 5001); oggi, invece, lo si ritiene parte integrante della \"Historia Langobardorum Beneventanorum\", della quale il carme costituiva l'introduzione e la dedica.\nMartyrologium Erchemperti.\nAltra sua opera \u00e8 un martirologio, il \"Martyrologium Erchemperti\".\nAttribuzioni spurie (\"Chronicon Salernitanum\").\n\u00c8 invece totalmente priva di credito l'attribuzione a Erchemperto del \"Chronicon Salernitanum\", anch'esso tramandato dal \"Ms. Vat. lat. 5001\". Riportata da alcuni autori antichi, la congettura \u00e8 oggi unanimemente respinta."}
{"id": "624964", "revid": "4940661", "url": "https://it.wikipedia.org/wiki?curid=624964", "title": "B.H. Liddell Hart", "text": ""}
{"id": "624965", "revid": "28057", "url": "https://it.wikipedia.org/wiki?curid=624965", "title": "Alessandro Gavazzi", "text": "Biografia.\nPredicatore e patriota e grande amico di Ugo Bassi, di idee libertarie, partecipa agli eventi del 1848 e 1849, trovandosi a Roma durante la Repubblica Romana.\nFaceva parte di una famiglia molto numerosa (secondo di 20 figli); suo padre era giudice di pace a Forl\u00ec, poi professore di legge all'Universit\u00e0 di Bologna e rinomato avvocato dello Stato Pontificio. Il nonno era nato da genitori italiani in Portogallo ed era stato vice-cancelliere in quel paese. Proscritto, aveva abbandonato titolo, fama e ricchezza ed era riparato a Bologna, dove per i suoi meriti aveva ricevuto il titolo di proconsole. Il nonno materno, Pattuzzi, era stato presidente della Corte d'Appello della stessa citt\u00e0.\nPrete cattolico.\nA sedici anni entra nell'ordine dei \"clerici regulares\" di S. Barnaba nel quale ben presto si distingue. Frequenta l'Universit\u00e0 di Bologna, dove stringe una forte amicizia con il suo confratello e patriota Ugo Bassi. Tali sono i suoi talenti e conoscenza letteraria, che a vent'anni diventa professore della cattedra di Belle Lettere nel pubblico collegio del Caravaggio di Napoli, nel 1829. Si distingue anche per la sua grande eloquenza, che esercita nei pulpiti della citt\u00e0 partenopea e successivamente nelle principali citt\u00e0 italiane. Qui incontra l'invidia dei professori rivali e, per le sue convinzioni liberali ed essendo entrato in forte contrasto con le autorit\u00e0 religiose cattoliche per le sue manifestazioni di dissenso contro la politica del pontefice Gregorio XVI, incorre nel sospetto delle autorit\u00e0 ed \u00e8 forzato a lasciare il posto. A 25 anni abbandona la letteratura e si d\u00e0 alla predicazione.\nAll'avvento del papa Pio IX d\u00e0 libero sfogo alle sue idee liberali ed illuminate, fino a quel momento represse e disprezzate fra il clero italiano. Va in Piemonte e per dieci anni predica a vaste folle che si accalcano solo per udirlo, facendosi cari amici, ma anche molti nemici giurati. Qui incontra la forte opposizione dei Gesuiti e, tramite loro, viene espulso dal Piemonte, come uomo pericoloso alle istituzioni, delle quali denuncia la corruzione.\nSi reca cos\u00ec a Parma per quattro anni. La sua fama diventa cos\u00ec grande che si dice che talvolta debba predicare infaticabile dieci volte al giorno. Suscita l'apprensione del Pontefice che, avendo egli predicato su \"Il patriottismo e le sue virt\u00f9\", gli proibisce ufficialmente di esercitare il suo ministero, se non nella prigione centrale di Parma, dove viene confinato. \u00c8 qui che predica a 800 prigionieri e galeotti, portandone molti alla conversione.\nRilasciato, si reca a Perugia, dove continua la sua predicazione con molto successo. Nel 1845, predicando ad Ancona, va oltre ad ogni limite nel suo attacco al Papato e suscita tali ire nel clero che viene virtualmente imprigionato nel Collegio dei Novizi di S. Severino.\nRivoluzionario.\nIl Gavazzi si era rallegrato per il nuovo papa Pio IX, ritenendolo uomo dalle grandi vedute riformatrici. Incontra cos\u00ec il suo favore e viene chiamato a Roma. All'anniversario dell'elezione di questo papa, il Gavazzi predica a Roma con grandi speranze di libert\u00e0 e suscita l'entusiasmo generale. In un'altra occasione si scaglia per\u00f2 con tanta veemenza contro papa Gregorio che persino Pio IX non lo pu\u00f2 sopportare. Viene ammonito e punito e deve stare in silenzio.\nQuando poi a Roma si istituisce un giorno di commemorazione per i caduti delle sommosse di Padova ad opera degli austriaci, Gavazzi, con l'acclamazione generale, viene chiamato ad assistervi. Anche qui, per\u00f2, parla di libert\u00e0, offendendo i preti ed il papa. Condannato, viene mandato sotto severa disciplina al Convento della Polveriera e, da l\u00ec, l'Inquisizione lo invia nel convento dei cappuccini di Genzano di Roma.\n\u00c8 in quei giorni che inizia l'epoca di grandi rivoluzioni e sommosse in Francia ed in altre nazioni e la speranza scende anche in Italia. Rilasciato, il Gavazzi ritorna a Roma, dove diventa il primo a muoversi per la causa del Risorgimento. Acclamato, viene trascinato dagli studenti che manifestano con gioia alla notizia dell'insurrezione di Milano e portato in trionfo per le vie di Roma con una grande coccarda tricolore al petto sulla tonaca da prete fino al Pantheon, dove gli chiedono di pronunciare l'orazione funebre dei patrioti uccisi a Milano. Quest'occasione lo rende ancora pi\u00f9 famoso e viene invitato a pronunciare discorsi in tutta l'Italia.\nPresso il Colosseo, che diventa arena di manifestazioni patriottiche, arringa per settimane folle di cittadini. Il Papa incoraggia i suoi sforzi ad eccitare le energie nazionali e gli conferisce il titolo di Cappellano generale delle forze armate, organizzando poi la leva di volontari e la formazione di guardie nazionali. In questa capacit\u00e0 il Gavazzi marcia da Roma con 16.000 uomini per opporsi alle forze austriache a nord, non oltre, per\u00f2, la linea del Po, per proteggere gli stati pontifici. L'armata romana consegue successo dopo successo, fino a fermarsi alle mura di Vicenza. \u00c8 l'eloquenza del Gavazzi che fa s\u00ec che le popolazioni fra cui passano lo rifornisca volentieri di munizioni, vestiario, provvigioni, cavalli e tutto il materiale bellico. Diventa la vita e l'anima stessa, cos\u00ec, dell'insurrezione. A Venezia si rivolge similmente sulla piazza San Marco alla folla, esortandola ad offrire denaro per la causa, ed essa risponde volentieri.\nLa divisione romana, per\u00f2, riceve ordine di non proseguire pi\u00f9 ulteriormente. Si ritira cos\u00ec a Firenze, dove la propaganda del Gavazzi innervosisce tanto il Granduca, a cui non piace quanto sta succedendo, che ordina la sua espulsione dalla Toscana. Si rifugia a Genova, dove si ribella all'autorit\u00e0 stessa del Papa, per il quale sviluppa una forte avversione. Formato un governo provvisorio, \u00e8 richiamato a Roma dove la sua presenza rimette ordine nella citt\u00e0 agitata da rivolte popolari.\nIl generale Zucchi \u00e8 inviato da Roma a prendere il comando delle truppe a Bologna dove, su istigazione del Cardinal legato, fa arrestare il Gavazzi per portarlo segretamente sotto forte scorta a Corneto, una sorta di prigione ecclesiastica. Al suo passaggio da Viterbo, per\u00f2, l'intera citt\u00e0 insorge per liberare il Gavazzi e il Papa trova conveniente ordinare la sua liberazione. Alla fuga del Papa da Roma e con la formazione di un governo repubblicano, Gavazzi viene riconfermato nelle sue precedenti funzioni di Cappellano generale, oltre che nominato, da Garibaldi, cappellano del neonato \"Battaglione Italiano della Morte\", e comincia la preparazione per la resistenza alle truppe francesi, comandate dal generale Oudinot, che vorrebbero rimettere ordine a Roma. Le truppe del Regno delle Due Sicilie che avanzano da sud vengono respinte da 14.000 soldati romani. Il Gavazzi combatte accanto a Garibaldi, ma non resistono all'assedio di Roma. Quando Roma cade, il Gavazzi riceve un salvacondotto da Oudinot, mentre il suo compagno, padre Ugo Bassi, viene fucilato dagli austriaci, senza processo, a Bologna.\nRiesce cos\u00ec a espatriare esule prima in Inghilterra e poi negli USA e in Canada. Nel 1851 tiene una serie di conferenze a Edimburgo, d'accento marcatamente anti-cattolico.\nEsilio.\nA Londra arriva come cattolico convinto, bench\u00e9 critico del papa \"\u201cche ha tradito la nazione\u201d\". Egli afferma di non avere aderito ad alcuna denominazione protestante, ma di appartenere alla Chiesa Romana primitiva, quella fondata dall'apostolo Paolo. Si distanzia cos\u00ec per un po' dal movimento evangelico fra gli italiani a Londra, ma ne sente il fascino e si mette a studiare sistematicamente la Bibbia, che avverte essere forte strumento per opporsi al papato i cui dogmi e costumi non vi trovano riscontro. Ha particolare influenza su di lui il pubblicista Rev. Francis Sylvester Mahony (O'Mahony), noto come \u201cFather Prout\u201d, amico degli esuli italiani.\nLe distanze che egli prende dal Protestantesimo si riscontrano nella sua antipatia verso i Fratelli di Plymouth, allora molto potenti, e la Chiesa Valdese. Egli ha rapporti amichevoli solo con l'ex-prete Luigi De Sanctis, che apprezza per aver detto: \"Non \u00e8 necessario che noi diventiamo protestanti (...) Non siamo chiamati ad appartenere alla chiesa d'Inghilterra, n\u00e9 alla Chiesa della Germania o a quella di Ginevra. Dobbiamo essere cristiani come lo erano i nostri padri\". A parte, per\u00f2, i suoi accenti anti-cattolici molto forti, il suo messaggio \u00e8 del tutto biblico e \"protestante\".\nDopo neanche un anno dal suo arrivo a Londra, prende in affitto una cappella battista vicino a St. Gilles per predicare agli italiani. Non lo convince il gruppo savonaroliano di Sydmouth Street, il cui accento trova troppo spirituale e non abbastanza attento alla politica. Di fatto le sue prediche sono pi\u00f9 politiche ed anticlericali che evangeliche.\nNel 1850 inizia \u201cun corso di sermoni politici e religiosi\u201d presso la Princess Court's Rooms, Great Castle Street, Oxford Street, e poi dal 1854 in una cappella aperta a King's Cross. Pare, per\u00f2, che il suo carattere individualista ed irruente, come pure l'accento politico della sua predicazione, l'avessero reso poco gradito agli altri evangelici italiani che, di fatto, avevano inaugurato un'altra missione al n. 7 di Newman Street, Oxford Street.\nA Londra guida la locale comunit\u00e0 evangelica di lingua italiana, che ospita pure diversi ex-sacerdoti italiani. Nel 1847 fonda con Camillo Mapei ed altri la rivista mensile \"L'Eco di Savonarola\".\nRitorno in Italia.\nNel 1859 torna in Italia e segue come cappellano Giuseppe Garibaldi con la spedizione dei Mille in Sicilia nel 1860 e poi anche nel 1866.\nAllontanatosi dalla fede cattolica fin dalla fine degli anni quaranta dell'Ottocento, si converte alla fede evangelica, collaborando a fondare a Firenze la Chiesa Libera Evangelica Italiana nel 1870, nome che forse ricalca quello della Chiesa Libera che aveva conosciuto in Scozia nel 1851. Questa \"Chiesa Libera\" promette soprattutto libert\u00e0 di pensiero, proprio quando la Chiesa di Roma negava il diritto di scegliersi la propria religione.\nFa una prima visita negli USA nel 1853 e tiene conferenze contro il Papato. Ritorner\u00e0 per predicare una seconda volta in America nel 1872 (come risulta dai resoconti della stampa, invitato dalla Chiesa presbiteriana, e poi, a 73 anni, \"a remarkably well preserved gentleman\", la terza volta nel 1880. I giornali riportano come, con un vigore immutato, non voglia neppure riposarsi nel suo hotel di New York dal lungo viaggio, e si metta immediatamente al lavoro. Il giorno dopo il suo arrivo predica la mattina, il pomeriggio e la sera in tre diverse chiese riformate. La terza visita del Gavazzi in America \u00e8 esplicitamente intesa a rafforzare l'interesse dei protestanti americani nella chiesa Libera italiana ed assicurarsi i fondi necessari per la sua opera evangelistica.\nLiberata Roma, Gavazzi install\u00f2 il suo oratorio in un luogo simbolicamente rilevante, di qua dal Tevere di fronte a Ponte Sant'Angelo e a Castel Sant'Angelo, per secoli baluardo del dominio militare dei papi sulla citt\u00e0. La sua attivit\u00e0 \u00e8 ricordata da una lapide che recita: \"A GLORIA DI DIO DELLE ANIME A REDENZIONE ALESSANDRO GAVAZZI IL CONFRATELLO DI UGO BASSI E CAPPELLANO DI GIUSEPPE GARIBALDI CONSACR\u00d2 QUESTO ORATORIO MDCCCLXXVII E PER DODICI ANNI MDCCCLXXVII MDCCCLXXXIX VI CELEBR\u00d2 FEDEL MINISTERIO RIEVOCANDO LA EROICA TESTIMONIANZA DEI MARTIRI DELL'EVANGELO\".\nIn una conferenza pubblica a Chicago egli afferma: \"\"Ritengo di avere tutto ci\u00f2 che voglio prima di morire. Ho visto cos\u00ec tante delle mie speranze realizzate: l'indipendenza dell'Italia, l'unit\u00e0 d'Italia, la libert\u00e0 di Roma. Mi \u00e8 stato permesso di ritornare nella Citt\u00e0 eterna e predicarvi il libero Evangelo nelle sue strade. Cos\u00ec tanti dei miei sogni si sono realizzati che non dispero pi\u00f9 di nulla!\".\"\nAlessandro Gavazzi muore a Roma il 9 gennaio 1889 ed \u00e8 sepolto nel cimitero protestante della Capitale.\nLa Gran Loggia d'Italia degli Alam menziona Alessandro Gavazzi tra gli aderenti alla Massoneria."}
{"id": "624969", "revid": "1452073", "url": "https://it.wikipedia.org/wiki?curid=624969", "title": "Pok\u00e9mon Channel", "text": " \u00e8 un videogioco rompicapo della serie \"Pok\u00e9mon\" sviluppato dalla Ambrella e pubblicato da Nintendo per la console GameCube nel 2003. In esso il giocatore ha l'obiettivo di guidare Pikachu e fargli conoscere il mondo circostante per mezzo di varie attivit\u00e0, come ad esempio la pesca, la lotta, l'andare in bicicletta o la pittura, ma anche attraverso la televisione e l'interazione ludica con altri Pok\u00e9mon. L'ambiente intorno al personaggio \u00e8 pienamente esplorabile, attraverso un nuovo effetto di \"texture\" 3D, ed \u00e8 ricco di oggetti collezionabili. Il \"gameplay\" contiene elementi da gioco d'avventura, simulativo e di \"digital pet\".\nIl titolo venne concepito come successore di \"Hey You, Pikachu!\" (1998) per Nintendo 64 e principalmente come promotore del dispositivo Nintendo e-Reader. Fu presentato per la prima volta all'Electronic Entertainment Expo 2003 e successivamente in una serie di eventi promozionali della durata di un mese tenutisi a Sapporo, venendo poi pubblicato il 18 luglio 2003 in Giappone, il 1\u00ba dicembre in Nord America e il 1\u00ba aprile 2004 in Europa. In madrepatria vendette copie nel suo primo anno d'uscita. Venne accolto da recensioni contrastanti, che generalmente ne criticarono il basso livello di interattivit\u00e0 e gli effetti sonori ripetitivi, apprezzandone per\u00f2 gli aspetti collezionistici e visivi.\nTrama.\nIl gioco si apre con un gruppo di Magnemite che consegnano un televisore a casa del giocatore. Dopo aver acceso la televisione, il Professor Oak, un anziano studioso di Pok\u00e9mon, chiede l'aiuto del giocatore per realizzare una nuova rete televisiva dedicata agli allenatori e i loro Pok\u00e9mon per divertirsi insieme. Gli fa guardare un episodio di un anime chiamato \"Pichu Brothers in Party Panic!\" per poi introdurre le funzionalit\u00e0 di base del gioco. Il giocatore sente quindi alcune voci di Pok\u00e9mon dall'esterno dell'abitazione, che risulta appartenere a un Pikachu e ad altre due creature, Treecko e Torchic. Mentre gli altri scappano, Pikachu rimane e il giocatore lo adotta. Oak decide pertanto di rendere anche il Pok\u00e9mon Topo un \"beta tester\" della televisione.\nDopo aver completato alcuni incarichi, il giocatore torna nel canale di Oak e il Professore osserva che Pikachu si \u00e8 comportato molto bene. L'eccitato Pikachu usa il suo attacco Fulmine sulla televisione e la distrugge. Imperterrito, Oak ordina al Magnemite di consegnare un televisore di riserva. La mattina dopo, il Professore osserva che il pubblico del giocatore ha dato vita alla rete e ha contribuito a generare nuovi format. Il protagonista trova quindi una fermata dell'autobus e visita il Bosco Smeraldo, un luogo apparso per la prima volta in \"Pok\u00e9mon Rosso\" e \"Blu\".\nIl terzo giorno comincia con Pikachu addormentato nell'armadio e Oak che esprime piacere per lo sviluppo della relazione tra il Pok\u00e9mon al giocatore. Il quarto giorno, Pikachu invita di nuovo i suoi amici. La mattina del quinto giorno, il Canale Notizie riporta una notizia dell'ultima ora: un disco contenente il quinto episodio inedito dei fratelli Pichu \u00e8 stato perso mentre veniva trasportato agli studi televisivi. Dopo averlo recuperato, il giocatore lo restituisce a Magnemite e si dirige a casa per guardare l'ultimo episodio, insieme a un video chiamato \"Meowth's Party\".\nOak informa il giocatore che ogni programma prodotto per la sua rete \u00e8 andato in onda, ringraziando lui e il Pok\u00e9mon Topo per il loro tempo, e annuncia l'imminente arrivo di un regalo. Il dono, che arriva la mattina seguente, \u00e8 un dispositivo capace di consentire la visualizzazione di immagini lampeggianti nel cielo. Quella notte, il Professor Oak nota scioccato che un Pok\u00e9mon, il raro e leggendario Jirachi, \u00e8 arrivato a casa del giocatore. Quest'ultimo, Pikachu e Jirachi, successivamente, proiettano l'intera serie dei fratelli Pichu e \"Meowth's Party\" nel cielo affinch\u00e9 chiunque possa vederla.\nModalit\u00e0 di gioco.\n\"Pok\u00e9mon Channel\" incorpora elementi di avventura, simulazione e \"digital pet\". La grafica \u00e8 in 3D, la prospettiva \u00e8 in prima persona e il giocatore si muove e interagisce attraverso un cursore. Il gioco \u00e8 incentrato sulla visione di programmi televisivi con un Pikachu, un Pok\u00e9mon simile a un roditore. Il protagonista, che vive in una casa nella cittadina di Piperizia, pu\u00f2 visualizzare liberamente i vari canali di una rete televisiva creata dal Professor Oak, nonch\u00e9 esplorare la casa e diversi spazi all'esterno di essa, dove \u00e8 possibile imbattersi in numerosi Pok\u00e9mon. Pikachu a volte mostra reazioni emotive durante la visione, come felicit\u00e0 o rabbia. L'avventura si svolge nell'arco di pochi giorni. L'orologio interno del GameCube tiene traccia del tempo in modo tale che ogni giorno di gioco duri almeno quanto un giorno in tempo reale.\nI principali oggetti collezionabili disponibili in \"Pok\u00e9mon Channel\" sono carte che raffigurano vari Pok\u00e9mon. Tali oggetti, detti Nice Cards, esistono in tre forme: Singole, che mostrano semplicemente un'immagine; Motion, che sono olografiche; e Platinum, che riproducono inoltre i versi dei rispettivi Pok\u00e9mon. Gli oggetti da collezione possono essere trovati facendo parlare Pikachu con altri Pok\u00e9mon e aiutandoli, oppure ordinandoli da uno Squirtle. Una console Pok\u00e9mon Mini virtuale nascosta sotto il letto del giocatore permette inoltre di riprodurre sei giochi: \"Snorlax's Lunch Time\" (esclusivo di questo gioco) e altri cinque precedentemente pubblicati per lo stesso dispositivo. I giochi sono semplici e basati sul ritmo.\nNelle versioni distribuite in Europa e in Australia \u00e8 possibile ottenere, nel corso della partita, un esemplare di Jirachi. Tale Pok\u00e9mon misterioso non \u00e8 normalmente ottenibile nei videogiochi \"Pok\u00e9mon Rubino\" e \"Zaffiro\" per Game Boy Advance ed \u00e8 possibile trasferirlo dal GameCube alla console portatile via cavo. Nel gioco \u00e8 inoltre presente un episodio inedito dedicato ai fratelli Pichu.\nSviluppo e pubblicazione.\n\"Pok\u00e9mon Channel\" \u00e8 stato sviluppato dalla Ambrella e pubblicato da Nintendo e The Pok\u00e9mon Company. \u00c8 stato creato sia per promuovere la periferica Nintendo e-Reader sia come successore spirituale di \"Hey You, Pikachu!\". Il gioco include tre schede compatibili con l'e-reader, ma non il dispositivo stesso. Quando scansionate, le carte permettono di caricare nuovi modelli che il giocatore pu\u00f2 dipingere.\nIl gioco utilizza l'effetto visivo dell'applicazione di filmati video pre-renderizzati a un poligono, in particolare gli spettacoli pre-registrati del gioco in televisione. Lo scrittore di IGN Anoop Gantayat ha elogiato l'implementazione di questo effetto, sebbene abbia notato alcuni piccoli problemi grafici visibili nel passaggio dalla visualizzazione a schermo intero a quella a distanza. Le voci dei Pok\u00e9mon, inoltre, sono state prese dalla serie animata.\n\"Pok\u00e9mon Channel\" \u00e8 stato annunciato per la prima volta il 14 maggio 2003 all'E3, dove lo staff di IGN ha notato che la demo del gioco sembrava essere all'inizio dello sviluppo a causa della frequenza instabile dei fotogrammi. \"Pok\u00e9mon Channel\" \u00e8 stato pubblicato il 18 luglio 2003 in Giappone, il 1\u00ba dicembre in Nord America e il 1\u00ba aprile 2004 in Europa. Il gioco \u00e8 stato presentato a Sapporo, sede del , una serie di eventi promozionali della durata di circa un mese che si sono estesi in tutto il Giappone.\nAccoglienza.\n\"Pok\u00e9mon Channel\" ha ottenuto punteggi del 50,51% e del 55% sugli aggregatori di recensioni GameRankings e Metacritic. I revisori hanno ritenuto che il gioco fosse adatto solo ai fan di \"Pok\u00e9mon\" e ai bambini piccoli: lo staff di 1UP.com ha riassunto che \u00abi vari diversivi qui sono carini, prodotti in modo intelligente e divertenti, a patto che tu ami davvero i Pok\u00e9mon\u00bb, e che anche i fan si sarebbero annoiati se di cinque anni o pi\u00f9. Tokyo Drifter di \"GamePro\" ha intuito che il gioco era stato realizzato \u00absu misura per fan sfegatati\u00bb e non avrebbe accontentato nessun altro. Mary Jane Irwin di IGN ha dichiarato che la sua interfaccia intuitiva, le numerose istruzioni e \u00abl'intrattenimento spensierato\u00bb avrebbero divertito i giovani giocatori. La recensione di \"Nintendo Power\" lo ha definito una fonte di \u00abore di divertimento per i fan \"Pok\u00e9mon\"\u00bb. In una recensione dedicata a \"Pok\u00e9mon Ranger\" (2007), Luke Albiges di Eurogamer ha incluso questo titolo tra gli \u00abincassi vagamente correlati (al brand \"Pok\u00e8mon\") che portano l'illustre marchio\u00bb. \nI revisori hanno criticato il basso livello di interattivit\u00e0 del gioco a causa della maggior parte del tempo trascorso nel guardare la televisione con Pikachu. Riassumendo il gameplay in generale come \u00abdebole\u00bb, Ricardo Torres di GameSpot ha sostenuto che le idee promettenti del gioco sono state fondamentalmente smorzate dalla \u00abtrovata di dover guardare\u00bb virtualmente \u00abi programmi televisivi\u00bb e dai lunghi periodi di tempo che ci\u00f2 comporta. Leeper ha affermato che \u00abPikachu sar\u00e0 soddisfatto molto pi\u00f9 a lungo di te\u00bb, ha denunciato la natura non interattiva dei canali elogiando il fatto che alcuni fossero sbloccabili. Darryl Vassar di GameSpy \u00e8 andato anche oltre, affermando che non c'era \u00abnessun \"gameplay\"\u00bb. Di conseguenza, ha dato al gioco solo una stella su cinque, nonostante abbia definito la qualit\u00e0 dell'animazione e le voci dei Pok\u00e9mon \u00abdecenti\u00bb. Tokyo Drifter ha affermato che la sua bassa interattivit\u00e0 e il ritmo lento sono i due maggiori ostacoli al divertimento. Irwin ha dichiarato che il giocatore avrebbe desiderato pi\u00f9 interattivit\u00e0 e ha condannato i programmi in generale, ad eccezione di quello dedicato ai fratelli Pichu, che ha definito \u00abl'unico utile\u00bb.\nLa grafica 3D del gioco ha ricevuto pareri tiepidi. Torres li ha ritenuti \u00abdecenti ma non spettacolari\u00bb e \u00abinsipidi\u00bb. La sua lode si \u00e8 concentrata sulle animazioni dei Pok\u00e9mon con \u00abanimazioni distinte che si adattano alla loro personalit\u00e0\u00bb, in particolare quella di Pikachu. Vassar ha dichiarato che erano migliori di quelle del titolo per GameCube \"Pok\u00e9mon Colosseum\" e ha considerato gli ambienti passabili, anche se noiosi ed eccessivamente limitati. Tokyo Drifter ha trovato questi ultimi \u00abluminosi e colorati\u00bb, e ha elogiato accoratamente le animazioni fluide e \u00abadorabili\u00bb dei Pok\u00e9mon.\nIl comparto sonoro del gioco \u00e8 stato accolto negativamente. Torres si \u00e8 concentrato sulla loro ripetitivit\u00e0, affermando che parte della musica all'interno dei programmi era inizialmente orecchiabile ma in seguito sempre pi\u00f9 fastidiosa, e che la scarsit\u00e0 di effetti sonori \u00abmette il peso del carico audio sulle voci dei Pok\u00e9mon, che, sebbene accurate, sono naturalmente ripetitive\u00bb. Irwin e Vassar hanno prestato particolare attenzione alla ripetitivit\u00e0 dei versi. Tokyo Drifter ha dato poca opinione sulle voci, ma ha trovato deludente la mancanza di doppiaggio per Oak. Torres ha inoltre lodato il gran numero di oggetti collezionabili e Pok\u00e9mon, che favorivano la rigiocabilit\u00e0 di quest'ultimo. Tokyo Drifter, analogamente, ha definito il collezionismo \u00abuna parte importante dell'esperienza di gioco\u00bb. Irwin ha trovato gli aspetti collezionistici un bel modo per passare il tempo e ha definito l'incorporazione del Pok\u00e9mon mini virtuale \u00abun bel diversivo\u00bb.\nEntro tre giorni dalla sua uscita in Giappone, \"Pok\u00e9mon Channel\" totalizz\u00f2 copie, diventando cos\u00ec il tredicesimo gioco pi\u00f9 venduto tra tutte le piattaforme durante la settimana di uscita (dal 14 al 20 luglio). Entro il 17 agosto 2003, le sue vendite giapponesi ammontavano a . Il titolo vendette copie in Giappone entro il 28 dicembre dello stesso anno."}
{"id": "624973", "revid": "1222", "url": "https://it.wikipedia.org/wiki?curid=624973", "title": "Glossopteridee", "text": ""}
{"id": "624976", "revid": "287204", "url": "https://it.wikipedia.org/wiki?curid=624976", "title": "E/OS", "text": "E/OS, Emulator Operating System, \u00e8 un gestore di macchine virtuali, distribuito con licenza GPL. \u00c8 in grado di eseguire programmi scritti per pi\u00f9 piattaforme: BeOS, Microsoft Windows, Mac OS, OS/2, MS-DOS e Linux contemporaneamente. E/OS \u00e8 basato sul kernel Linux, QEMU, XFree86 e Wine.\nLo scopo di E/OS \u00e8 quello di eseguire un qualsiasi programma progettato da un qualsiasi sistema operativo senza la necessit\u00e0 di installarlo."}
{"id": "624977", "revid": "287204", "url": "https://it.wikipedia.org/wiki?curid=624977", "title": "Gino Quilico", "text": "Biografia.\nFiglio d'arte (suo padre era il baritono Louis Quilico), ha debuttato nel 1977 a Toronto in \"The Medium\" di Giancarlo Menotti.\nNel 1988 \u00e8 Marcello ne La boh\u00e8me (film 1988).\nNel 1988 \u00e8 stato nominato Artista dell'Anno dal Canadian Music Council e nel 1993 \u00e8 stato insignito del titolo di Officer of the Order of Canada per i suoi meriti artistici. Nel 1995 ha vinto il Grammy Award per la sua partecipazione alla registrazione di \"Les Troyens\" di Berlioz (Decca Records).\n\u00c8 specializzato nei repertori francese e italiani. \u00c8 stato acclamato in prestigiosi teatri (La Scala, Covent Garden, Metropolitan Opera, Vienna Staatsoper, Paris Opera e Bayerische Staatsoper) e diretto da grandi maestri quali Seiji Ozawa, Herbert Von Karajan, Riccardo Chailly, James Levine, Lorin Maazel, Zubin Mehta, John Pritchard, Michel Plasson."}
{"id": "624978", "revid": "121625486", "url": "https://it.wikipedia.org/wiki?curid=624978", "title": "Tomaso Poggio", "text": " \nBiografia.\nNel 1971, ottenuta la laurea in fisica teorica presso l'Universit\u00e0 di Genova, si \u00e8 trasferito al Max Planck Institut di Tubinga, in Germania, dove ha condotto ricerche sull'elaborazione dell'informazione del sistema visivo.\nDal 1981 \u00e8 direttore dell'Artificial Intelligence Laboratory del Massachusetts Institute of Technology di Boston, negli Stati Uniti.\n\u00c8 membro dell'American Mathematical Society e dell'Optical Society.\nNel 1979 ha vinto la medaglia della Max Planck Institut e, nel 1982, il Columbus Prize dell'Istituto internazionale delle comunicazioni.\nIl suo lavoro verte, in particolare, sullo sviluppo di un nuovo approccio teorico ai problemi della \"computer vision\" ed \u00e8 considerato, insieme a Marvin Minsky e John McCarthy, tra i padri dell'intelligenza artificiale e delle neuroscienze applicate.\nIl 20 marzo 2000 ha ricevuto una laurea\" honoris causa\" in Ingegneria Informatica dall'Universit\u00e0 di Pavia.\nNumerose sono le sue pubblicazioni in ambito scientifico."}
{"id": "624985", "revid": "205250", "url": "https://it.wikipedia.org/wiki?curid=624985", "title": "Diana Lorys", "text": "Biografia.\nLa sua formazione artistica comprese studi di danza classica, ballo spagnolo e flamenco, arte drammatica e dizione.\nDebutt\u00f2 in teatro, ma a partire dal 1960 si dedic\u00f2 al cinema, lavorando soprattutto in produzioni spagnole, ma prendendo parte anche a qualche film italiano, e specializzandosi nel cinema di genere: horror, spionaggio, avventura, \"sci-fiction\" e soprattutto western.\nIl declino del cinema di genere, durante gli anni settanta, accompagn\u00f2 la fase discendente della sua carriera. Il suo ultimo film risale al 1978. Dopo il matrimonio si ritir\u00f2 a vita privata.\nTipica bellezza ispanica, dai tratti marcati e dallo sguardo penetrante, piccola ma formosa, Diana Lorys incarn\u00f2 un \"clich\u00e9\" tipicamente spagnolo di donna passionale. Non a caso, nonostante la sua bellezza e le sue buone doti attoriali, la sua notoriet\u00e0 non varc\u00f2 di molto i confini spagnoli."}
{"id": "624986", "revid": "615138", "url": "https://it.wikipedia.org/wiki?curid=624986", "title": "Danilo Rea", "text": "Biografia.\nTrasferitosi a Roma da piccolo, consegue il diploma di pianoforte al Conservatorio di Santa Cecilia, debuttando nel 1975 nella musica jazz con Enzo Pietropaoli e Roberto Gatto, formando il Trio di Roma.\nContemporaneamente al jazz, sviluppa particolare interesse per la musica progressive e partecipa alla formazione del gruppo New Perigeo, di cui \u00e8 leader e fondatore il contrabbassista Giovanni Tommaso. Il New Perigeo affronta una lunga tourn\u00e9e (settantadue concerti in settanta giorni), insieme con Rino Gaetano e a Riccardo Cocciante, della quale rimane testimonianza registrata l'album intitolato Q Concert.\nSi fa strada nell'ambiente jazzistico sino a suonare con alcuni tra i pi\u00f9 grandi solisti statunitensi, come Chet Baker, Lee Konitz, John Scofield, Joe Lovano, Art Farmer. Nel 1989 partecipa al lavoro di Roberto De Simone \"Requiem per Pier Paolo Pasolini\", rappresentato al teatro San Carlo di Napoli con la direzione di Zolt\u00e1n Pesk\u00f3; nello stesso anno pubblica, assieme a Roberto Gatto, il disco \"Improvvisi\".\nNel 1997 crea, con il contrabbassista Enzo Pietropaoli e il batterista Fabrizio Sferra, i Doctor 3, un trio che da un decennio calca i pi\u00f9 importanti palcoscenici del jazz italiani. Il suo disco \"The Tales of Doctor 3\" viene nominato miglior disco di jazz italiano nel 1998, mentre il lavoro successivo, \"The songs remain the same\", vince il titolo di miglior disco jazz di Musica&amp;Dischi nel 1999.\nIn Italia sono numerose le sue collaborazioni nell'ambito del pop, come pianista di fiducia di artisti quali Mina, Claudio Baglioni, Pino Daniele e come collaboratore occasionale, tra gli altri, di Domenico Modugno, Fiorella Mannoia, Riccardo Cocciante, Renato Zero, Gianni Morandi e Adriano Celentano. Nel 2001 partecipa alla realizzazione di Mina in Studio, il documentario in cui Mina riappare in video dopo molti anni di assenza. Nel 2006 prende parte al \"Concerto per l'Europa\", sull'isola di Ventotene, che lo vede protagonista assieme a Baglioni, Nicola Piovani e Luis Bacalov.\nNella stagione 2007-2008 partecipa allo spettacolo \"Uomini in frac\" insieme con altri musicisti, come Peppe Servillo, Fausto Mesolella, Mim\u00ec Ciaramella degli Avion Travel, Fabrizio Bosso, Furio Di Castri, Javier Girotto, Gianluca Petrella e Cristiano Calcagnile. Lo spettacolo \u00e8 stato allestito per festeggiare i cinquant'anni di Nel blu dipinto di blu e, per l'occasione, il gruppo esegue alcune canzoni di Domenico Modugno.\nLe sue improvvisazioni, che spaziano su qualsiasi repertorio, sono apprezzate durante i concerti che tiene nelle tourn\u00e9e nel mondo e durante i principali festival jazz.\nNel 2009 \u00e8 uno dei 70 artisti ospiti del doppio CD di Baglioni, \"Q.P.G.A.\", dove Rea suona il pianoforte nella canzone \"Centocelle\".\nNel 2010 crea le musiche per lo spettacolo \"Commedia\" di e con Giorgio Barberio Corsetti. I video sono di Cristian Taraborrelli.\nIl 15 giugno del 2011, insieme con Paolo Damiani e Rashmi V. Bahtt, al crepuscolo, ha improvvisato un memorabile concerto sui tetti di Roma. L'intero incasso \u00e8 stato devoluto ad Emergency, la ONLUS di Gino Strada.\nNel 2012 ha accompagnato in alcune serate estive Gino Paoli, sia da solo che con il gruppo composto da Flavio Boltro (tromba), Rosario Bonaccorso (contrabbasso) e Roberto Gatto (batteria), nell'ambito del progetto \"Incontro in jazz\", nato sulla scia della collaborazione all'album \"Milestones\" del 2007.\nIl 21 febbraio 2014 partecipa al Festival di Sanremo, sempre con Paoli, cui fa seguito una tourn\u00e9e primaverile. Dal 2019 \u00e8 presidente per la sezione musica del Premio nazionale \"Penisola Sorrentina Arturo Esposito\" di cui \u00e8 stato a sua volta insignito nel 2018, un premio dedicato alle eccellenze della cultura e dello spettacolo italiano."}
{"id": "624990", "revid": "110157", "url": "https://it.wikipedia.org/wiki?curid=624990", "title": "Odin (software)", "text": "Odin \u00e8 un progetto per eseguire programmi scritti per Microsoft Windows sotto OS/2.\nPu\u00f2 convertire quegli eseguibili in eseguibili OS/2 nativi. Fornisce inoltre l'API Odin32 per compilare programmi Win32 (Windows API) da far girare sotto OS/2.\nOdin32 \u00e8 gi\u00e0 usato in ambito commerciale. Opera ne \u00e8 un esempio.\nOdin converte gli eseguibili .EXE e le librerie .DLL nel formato OS/2. Utilizza inoltre il codice di WINE."}
{"id": "624991", "revid": "123974896", "url": "https://it.wikipedia.org/wiki?curid=624991", "title": "RACE", "text": "La sigla RACE \u00e8 l'abbreviazione di \"rapid amplification of cDNA ends\" (in italiano: amplificazione rapida delle estremit\u00e0 del cDNA) ed \u00e8 una tecnica di biologia molecolare che serve ad estendere la porzione di sequenza nota di un RNA messaggero all'estremit\u00e0 5' (5'-RACE) o 3' (3'-RACE). Le classiche tecniche di clonaggio del cDNA infatti spesso producono soltanto frammenti della sequenza, che possono essere estesi tramite le tecniche di RACE.\nIl metodo si basa sull'uso della reazione a catena della polimerasi; il problema maggiore \u00e8 quindi quello di individuare due primer ai lati della sequenza da amplificare. Uno dei primer pu\u00f2 essere basato sulla sequenza nucleotidica gi\u00e0 nota, che deve venire estesa. Il secondo primer invece \u00e8 pi\u00f9 problematico e tecniche diverse si utilizzano, come si vedr\u00e0 nella sezione successiva, per le estremit\u00e0 3' e 5'.\nL'uso della sigla RACE \u00e8 anche un gioco di parole, in quanto in inglese il termine \"race\" significa corsa; corsa appunto in una o nell'altra direzione della sequenza nucleotidica.\n3' RACE.\nTra le due estremit\u00e0, quella pi\u00f9 facile da clonare \u00e8 l'estremit\u00e0 3'. L'RNA messaggero possiede infatti a questa estremit\u00e0 una sequenza terminale ricca di adenine (poli-A). \u00c8 quindi facile progettare un primer per la reazione a catena della polimerasi (PCR) che contenga un elevato numero di timine e si leghi all'estremit\u00e0 3'. L'altro primer sar\u00e0 invece progettato in base alla sequenza gi\u00e0 conosciuta.\n5' RACE.\nIl clonaggio dell'estremit\u00e0 5' \u00e8 pi\u00f9 complesso, non essendo presente una sequenza nucleotidica caratteristica come avviene al 3'. Sono state perci\u00f2 inventate una serie di tecniche che si basano generalmente sull'aggiunta di una sequenza nota al 5', in modo da poter poi utilizzarla per disegnare un primer per la PCR. L'altro primer sar\u00e0 invece progettato in base alla sequenza gi\u00e0 nota.\n5' RACE classica.\nIl metodo classico di 5'-RACE consiste appunto nel legare all'estremit\u00e0 5' del corrispondente cDNA un oligonucleotide di sequenza nota. Si utilizza l'enzima terminal transferasi per aggiungere una serie di nucleotidi (per esempio C) all'estremit\u00e0 in questione. In questo caso sar\u00e0 poi possibile disegnare un primer per la PCR che si basi sulla serie di nucleotidi aggiunti.\nRLM o Cap-Finder.\nAltri metodi di 5'-RACE sono stati sviluppati per cercare di ovviare agli svantaggi della RACE classica. Per esempio un notevole vantaggio \u00e8 il selezionare prima della ligazione dell'oligonucleotide soltanto le molecole di RNA che possiedono un'estremit\u00e0 5' intatta. Questo \u00e8 possibile utilizzando il metodo chiamato \"cap-finder\" o \"RLM\" (RNA ligase mediated), che sfrutta il \"capping\" dell'estremit\u00e0 5' dei messaggeri eucariotici.\nIn questo metodo le molecole di RNA vengono dapprima defosforilate utilizzando l'enzima CIP (\"calf internal phosphatase\", fosfatasi alcalina di vitello) in modo da renderle incapaci di legarsi tra loro per effetto della ligasi utilizzata in seguito. Poi si apre il capping delle molecole intatte con un apposito enzima, TAP (\"tobacco acid pirophosphatase\", pirofosfatasi acida di tabacco). Tali molecole saranno quindi le uniche fosforilate e utilizzando ora la ligasi sar\u00e0 quindi possibile legare un oligonucleotide a soltanto tali molecole. In tal modo la seguente PCR sar\u00e0 in grado di utilizzare come stampo soltanto le molecole con estremit\u00e0 5' completa.\nSMART RACE.\nIl metodo chiamato SMART (switching mechanism at 5' end of RNA transcript) consiste nell'uso di una speciale trascrittasi inversa per la retrotrascrizione da RNA messaggero a cDNA, che al raggiungimento dell'estremit\u00e0 5' dell'RNA cambia la propria attivit\u00e0 enzimatica, diventando una terminal transferasi, che aggiunge una serie di citosine a tale estremit\u00e0. Sar\u00e0 perci\u00f2 poi possibile progettare il primer per la PCR in base a tale sequenza di citosine. Anche questo metodo ha come vantaggio la selezione come stampo per la polimerasi delle molecole complete all'estremit\u00e0 5', in quanto solo a queste viene aggiunta la serie di citosine.\nCAP fishing.\nUn ulteriore metodo di clonaggio \u00e8 chiamato \"cap fishing\" e consiste nella ligazione di un oligonucleotide in grado di legarsi al 5' dei messaggeri in presenza del capping, quindi soltanto alle molecole di RNA complete. La ligazione di tale nucleotide avviene con lo stesso sistema a due enzimi (fosfatasi/pirofosfatasi acida) del sistema Cap-Finder e verr\u00e0 poi utilizzato come base per progettare il primer per la polimerasi."}
{"id": "624993", "revid": "2128848", "url": "https://it.wikipedia.org/wiki?curid=624993", "title": "Valore (musica)", "text": "Nella notazione musicale, il valore musicale di una nota, detto anche semplicemente valore o durata, \u00e8 un suo parametro grafico che indica quanto deve essere prolungato nel tempo il suono rappresentato. Tale durata \u00e8 relativa, ovvero dipendente dal tempo del passaggio o della composizione. Vi sono altres\u00ec simboli grafici che indicano la durata di una pausa.\nNomi e simboli.\nIl valore di una nota non \u00e8 il valore di una durata assoluta, ma \u00e8 relativa alla durata delle altre note. Nella seguente tabella, ogni simbolo \u00e8 esattamente il doppio della durata del simbolo sottostante.\nNota che ci sono valori musicali in disuso (la massima, la lunga, la fusa e la semifusa) e valori musicali rari (la breve).\nLa breve pu\u00f2 essere rappresentata in diverse differenti varianti, come mostrato qui a destra.\nIn alcuni casi la lunga pu\u00f2 essere usata per indicare una nota particolarmente lunga, di durata indefinita, come alla fine di un pezzo.\nQuando la nota possiede un gambo, questo pu\u00f2 essere posizionato a destra e salire dalla testa della nota, oppure essere posizionato a sinistra e scendere dalla testa della nota, eccetto il caso della lunga e della massima. Nella maggioranza dei casi, per una questione di compattezza e facilit\u00e0 di lettura, il gambo si pone a destra se la nota si trova pi\u00f9 in basso del rigo centrale, oppure a sinistra se si trova pi\u00f9 in alto.\nQuando due o pi\u00f9 note che posseggono delle code si trovano in successione, vengono collegate tra loro da tante bande diritte quante sono le code.\nModificatori.\nIl valore di una nota musicale pu\u00f2 essere ulteriormente aumentato posizionando uno, due o tre punti dopo la sua testa. Un punto aumenta la durata della nota della sua met\u00e0, il punto successivo ne aumenta la lunghezza della met\u00e0 del punto precedente. \nGruppo irregolare.\nNella notazione musicale, un gruppo irregolare \u00e8 un gruppo di note che, per la loro formazione rispetto alla misura in cui si trovano, risultano in contrasto rispetto all'indicazione stabilita inizialmente e quindi non rispettano la naturale suddivisione ritmica del brano musicale anche se eccezionalmente corrispondono nella esecuzione al valore dell'unit\u00e0 di tempo.\nI gruppi irregolari si possono distinguere in due categorie: i gruppi irregolari per eccesso e irregolari per diminuzione, vengono rappresentati da una legatura che unisce le note che ne fanno parte (che non \u00e8 da considerare n\u00e9 una legatura di valore n\u00e9 una legatura di espressione) e un numero scritto sopra la legatura, inoltre possono essere definiti nei seguenti modi: \"semplici\" quando le note che li compongono hanno tutte lo stesso valore, \"composti\" quando le note hanno valori diversi ed infine \"complessi\" quando nel gruppo di note \u00e8 presente un altro gruppo irregolare.\nI gruppi irregolari per la loro formazione.\nI gruppi di 5, 7, 11 ecc. note (quintina, settimina ecc.) sono i gruppi irregolari per formazione, sono pi\u00f9 complessi da eseguire in quanto non possono avere n\u00e9 suddivisione binaria n\u00e9 ternaria. I compositori contemporanei ne stanno facendo un uso sempre pi\u00f9 intensivo."}
{"id": "624996", "revid": "212348", "url": "https://it.wikipedia.org/wiki?curid=624996", "title": "Mostimetro", "text": "Il mostimetro \u00e8 un particolare densimetro usato per misurare la percentuale in peso degli zuccheri contenuti nel mosto, dalla quale si calcola il probabile grado alcolico del vino.\nIn Italia \u00e8 in uso prevalentemente il cosiddetto \"Mostimetro Babo di Klosterneuburg\", mentre in Francia si usa prevalentemente il mostimetro chiamato \"Guyot\"."}
{"id": "624998", "revid": "713714", "url": "https://it.wikipedia.org/wiki?curid=624998", "title": "Avezzano Calcio", "text": "LAvezzano Calcio, meglio nota come Avezzano, \u00e8 una societ\u00e0 calcistica italiana con sede nell'omonima citt\u00e0 abruzzese.\nUfficialmente fondata nel 1919 come \"Forza e Coraggio Avezzano F.C.\", \u00e8 stata ricostituita tre volte fino ad assumere nel 2015 la denominazione \"Avezzano Calcio Ar. L.\"\nIl club ha vinto due campionati di livello nazionale, la Serie D 1990-1991 e la Serie C2 1995-1996, oltre alla Coppa Italia Dilettanti 1986-1987.\nI colori sociali sono il bianco e il verde, il simbolo \u00e8 il lupo marsicano.\nMilita in Eccellenza disputando stabilmente dal 1990 le gare interne allo stadio dei Marsi.\nStoria.\nLe origini: Forza e Coraggio.\nLa pratica del calcio ad Avezzano risale tra la fine dell'Ottocento e l'inizio del XX secolo. Nel 1902, in occasione del completamento dello zuccherificio di Avezzano, si disput\u00f2 in localit\u00e0 Prato della Signora la prima amichevole tra l'Audace Roma e una squadra locale, successivamente denominata \"Unione Sportiva Marsicana\" costituita in forma ufficiale nel 1909 dai conti Resta e diretta da Tobia Ferrini.\nNel 1919, pochi anni dopo il terremoto della Marsica del 1915 e successivamente alla prima guerra mondiale, venne fondata la societ\u00e0 calcistica cittadina \"Forza e Coraggio Avezzano Football Club\".\nNel settembre del 1920 in seguito allo smantellamento del campo di concentramento di Borgo Pineta l'on. Camillo Corradini ottenne la cessione gratuita di gran parte dei terreni e di alcuni edifici in favore del municipio di Avezzano. Nel 1921 venne realizzato il primo progetto dello stadio dei Pini che sarebbe dovuto diventare il primo campo da gioco ufficiale della \"S.S. Marsica\", altra societ\u00e0 avezzanese che successivamente risult\u00f2 confluita nella Forza e Coraggio.\nLa squadra biancoverde, la cui maglia fu indossata da personaggi come Fulvio Bernardini, Aldo Fraschetti, Carlo Nesi e Silvio Piola, disput\u00f2 negli anni venti alcuni tornei estivi di carattere regionale, come la \"Lucente settimana abruzzese\" del 1923, contro le compagini dell'Aeternum Pescara, Castellammare Adriatico, , L'Aquila, Pratola Peligna, Pro Carseolis, Sulmona, Torre de' Passeri, Vastese e Virtus Lanciano.\nAgli inizi degli anni trenta la formazione marsicana partecip\u00f2 insieme ad altre realt\u00e0 calcistiche abruzzesi ad alcuni campionati di Seconda Divisione, all'epoca il massimo livello calcistico regionale, debuttando in una competizione ufficiale nel 1931-32 sotto la guida tecnica di Franco Ottolini che adott\u00f2 lo schema di gioco della \"Piramide di Cambridge\". Il club partecip\u00f2 come \"Societ\u00e0 Sportiva Marsica\", ragione sociale modificata nel torneo successivo in \"Societ\u00e0 Sportiva Avezzano\".\nPrima della fine della seconda guerra mondiale il sodalizio prese parte al torneo misto abruzzese classificandosi terzo alle spalle di Pescara e Chieti.\nL'esordio nel campionato nazionale vero e proprio avvenne nel 1945, allorch\u00e9 la Forza e Coraggio fu inserita in Serie C, torneo organizzato dalla Lega Nazionale Centro-Sud e in seguito dalla Lega Interregionale Centro in cui milit\u00f2 per tre stagioni.\nNella stagione 1945-46, sotto la guida tecnica di Giuseppe Cavanna, gi\u00e0 portiere del Napoli e della Nazionale campione del mondo nel 1934, i biancoverdi parteciparono al girone umbro-laziale-abruzzese, classificandosi settimi insieme a e Viterbese. Vinse il torneo la squadra dell'Alba Roma.\nNel 1946-47 il patron Raffaele Marini confer\u00ec la carica di presidente onorario a Ignazio Silone mentre alla guida tecnica venne riconfermato Cavanna che ottenne con una compagine composta da tutti giocatori marsicani l'ottavo posto. Il torneo fu vinto dal Civita Castellana, seguito da Spoleto e .\nNel secondo dopoguerra grazie anche all'impegno del presidente Giuseppe Corradi e del commendatore Raffaele Tomassetti che portarono a termine i lavori di ampliamento e adeguamento dello stadio dei Marsi la passione per il calcio in citt\u00e0 crebbe in modo considerevole. Nel 1947-48 per\u00f2, nonostante il quarto posto e l'affidabilit\u00e0 di elementi come Rolando Appolloni, Dante Cataldi e Dante Lacorata, l'Avezzano fu retrocesso in Promozione anche a causa di una riforma restrittiva del campionato di Serie C.\nA partire dalla stagione 1948-49 il club disput\u00f2 quattro campionati interregionali in Promozione disputando le gare casalinghe nel ristrutturato stadio dei Marsi. Si classific\u00f2 secondo dietro alla Fermana, sfiorando la scalata in Serie C nel torneo 1949-50, terzo nel 1950-51 dietro a e Pescara, prima di essere retrocesso d'ufficio a causa della riforma dei campionati con cui fu istituita la IV Serie. L'anno successivo arriv\u00f2 una seconda retrocessione dal campionato di Promozione alla Prima Divisione che rischi\u00f2 di compromettere il futuro societario. Tuttavia il club fu riorganizzato e sotto la guida tecnica dell'ex terzino biancoverde Giovanni Breno e di Bruno Cataldi vinse il campionato 1953-54 davanti all'Audace Tagliacozzo. Contro la Pro Vasto la squadra perse il doppio confronto intergirone valido per il titolo regionale di categoria.\nTornata in Promozione, elevato al massimo livello regionale, vi milit\u00f2 per tre stagioni fino al 1956-57, quando diretta da Dante Lacorata e condotta in campo da giocatori d'esperienza come De Nuntiis, Medici, il bomber Orazio Stentella e dalla seconda parte del torneo dal centrocampista Alberto Piccinini, si classific\u00f2 prima insieme all'Ortona e fu ammessa nuovamente ad un campionato nazionale, in quella IV Serie che vide tra i protagonisti l'allenatore Aroldo Collesi e le colonne biancoverdi Bepi e Rolando Appolloni.\nNegli anni sessanta la Forza e Coraggio milit\u00f2 stabilmente nel ridenominato torneo di Serie D. Dopo un quinquennio di buoni piazzamenti segu\u00ec una flessione di risultati che port\u00f2 alla retrocessione in Prima Categoria, che in quel periodo rappresent\u00f2 in alcune regioni, tra cui l'Abruzzo, il massimo livello regionale. La squadra fece registrare la pronta risalita in Serie D nel 1965-66, dopo aver vinto allo stadio Adriatico di Pescara, grazie ad un gol di Manzi, lo spareggio decisivo con la Pro Vasto vincitrice dell'altro girone. Nel 1966-67 i biancoverdi mantennero la categoria in una stagione in cui non vi furono retrocessioni a causa dell'allargamento dei quadri per la stagione successiva nella quale la salvezza arriv\u00f2 in extremis. Retrocessione e immediata risalita si verificarono anche tra i campionati 1968-69 e 1969-70. Nel torneo regionale infatti l'Avezzano concluse davanti a Celano e Sulmona. I biancoverdi persero lo spareggio intergirone con il ma vennero ripescati in Serie D a completamento degli organici.\nF.C. Avezzano in Serie C2.\nNel 1970-71 in seguito alle gravi difficolt\u00e0 economiche si verific\u00f2 un fatto insolito. Un gruppo di facoltosi capuani infatti rilev\u00f2 la societ\u00e0, portando sulla panchina biancoverde l'ex giocatore del Torino e del Napoli, Juan Carlos Tacchi. La cosiddetta \"operazione Vesuvio\" si rivel\u00f2 sin da subito fallimentare, con tecnico e diversi giocatori che rinunciarono al mandato a campionato in corso, tanto che la squadra dismessa e inesperta non pot\u00e9 evitare la retrocessione in Promozione. Nei seguenti tornei regionali i biancoverdi si trovarono a fronteggiare, oltre alle formazioni abruzzesi, le marsicane Angizia Luco, Carsoli, Cliternum Celano, Fucense Trasacco, Tagliacozzo e anche la seconda squadra cittadina, la consorella A.C. Avezzano, erede del club Aquilotti (ex Aquila-Orione) in cui esord\u00ec negli anni sessanta Bruno Jacoboni, successivamente portiere della Reggina per sette stagioni in Serie B e tecnico biancoverde.\nAl termine della Promozione Abruzzo 1971-1972, durante l'estate del 1972, la Forza e Coraggio si fuse con gli arancioneri dell'A.C. Avezzano dando vita ad un nuovo sodalizio guidato da Toto Di Lorenzo che prese il nome di \"Football Club Avezzano\" mantenendo i colori sociali biancoverdi.\nDopo un paio di buoni piazzamenti, nel 1974-75 l'Avezzano di Carlo Facchin si classific\u00f2 al secondo posto ad un solo punto dal Francavilla con cui diede vita ad un interminabile testa a testa. Agli adriatici fu per\u00f2 revocata la promozione in seguito ad una penalizzazione inflitta per illecito sportivo commesso da alcuni suoi tesserati; i biancoverdi tornarono cos\u00ec in Serie D. L'anno successivo la squadra spinta da elementi di esperienza come Luigi Asnicar, Claudio Cappelli, Giuseppe \"Sandro\" Cimarra, Francesco Oddo e Ciccio Speranza sfior\u00f2 la doppia promozione assestandosi nuovamente al secondo posto alle spalle della Paganese. Il capocannoniere di quella stagione fu il biancoverde Roberto Durazzi. Nel 1976-77 la squadra arriv\u00f2 quinta nel girone G, dietro a , Palmese, e Lanciano.\nNel 1977-78 la FIGC var\u00f2 una riforma dei campionati con lo sdoppiamento della Serie C in due livelli e la creazione della Serie C2, in cui sarebbero state promosse le prime quattro classificate di ogni girone del massimo torneo dilettantistico. L'Avezzano del presidente Ugo Graziani e del tecnico Piero Grasselli si ritrov\u00f2 a lottare per la vetta della classifica dove in conclusione si piazz\u00f2 al terzo posto, dietro ad Almas Roma e Lupa Frascati, garantendosi grazie anche alla difesa meno battuta del girone il ritorno tra i professionisti dopo trent'anni dall'ultima partecipazione. In C2 l'Avezzano altern\u00f2 buone prestazioni a campionati di bassa classifica riuscendo tuttavia a mantenere la categoria per un lustro. Nella prima stagione il club retrocesse insieme a Frosinone e Pro Vasto ma venne successivamente ripescato grazie all'esclusione del Gallipoli per inadempienze finanziarie.\nGli anni ottanta.\nNegli anni 1979-80 e 1980-81 il club capeggiato dal duo Mario Spallone e Gennaro Gentile rinforz\u00f2 la squadra con giocatori di categoria come Antonio Bonaldi, Franco Marescalco e Alessandro Pierleoni. Nel 1981-82 ad una buona partenza segu\u00ec un pessimo girone di ritorno, condizionato anche da problemi di natura tecnica e societaria. L'undici biancoverde, nonostante gli attaccanti prolifici, si classific\u00f2 terzultimo a pari punti con il , salvandosi solo grazie ai favorevoli scontri diretti con doppia vittoria per 1-0 sui lagunari.\nNel 1982 i marsicani cambiarono nuovamente la ragione sociale in \"Avezzano Calcio\". Ma quella che segu\u00ec non fu una stagione felice per i biancoverdi che dopo un disastroso girone di andata, segnato da un triplo avvicendamento alla guida tecnica, culmin\u00f2 nella decisiva sconfitta di Senigallia che rese vano il tentativo di rimonta e inevitabile la retrocessione nel Campionato Interregionale, nuovo format della Serie D.\nL'Avezzano nel 1983-84 disput\u00f2 un campionato anonimo, terminando nella parte medio-bassa della graduatoria, mentre al termine della stagione successiva si classific\u00f2 ultima con appena sei punti facendo registrare la peggiore prestazione in tutta la sua storia. Vinse questo torneo l'Angizia Luco, dopo un lungo testa a testa con e . L'Avezzano fu invece retrocessa in Promozione abruzzese, categoria da cui mancava da un decennio.\nLa Polisportiva Avezzano fu rifondata grazie al cambio di denominazione sociale della Pro Calcio Avezzano, societ\u00e0 che raccolse per un breve periodo l'eredit\u00e0 precedente. Il club del nuovo presidente Nicola Di Lorenzo si risollev\u00f2 ben presto collezionando un quinto posto nel 1985-86, mentre nel 1986-87 la squadra allenata da Bruno Nobili e guidata a centrocampo da Maurizio Coppola riusc\u00ec a risalire nel torneo Interregionale, vincendo con un ampio distacco sulla seconda classificata Tagliacozzo e superando le formazioni marsicane Ortygia, Lycia, TKM Gioia, Monte Velino Magliano, Carsoli e altre compagini abruzzesi. La stagione rimase negli annali del club biancoverde che conquist\u00f2 anche il trofeo abruzzese contro la vincente dell'altro girone, il Sulmona di Vincenzo Zucchini, la Coppa Italia di settore e l'ambita Coppa Italia Dilettanti, superando nella finale di Promozione i lombardi del Verbano e battendo nella finalissima di Castel di Sangro il Chieti, dopo un match equilibrato deciso dai gol di Coppola e, negli ultimi secondi dei tempi supplementari, di Maurizio Patan\u00e8.\nSeguirono quindi quattro anni in Interregionale. Nel 1987-88 dopo un avvio incerto, caratterizzato dal cambio del tecnico e dal trasferimento nel piccolo stadio di Cesolino causa lavori di ristrutturazione del Dei Marsi, la squadra inanell\u00f2 buoni risultati terminando a met\u00e0 classifica. L'anno successivo rischi\u00f2 addirittura di non iscriversi per problemi societari, ma alla fine salv\u00f2 la stagione grazie alla vittoria ottenuta nell'ultimo turno contro l'Alghero allo stadio dei Pini.\nSerie C1.\nNel 1989-90 la squadra rinforzata termin\u00f2 il campionato al sesto posto mentre nel campionato 1990-91, tornata a disputare le gare casalinghe nel rinnovato stadio dei Marsi domin\u00f2 il proprio girone classificandosi al primo posto staccando la Fermana e L'Aquila. Nei previsti spareggi intergirone la squadra guidata da Pino Petrelli affront\u00f2 la Colligiana vincendo 2-0 in casa, con doppietta di Cardillo, e pareggiando 1-1 a Colle di Val d'Elsa, con rete di Pellegrini siglata in zona Cesarini. Dopo una stagione memorabile l'Avezzano del giovane presidente Mauro Gentile torn\u00f2 a distanza di circa otto anni tra i professionisti. Nella classifica dei marcatori svettarono Caretta, Cardillo e Nicoletti; trascinatori biancoverdi furono, tra gli altri, il brasiliano Neivaldo Mozetti, in arte Pita, De Cresce, Pellegrini, Piconi ed Enrico Maniero. Nella stessa stagione la squadra arriv\u00f2 vicinissima a conquistare la sua seconda Coppa Italia Dilettanti. Superate in sequenza Cerignola, , Casalotti e Benevento fu sconfitta allo stadio dei Marsi nella finale Interregionale dal dopo i calci di rigore.\nGli anni novanta coincisero con l'et\u00e0 d'oro del calcio avezzanese durante i quali il club disput\u00f2 sei campionati di Serie C2 ed uno di C1. Indossarono la maglia biancoverde, tra gli altri, Giuseppe Pancaro, Christian Manfredini e i portieri Silvio Lafuenti e Patrizio Fimiani.\nI primi anni successivi al ritorno in Serie C2 videro un undicesimo posto, raggiunto con una certa tranquillit\u00e0 nella stagione 1991-92, mentre nei due anni successivi l'Avezzano rischi\u00f2 la retrocessione salvandosi per due anni consecutivi all'ultima giornata: nel 1992-93 in casa con il Pontedera e nel 1993-94 dopo il derby vinto a Vasto con un gol di Andrea Orocini. In questo periodo debutt\u00f2 tra i professionisti Corrado Giannini, fratello minore di Giuseppe, capitano della Roma. Nel settembre 1993, prima dell'inizio della stagione, i biancoverdi allenati da Giuseppe Di Franco affrontarono in amichevole alla Borghesiana la nazionale di calcio Under 21 di serie B. Gli azzurrini si imposero per 2-1 con la rete biancoverde realizzata da James Walter Wilson, figlio di Pino, storico capitano della Lazio campione d'Italia nel 1973-74.\nNel 1994-95, la squadra collezion\u00f2 un sesto posto, mancando alla penultima giornata l'accesso ai play-off a vantaggio della formazione campana dell'Albanova. La Serie C2 1995-1996 entr\u00f2 negli annali biancoverdi con la vittoria del campionato arrivata all'ultima trasferta di Teramo in volata su Frosinone e . La squadra vinse la C2 spinta dall'esperienza di giocatori di categoria come Ersilio Cerone, Alessandro Del Grosso, Roberto Di Nicola, Augusto Gabriele, Angelo Pierleoni e dall'entusiasmo di giovani promettenti. Nel 1996-97 l'Avezzano fece quindi il suo esordio in Serie C1, considerato il massimo livello raggiunto dal club biancoverde fino ad allora. La compagine pag\u00f2 lo scotto dell'inesperienza e indebolita dal mercato di riparazione concluse la stagione all'ultimo posto con l'immediato ritorno in C2.\nTornato nel quarto livello calcistico si posizion\u00f2 a met\u00e0 classifica ma, durante l'estate del 1998 con la squadra gi\u00e0 in ritiro, il club guidato da Vincenzo Angeloni venne escluso dal torneo per inadempienze finanziarie.\nNuova Avezzano Calcio.\nIl calcio in citt\u00e0 ripart\u00ec dai tornei regionali grazie allo scambio di titoli tra la \"Societ\u00e0 Sportiva Paterno\", club dell'omonima frazione marsicana militante in Prima Categoria, e la \"Mondial\", realt\u00e0 dilettantistica cittadina. Il sodalizio del presidente Lorenzo Sannito, ridenominato \"Societ\u00e0 Sportiva Paterno-Avezzano\", al termine della stagione sal\u00ec in Promozione in virt\u00f9 del primo posto in classifica. La vittoria del torneo superiore decret\u00f2 il ritorno nel campionato di Eccellenza.\nNel 2000 il club guidato da Ennio Panei assunse la denominazione di \"Nuova Avezzano Calcio\".\nDopo una prima stagione anonima, nel 2001-02 si classific\u00f2 terzo uscendo di scena nei play-off regionali in cui fu superato dal Notaresco. Nel 2002-03, classificatosi nuovamente terzo, vinse i play-off del torneo superando nell'ordine Santegidiese e Renato Curi Angolana. La squadra guidata da Antonio Torti conquist\u00f2 la promozione in Serie D battendo negli spareggi nazionali prima i sardi dell'Arbus e infine i calabresi del Sambiase, contro i quali fu determinante la gara di ritorno allo stadio dei Marsi vinta, dopo un vero e proprio nubifragio scatenatosi nei minuti finali, con i gol di Luca Baldolini e Luigi Carosella.\nTornata in Serie D nel 2003 la squadra disput\u00f2 un tranquillo campionato terminando al settimo posto grazie ai gol di Luigi Carosella, capocannoniere tra i biancoverdi anche nel campionato successivo in cui l'Avezzano presieduto da Renata Parisse ottenne una sofferta salvezza, evitando i play-out grazie alla classifica avulsa. Nel 2005-06, dopo un campionato mediocre, fu costretta a disputare gli spareggi salvezza che perse contro i marchigiani del Grottammare. L'Avezzano del neo presidente Francesco Tuzi, ripescato a completamento dei quadri di Serie D, si riscatt\u00f2 nel torneo successivo classificandosi al quarto posto; ammesso ai play-off venne superato dal Real Montecchio.\nNell'estate del 2007 la societ\u00e0 rinunci\u00f2 all'iscrizione in campionato cedendo il titolo al Canistro, realt\u00e0 calcistica limitrofa militante nel campionato regionale di Eccellenza che disput\u00f2 la Serie D con la denominazione di \"Luco Canistro\".\nProgetto FC Avezzano VdG.\nTra il 2007 ed il 2009 non vi fu nessuna squadra di Avezzano iscritta ai massimi campionati dilettantistici. Nel 2006-07, inoltre, un nuovo sodalizio nato dalla fusione delle societ\u00e0 sportive marsicane di Aielli, Pescina e del settore giovanile del Sirente Cerchio, disput\u00f2 lo stesso campionato della Nuova Avezzano conquistando la promozione in Serie C2. L'Associazione Sportiva Pescina Valle del Giovenco, che aveva gi\u00e0 programmato una fusione con la societ\u00e0 avezzanese, tent\u00f2 quindi di raccogliere l'eredit\u00e0 del calcio cittadino modificando i colori sociali dal gialloverde originario al biancoverde, riportando la scritta \"Citt\u00e0 di Avezzano\" sulle casacche, inserendo l'emblema del lupo marsicano nello stemma e ottenendo dai vertici calcistici una deroga speciale per disputare le partite interne allo stadio dei Marsi.\nL'amministrazione comunale cittadina appoggi\u00f2 la societ\u00e0 emergente nell'acquisizione del titolo avezzanese in vista del cambio di denominazione in \"FC Avezzano VdG\". Il progetto calcistico impossibilitato anche dalle stringenti regole della Lega Pro mantenne l'originaria ragione sociale e la sede legale a Pescina finendo cos\u00ec per riscuotere le antipatie di una buona parte della tifoseria organizzata locale. Il nuovo club in poco tempo guadagn\u00f2 sul campo la promozione in Lega Pro Prima Divisione ma al termine della stagione 2009-10, dopo la quale venne retrocesso in Lega Pro Seconda Divisione, venne escluso e radiato anch'esso per inadempienze economiche.\nNuova rifondazione.\nNel 2009, contemporaneamente alle vicende del Pescina Valle del Giovenco, venne costituita l\"Associazione Sportiva Dilettantistica Avezzano Foce Nuova\", una nuova societ\u00e0 nata per riportare concretamente un calcio di livello in citt\u00e0. Nel campionato regionale di Prima Categoria 2010-11, sotto la presidenza di Roberto Cotturone e Gianni Paris, il club ottenne l'accesso in Promozione e cambi\u00f2 denominazione in \"Avezzano Calcio Associazione Sportiva Dilettantistica\".\nNella categoria superiore con Paris come unico presidente e dopo un percorso agonistico altalenante, la squadra venne sconfitta nella finale play-off dalla formazione teramana della Torrese, mentre vinse il campionato 2012-13 raggiungendo con largo anticipo l'Eccellenza. I biancoverdi conquistarono anche il trofeo Mancini superando la vincente dell'altro girone, la Vastese, e la Coppa Italia di Promozione battendo a Sulmona la Virtus Ortona.\nTornata in Eccellenza, nonostante alcuni risultati negativi e il cambio dell'allenatore, si classific\u00f2 al secondo posto con 77 punti alle spalle del San Nicol\u00f2. Superati i play-off regionali l'undici biancoverde venne eliminato nella semifinale nazionale dal San Giovanni Valdarno uscito vincitore dallo stadio dei Marsi dopo il pareggio a reti inviolate in terra toscana. In Coppa Italia i biancoverdi vinsero la fase regionale, battendo nella finale di Scoppito il San Nicol\u00f2, mentre furono eliminati nella fase nazionale dal Campobasso.\nDurante la stagione successiva a campionato in corso venne chiamato alla guida tecnica Alessandro Lucarelli, allenatore di Avezzano che port\u00f2 i biancoverdi alla vittoria finale giunta a discapito del Paterno dopo una lunga rincorsa. Pasquale Moro fu il capocannoniere del torneo, mentre Michele Bisegna nell'ultima trasferta di Vasto segn\u00f2 al 94\u00b0 il gol che sul filo di lana decise la stagione.\nSerie D.\nL'Avezzano neopromosso in Serie D, quarto livello della piramide calcistica italiana, disput\u00f2 un campionato altalenante, contrassegnato da un ottimo ruolino casalingo e un rendimento esterno poco proficuo. Classificatasi al decimo posto la societ\u00e0 biancoverde riesc\u00ec a valorizzare il proprio vivaio, in particolare gli attaccanti Alessio Di Massimo e Lorenzo Di Curzio che vennero tesserati rispettivamente dalla Juventus e dal Livorno.\nNella stagione successiva, con l'ex bomber biancoverde Pino Tortora alla guida tecnica, l'Avezzano ottenne l'ottavo posto in classifica centrando una tranquilla salvezza nel girone sardo-laziale.\nNella stagione 2017-18 la squadra, a poche settimane dal debutto, venne affidata a Federico Giampaolo. Tornata nel girone marchigiano-abruzzese, dopo un avvio stentato, riusc\u00ec a inanellare una serie di risultati utili consecutivi e a stabilirsi in zona play-off. In particolare nel girone di ritorno, chiuso senza sconfitte, risal\u00ec la graduatoria battendo le formazioni pi\u00f9 quotate come la vincitrice del girone Vis Pesaro e il Matelica, piazzandosi al terzo posto. I biancoverdi, che il 22 novembre 2017 incontrarono Papa Francesco in piazza San Pietro, fecero registrare la difesa meno battuta del torneo e conquistarono il gradino pi\u00f9 alto nel podio dei capocannonieri, grazie al bomber brasiliano Mateus Ribeiro Dos Santos che firm\u00f2 il record di ventuno reti. Prolifici marcatori furono anche Federico Cerone, Saverio Pellecchia e il giovane Michael D'Eramo. Allo stadio dei Marsi, di fronte a circa tremila spettatori, la squadra perse la prima gara secca dei play-off contro il Pineto.\nNella stagione successiva il club, partito con grandi ambizioni, stent\u00f2 a fare punti e rimase subito invischiato nella zona retrocessione, complice anche la penalizzazione di tre punti inflitta a inizio stagione per una querelle tra il presidente e l'ex tecnico Tortora. L'avvocato e imprenditore Gianni Paris a novembre, dopo otto anni di presidenza in cui ha riportato i colori biancoverdi dalla Prima Categoria alla Serie D, cedette la societ\u00e0 al giovane imprenditore Luciano D'Alessandro.\nIl 22 dicembre 2018 Poste italiane realizz\u00f2 un annullo filatelico che unitamente a una mostra apr\u00ec le celebrazioni del centenario dell'Avezzano Calcio.\nNel mercato invernale la rosa venne stravolta e a febbraio la guida tecnica pass\u00f2 a Gianluca Colavitto che riusc\u00ec a evitare la retrocessione diretta portando i biancoverdi dal penultimo al quindicesimo posto in classifica. Ai play-out l'Avezzano conquist\u00f2 la salvezza battendo in casa i romagnoli del Santarcangelo grazie a una doppietta di Ettore Padovani.\nDurante le prime giornate della stagione 2019-20 il club, apparso in difficolt\u00e0, torna a essere guidato da Gianni Paris, al suo nono anno di presidenza biancoverde. La squadra, stabilmente relegata nei bassifondi della graduatoria, non si risollev\u00f2 nonostante gli avvicendamenti alla guida tecnica. Il 20 maggio 2020 a causa della pandemia di COVID-19 la FIGC decise di interrompere definitivamente il campionato a otto gare dal termine. Successivamente su proposta della Lega Nazionale Dilettanti la Federcalcio decret\u00f2 la retrocessione delle ultime quattro classificate di ogni girone di Serie D. Il club biancoverde, posizionato al terz'ultimo posto della classifica, venne cos\u00ec retrocesso d'ufficio in Eccellenza.\nAnni 2020.\nNel successivo torneo regionale la squadra guidata da Erminio Rullo \u00e8 costretta dopo poche gare a fermarsi a causa del protrarsi della pandemia. Alla ripresa del campionato, disposta dalla federazione l'11 aprile 2021 con la partecipazione facoltativa di sette societ\u00e0, si registra il ritorno di mister Antonio Torti, gi\u00e0 allenatore vincente con i biancoverdi. La squadra, rivoluzionata rispetto all'inizio della stagione, si posiziona al terzo posto del mini torneo dietro a Chieti e L'Aquila.\nColori e simboli.\nColori.\nI colori dell'Avezzano sono il bianco ed il verde. La maglia casalinga nella versione classica \u00e8 a strisce verticali biancoverdi, il risvolto al colletto di colore bianco, i pantaloncini sono verdi con strisce laterali bianchi e i calzettoni verdi. La divisa da trasferta prevede la maglia bianca con sfumatura verde all'estremit\u00e0 e risvolto verde scuro al colletto, pantaloncini e calzettoni bianchi. La terza divisa \u00e8 generalmente di colore arancione degrad\u00e9 con risvolto verde al colletto, pantaloncini e calzettoni arancioni. Il design presenta un inserto grafico raffigurante il lupo marsicano che \u00e8 posto in basso a sinistra nella parte posteriore della maglia casalinga e nella parte anteriore delle altre due maglie.\nSimboli ufficiali.\nStemma.\nIl marchio storico dell'Avezzano Calcio \u00e8 un semplice scudo gotico diviso in due met\u00e0, una bianca ed una verde e sormontato dalla scritta in maiuscolo \"Avezzano\". Un particolare logo in uso dal 1990 al 1998, a cominciare dalla gestione di Mauro Gentile, riportava le iniziali del club \"A\" e \"C\" stilizzate e di colore verde poste al centro dello scudo gotico con sfondo bianco. Il logo della Nuova Avezzano Calcio, utilizzato dal 2000 al 2007, presenta un pallone al centro del sigillo alla cui base \u00e8 raffigurato il particolare della testa di profilo del lupo marsicano.\nNell'ultimo stemma adottato dal 2011, disegnato e creato da Roberto Falco, il lupo emblema identificativo dell'Avezzano Calcio \u00e8 posto al centro, stilizzato, di colore bianco su sfondo verde. Lo scudo gotico include le cime del monte Velino sormontate dalla scrittura maiuscola \"Avezzano Calcio\".\nInno.\nL'inno ufficiale dell'Avezzano Calcio \u2013 il secondo nella storia del club\u00a0\u2013 \u00e8 \"Cuore Biancoverde\", scritto e interpretato da Antonello Ciani. Arrangiamenti curati da Raffaele Tatti e Renzo Lanciotti. L'inno \u00e8 stato composto nel 2003.\nMascotte.\nLa prima mascotte ufficiale dell'Avezzano Calcio, realizzata nel 2014 dalla sarta Elisabetta Lorusso, \u00e8 un lupo alto un metro e novanta che indossa la divisa biancoverde.\nStrutture.\nStadio.\nL'Avezzano Calcio disputa stabilmente dal 1990 le gare casalinghe allo stadio dei Marsi, impianto intitolato al popolo italico dei Marsi con una capienza a pieno regime di 3.692 spettatori. La struttura, posizionata nel quartiere Via Napoli a ridosso del centro cittadino, dispone di una tribuna coperta, un settore distinti scoperto suddiviso in due parti, di cui una riservata ai tifosi ospiti, e di una curva nel lato nord, anch'essa scoperta. Nel 1993 la struttura ha ospitato la Nazionale di calcio dell'Italia Under-21 e nel 2009 il torneo eliminatorio di calcio dei Giochi del Mediterraneo. Nel 2013 vi si \u00e8 disputato il torneo Sei Nazioni di Rugby Under 20. Dal 2017 la sala stampa \u00e8 intitolata al campione del ciclismo Vito Taccone.\nCentro di allenamento.\nL'Avezzano Calcio svolge generalmente le iniziali sedute di preparazione atletica presso lo stadio dei Pini, struttura situata nella zona nord della citt\u00e0. Solitamente durante la stagione agonistica la squadra prosegue la preparazione atletica presso altri campi sportivi della Marsica. Le sedute tecnico-tattiche e quelle di rifinitura si tengono sul manto erboso dello stadio dei Marsi o, specie nel periodo invernale, all'antistadio.\nSociet\u00e0.\nIl 3 ottobre 2019 ha avuto inizio il nono anno di presidenza dell'avvocato e imprenditore marsicano Gianni Paris, tornato a guidare il club dopo circa dieci mesi.\nLa sede della societ\u00e0 \u00e8 collocata in via Ferrara n.9, presso lo stadio dei Marsi di Avezzano.\nOrganigramma societario.\nOrganigramma aggiornato al 7 febbraio 2022\nImpegno nel sociale.\nLa societ\u00e0 biancoverde \u00e8 da sempre al fianco dell'Avis comunale di Avezzano per sostenere e promuovere la donazione del sangue.\nNel 2014 in occasione del \"World Aids Day\" undici atleti dell'Avezzano Calcio hanno fatto il test Hiv presso il reparto di malattie infettive dell'ospedale civile cittadino con l'obiettivo di sensibilizzare la popolazione sull'importanza della prevenzione.\nNel 2015 la societ\u00e0 biancoverde ha contribuito alla campagna di raccolta fondi a favore dell'unione italiana ciechi e ipovedenti della provincia.\nNello stesso periodo, insieme agli ultras biancoverdi, l'Avezzano Calcio ha sostenuto un'amichevole tra calciatori e tifosi a favore della ricerca contro il cancro. \nNello stesso anno la societ\u00e0 biancoverde ha aderito alla settimana della lettura denominata \"Libriamoci giornate di lettura nelle scuole\", partecipando con dirigenti ed atleti alle iniziative organizzate ad Avezzano dal Miur e dal Centro Libro e Lettura di Roma.\nNel 2016 il club ha ospitato la \"partita dei diritti\" tra la squadra nazionale degli attori e la nazionale italiana calcio gay friendly al suo debutto assoluto. L'incasso \u00e8 stato devoluto alla Croce Verde. Nello stesso anno l'Avezzano Calcio ha aderito al progetto \"Tutti a casa\" finalizzato a facilitare l'integrazione tra rifugiati e richiedenti asilo e i cittadini del territorio attraverso iniziative sportive e ludiche.\nNel 2017 la societ\u00e0 ha aderito all'asta benefica organizzata in favore della sezione di Pescina dell'Anffas Onlus donando la maglia ufficiale da gara biancoverde, mentre nel 2018 ha donato beni alimentari alla Caritas diocesana.\nNel mese di maggio 2019 il club ha promosso l'iniziativa intitolata \"Lo sport nel cuore\" finalizzata a mettere in pratica le manovre salvavita di primo soccorso in caso di arresto cardiaco. Personale medico qualificato ha divulgato le linee guida dell'American Heart Association.\nSettore giovanile.\nIl settore giovanile dell'Avezzano \u00e8 formato da squadre che militano nei campionati Juniores under 19, Allievi under 17 e Giovanissimi under 15. La societ\u00e0 biancoverde vanta una buona tradizione relativa al settore giovanile e alla scuola calcio.\nSettore femminile.\nL'esordio assoluto della squadra di calcio femminile dell'Avezzano avvenne nel 1972 con l'amichevole giocata allo stadio dei Marsi con la rappresentativa di Ovindoli.\n\u00c8 stata ufficialmente ricostituita pi\u00f9 volte unitamente al settore femminile giovanile.\nAllenatori e presidenti.\nDi seguito l'elenco degli allenatori e dei presidenti dell'Avezzano.\nCalciatori.\nContributo alle Nazionali.\nDurante la militanza nell'Avezzano Calcio l'unico calciatore ad esser stato convocato in una rappresentativa nazionale dell'Italia fu il portiere Patrizio Fimiani, che il 22 dicembre 1993 gioc\u00f2 con la Nazionale Under-21 contro i pari et\u00e0 d'Israele.\nTifoseria.\nStoria.\nIl primo gruppo fondato nel 1970 \u00e8 stato il \"Club Avis Fedelissimi Bianco Verdi\" a cui segu\u00ec il gruppo \"Ultras Avezzano\". Altri vecchi gruppi organizzati furono i \"Wild kaos\" (dal 1987), \"Vecchio kaos\", \"Frati alkolika\", \"Rebels\", \"Sconvolts\", \"Wild boys\", \"Ultras 1978\", \"Ultr\u00e0 Cupello\", \"Opposta\" e \"BVN\".\nTra i gruppi pi\u00f9 attivi figurano \"Avezzanesi 2018\", \"Curva Nord Avezzano\" e \"La Vecchia Guardia 1977\".\nGemellaggi e rivalit\u00e0.\nIl gemellaggio attivo pi\u00f9 importante \u00e8 quello con gli ultras della Fermana.\nSaldi rapporti di amicizia persistono con i tifosi del Pescara e del .\nNei primi anni novanta vennero siglati i gemellaggi con i tifosi della e con quelli del Gualdo che con il passare degli anni sono andati a scemare.\nNel 2016, dopo circa trent'anni, si \u00e8 interrotto il gemellaggio con i tifosi del Cassino.\nContro L'Aquila persiste la rivalit\u00e0 maggiore legata soprattutto ad ataviche motivazioni di carattere territoriale. Altre storiche ed aperte rivalit\u00e0 in ambito regionale ci sono con la Vastese, il , il Francavilla, il Sulmona e, per via del gemellaggio tra teatini ed aquilani, con il .\nUna vecchia rivalit\u00e0 con gli ultras del Teramo \u00e8 sorta nella stagione 1995-96 in occasione dell'ultima giornata del torneo di Serie C2 disputata a Teramo tra le due squadre e che risult\u00f2 determinante per la promozione della formazione biancoverde in Serie C1.\nNel 2018 in seguito a tafferugli scatenati nei pressi del Dei Marsi si \u00e8 accesa la rivalit\u00e0 con i supporters del .\nRivalit\u00e0 minori persistono con i \"Mads\", tifosi del Celano, ma anche con i sostenitori del , dell'Isola Liri e del Frosinone.\nL'elenco \u00e8 lungo e in passato ha incluso anche , Fano, , , Termoli e Vis Pesaro."}
{"id": "624999", "revid": "1889177", "url": "https://it.wikipedia.org/wiki?curid=624999", "title": "Svegliarino", "text": "Lo svegliarino \u00e8 un orologio meccanico, generalmente da polso, avente anche la funzione di sveglia meccanica. Generalmente la funzione di sveglia meccanica \u00e8 gestita tramite un'apposita lancetta che permette di impostare l'ora in cui far scattare l'allarme e ricaricare la molla della sveglia.\nUno svegliarino venne progettato da Francesco Fa\u00e0 di Bruno."}
{"id": "625007", "revid": "729019", "url": "https://it.wikipedia.org/wiki?curid=625007", "title": "Strada statale 450 di Affi", "text": "La ex strada statale 450 di Affi (SS 450), ora \"strada regionale 450 di Affi (SR 450)\", \u00e8 una strada regionale italiana che percorre l'entroterra veneto del basso lago di Garda.\nStoria.\nOriginariamente la strada statale 450 venne istituita con Decreto Ministeriale del 30/08/1965 - G.U. 290 del 20/11/1965 con percorso: innesto strada statale 12 dell'Abetone e del Brennero presso Sant'Ambrogio di Valpolicella - Pescantina - innesto strada statale 11 Padana Superiore presso Castelnuovo di Verona con un'estesa di km 12,000 e la denominazione di strada statale 450 di Valpolicella.\nCon Decreto Ministeriale del 16/11/1970 - G.U. 29 del 4/02/1971 venne modificato il percorso in: innesto strada statale 12 dell'Abetone e del Brennero presso Sant'Ambrogio di Valpolicella - Pastrengo - innesto strada statale 11 Padana Superiore presso Castelnuovo di Verona con un'estesa di km 12,900 e la denominazione di strada statale 450 Vecchia Napoleonica.\nPercorso.\nCollega la ex strada statale 11 Padana Superiore (localit\u00e0 Cavalcaselle) all'autostrada A22 del Brennero, per una lunghezza complessiva di 13,300 chilometri.\nClassificata come strada extraurbana principale, \u00e8 a carreggiate separate, con due corsie per ciascun senso di marcia, senza corsia di emergenza.\nNel 2007 \u00e8 stato completato il prolungamento della strada verso sud per ulteriori 1,5 chilometri, sino alla rotatoria di Castelnuovo del Garda che la collega alla tangenziale sud di Peschiera del Garda, anch'essa di recente completamento. Questo intervento si \u00e8 reso necessario al fine di diminuire il numero di veicoli, soprattutto mezzi pesanti, che transitavano nel centro abitato di Cavalcaselle (frazione di Castelnuovo del Garda): il tratto in questione \u00e8 stato classificato come SR 11 dir.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto; dal 20 dicembre 2002 la gestione \u00e8 ulteriormente passata alla societ\u00e0 Veneto Strade."}
{"id": "625009", "revid": "124015967", "url": "https://it.wikipedia.org/wiki?curid=625009", "title": "James Rollins", "text": "Biografia.\nHa frequentato la University of Missouri-Columbia nel 1985.\nPer anni \u00e8 stato un apprezzato veterinario, ma, a un certo punto della sua vita, ha deciso di anteporre al lavoro le sue tre grandi passioni: la speleologia, le immersioni subacquee e, soprattutto, la scrittura. Fin dal suo esordio, si \u00e8 segnalato nel campo del romanzo d'avventura, raggiungendo un notevole successo di pubblico e di critica. Il \"New York Times\" lo ha definito il miglior autore internazionale di thriller.\nPer la sua serie sulla Sigma Force \u00e8 stato lodato dallo stesso giornale come \"pi\u00f9 acclamato dal pubblico\" e \"lettura pi\u00f9 calda d'estate\" per \"People Megazine\". Fa parte della Authors United for Veterans un'associazione per l'aiuto dei veterani dell'esercito statunitense affiliata alla USA Cares.\nTra i suoi ispiratori egli cita gli autori della serie Doc Savage. Da giovane, James aveva acquisito una vasta collezione di opere su Doc Savage, ma dice che \u00e8 rimasto ignaro della loro influenza su di lui, come romanziere, fino a quando uno dei suoi fan ha portato la questione alla sua attenzione.\nNel 2007 \u00e8 stato ingaggiato per adattare in un romanzo il film \"Indiana Jones e il regno del teschio di cristallo\".\nVive a Sacramento.\nIl \"Publishers Weekly\" scrive che Rollins trasmette il meglio di Clive Cussler, Robert Ludlum e Wilbur Smith, in pi\u00f9 ha scritto che \u00abSe a Cussler si dovesse assegnare la medaglia d'oro nella narrativa a Rollins bisognerebbe dare quella d'argento\u00bb.\nOpere.\nSerie sulla Sigma Force.\nLa Sigma Force \u00e8 una divisione segreta del Dipartimento della Difesa USA (inclusa nel progetto DARPA). La sede si troverebbe in uno seminterrato segreto della Smithsonian Institution di Washington. La Sigma Force \u00e8 composta da operatori scientificamente specializzati il cui compito \u00e8 quello di proteggere la nazione e il mondo da qualsiasi minaccia tecnologica, sia antica o moderna.\nSerie The Banned and the Banished.\nScritti con lo pseudonimo di James Clemens\nSerie Godslayer Chronicles.\nScritti con lo pseudonimo di James Clemens\nSerie The Order of the Sanguines.\nScritti in collaborazione con Rebecca Cantrell.\nSerie Tucker Wayne.\nScritti in collaborazione con Grant Blackwood"}
{"id": "625011", "revid": "1222", "url": "https://it.wikipedia.org/wiki?curid=625011", "title": "Treschiornitidi", "text": ""}
{"id": "625023", "revid": "648716", "url": "https://it.wikipedia.org/wiki?curid=625023", "title": "Classe P4 (motosilurante)", "text": "La classe P4 (project 123 bis nella designazione russa) \u00e8 una classe di motosiluranti della Voenno-morskoj flot sovietica, realizzata in pi\u00f9 di 300 esemplari tra la met\u00e0 degli anni 1940 e la met\u00e0 degli anni 1950 ed esportata largamente nei paesi amici dell'Unione Sovietica.\nPrima classe di motosiluranti postbelliche sovietiche, le unit\u00e0 P4 erano veloci e leggeri natanti con scafo in lega d'alluminio, soluzione gi\u00e0 adottata durante il periodo bellico ma senza successo a causa dei problemi di corrosione riscontrati. Esse sono state ampiamente esportate, dall'Albania (12 unit\u00e0) alla Tanzania (4 unit\u00e0). L'aquirente pi\u00f9 grande \u00e8 stato per\u00f2 la Cina, con almeno 90 mezzi."}
{"id": "625026", "revid": "363629", "url": "https://it.wikipedia.org/wiki?curid=625026", "title": "Camera ardente", "text": "La camera ardente \u00e8 un locale dove \u00e8 esposta la salma prima della sua definitiva sepoltura, situata all'interno di un'abitazione privata o di un luogo appositamente previsto per lo scopo.\nL'aggettivo \u201cardente\u201d \u00e8 da ricondurre alla diffusa antica usanza di collocare fiaccole accese nel locale dove riposa la salma, con la funzione di lenire gli eventuali miasmi emanati.\nConsiste di solito in un allestimento atto a creare un ambiente raccolto, ove accogliere le visite, con cavalletti o un catafalco o un tappeto per appoggiare la bara."}
{"id": "625027", "revid": "219110", "url": "https://it.wikipedia.org/wiki?curid=625027", "title": "OS/360", "text": "In informatica OS/360 \u00e8 un sistema operativo sviluppato dalla IBM (\"International Business Machines\") nel 1966. Era utilizzato dagli elaboratori della serie System/360, lanciata nel 1963 dalla casa americana di macchine da calcolo.\nStoria.\nL'utilizzo dello stesso sistema operativo per i calcolatori dell'intera serie favor\u00ec la sua diffusione iniziale, poich\u00e9 permetteva alle aziende di sostituire modelli arretrati con modelli pi\u00f9 nuovi della stessa serie, senza modificare i programmi gi\u00e0 sviluppati e funzionanti negli elaboratori utilizzati in precedenza. Questo era reso possibile anche grazie al fatto che IBM introdusse per la serie simulatori ed emulatori gi\u00e0 utilizzati nei precedenti modelli.\nL'OS/360 utilizzava una memoria \u201ca pagine\u201d, introdotta in quegli anni, quando si iniziarono ad usare memorie a nuclei di ferrite, veloci, ma relativamente costose, accanto alle pi\u00f9 lente, ma meno costose, memorie a tamburo magnetico. La memoria era suddivisa in pagine e solamente quelle che contenevano le informazioni utilizzate in quel momento stavano nelle memorie a nuclei di ferrite, mentre le altre risiedevano nelle memorie a tamburo magnetico. Quando era necessario recuperare una pagina dalle memorie a tamburo magnetico, il programma si interrompeva ed il sistema operativo recuperava la pagina richiesta (operazione di \"page in\").\nL'OS/360 era costituito da milioni di righe di codice assembler e conteneva centinaia di errori, che rendevano necessarie versioni sempre nuove. I primi tre modelli di OS/360 furono il PCP, che permetteva l'esecuzione di un singolo programma, soppiantato poi dai successivi MVT e MFT, che permettevano invece l'esecuzione di pi\u00f9 programmi contemporaneamente.\nEvoluzioni.\nMVT e MFT sono le versioni successive del sistema operativo. L'MFT \u00e8 una versione migliorata dell'MVT (\"Multiprogramming with a Variable number of Tasks\") che presentava ancora diversi problemi."}
{"id": "625028", "revid": "161374", "url": "https://it.wikipedia.org/wiki?curid=625028", "title": "Benito Armando Archundia T\u00e9llez", "text": ""}
{"id": "625029", "revid": "1609355", "url": "https://it.wikipedia.org/wiki?curid=625029", "title": "Baltimore", "text": ""}
{"id": "625033", "revid": "1154737", "url": "https://it.wikipedia.org/wiki?curid=625033", "title": "Terzolle", "text": "Il torrente Terzolle era in origine un affluente del fiume Arno, ora \u00e8 un affluente del torrente Mugnone (a sua volta affluente dell'Arno); compie il suo breve tragitto nell'area di Firenze.\nLa sorgente \u00e8 situata nei pressi di Cercina, pochi chilometri a Nord del capoluogo toscano. Dopo un percorso di circa un chilometro e mezzo, nel mulino all'altezza del piccolo centro abitato di Serpiolle, il Terzolle si congiunge al piccolo torrente Terzollina. Due vie sono state dedicate all'incontro di questi due piccoli corsi d'acqua: via del Mulino e via Nuova del Mulino.\nIl Terzolle attraversa poi il rione di Rifredi, che deriva il suo nome proprio dalle fredde acque del Terzolle (che veniva chiamato \"Rio freddo\"), che in inverno raggiungono temperature molto basse (5-6 \u00b0C). Dopo aver attraversato il Ponte di Mezzo, il Terzolle si unisce al Mugnone, all'altezza del Ponte di San Donato. Il corso d'acqua prosegue mantenendo il nome di Mugnone fino alla confluenza nel fiume Arno all'altezza del Ponte all'Indiano. \nIn origine il Terzolle sfociava in Arno in un punto vicino all'attuale Ponte alla Vittoria.\nOggigiorno si assiste al degrado ambientale del tratto cittadino del torrente: la mancanza di cure nei confronti delle acque del Terzolle rischia di danneggiare irreversibilmente quel torrente che ha caratterizzato la vita del rione di Rifredi, che per tanti anni si \u00e8 dovuto difendere dalle piene del torrente.\nIl nome Terzolle \u00e8 di origine romana in quanto al tempo di Florentia romana si trovava al terzo miglio in direzione nord.\nL'area protetta.\nAdiacente al sito di interesse comunitario del Monte Morello, l'area naturale protetta di interesse locale (ANPIL) del Terzolle \u00e8 stata proposta nel 2004 (Del. G.R. 154 del \n23 novembre 2004), su una superficie di 1.927 ettari nei comuni di Firenze, Vaglia e Sesto Fiorentino, sul versante est del Monte Morello a circa 500 . L'area conserva zone boschive di tipo mediterraneo e ambienti rurali in cui si alternano costruzioni e colture di pregio; questo paesaggio \u00e8 scandito da cipressi e olivi."}
{"id": "625034", "revid": "6923", "url": "https://it.wikipedia.org/wiki?curid=625034", "title": "Guido Pontecorvo", "text": "Biografia.\nNato da una famiglia ebraica benestante non praticante, fratello del fisico Bruno e del regista Gillo, nel 1928 si laurea in agraria all'Universit\u00e0 di Pisa.\nNel 1938, a causa delle leggi razziali fasciste, si rifugia a Edimburgo, dove, allievo di Hermann Joseph Muller, comincia a interessarsi di genetica. Nel 1945 diventa direttore del Dipartimento di genetica dell'Universit\u00e0 di Glasgow e nel 1968 entra a far parte dello staff dell'Imperial Cancer Research Found di Londra.\nNel 1978 la Royal Society gli assegna la Medaglia Darwin per i suoi contributi allo studio della genetica.\nMuore nella citt\u00e0 natale per le conseguenze di una caduta accidentale avvenuta mentre coltiva lamponi nella sua tenuta in Svizzera.\nHa chiarito la genetica della Drosophila e dei funghi e ha proposto il concetto di \"gener\" come unit\u00e0 funzionale e di parasessualit\u00e0. \u00c8 stato tra i primi a intraprendere gli studi per la determinazione delle mappe cromosomiche dell'uomo e ha introdotto la tecnica di irradiazione con raggi X per la rottura dei cromosomi."}
{"id": "625037", "revid": "767487", "url": "https://it.wikipedia.org/wiki?curid=625037", "title": "Days of Rising Doom", "text": "Days of Rising Doom \u00e8 l'opera metal frutto del progetto Aina, pubblicata nel Natale 2003 per la Transmission Records."}
{"id": "625039", "revid": "729019", "url": "https://it.wikipedia.org/wiki?curid=625039", "title": "Iwao Hazuki", "text": "Iwao Hazuki \u00e8 un personaggio immaginario del videogioco \"Shenmue\", padre del protagonista Ryo Hazuki. Nel filmato introduttivo del gioco, Ryo ritorna a casa e trova un uomo chiamato Lan Di che attacca e uccide suo padre. Pi\u00f9 tardi si scoprir\u00e0 che Iwao uccise un uomo chiamato Zhan Sun Ming in Cina per ottenere sia il Dragon che il Phoenix Mirror. Lan Di uccide Iwao e ottiene il Dragon Mirror. Questo \u00e8 il motivo per il quale Ryo inizia la sua avventura in cerca di vendetta.\nNon si sa molto al riguardo di Iwao, ma parlando con le persone e attraverso i ricordi di Ryo si pu\u00f2 capire che Iwao si allenava costantemente nelle arti marziali, e and\u00f2 in Cina per migliorarsi ulteriormente. Invent\u00f2 lo stile Hazuki applicato al Jujitsu. Inoltre si ha l'impressione che era un padre calmo e serioso; non c'\u00e8 niente che possa far pensare che uccise un altro uomo."}
{"id": "625044", "revid": "83531", "url": "https://it.wikipedia.org/wiki?curid=625044", "title": "Sindacato nazionale musicisti", "text": "Il Sindacato nazionale musicisti \u00e8 un sindacato italiano, costituitosi a Roma il 28 luglio 1946 nella sala Soci della SIAE (Societ\u00e0 italiana degli autori ed editori).\nParteciparono alla fondazione diversi musicisti italiani, tra cui Alfredo Casella, Luigi Dallapiccola, Gianandrea Gavazzeni, Renzo Rossellini, Barbara Giuranna, Lino Liviabella, Francesco Cilea, Franco Alfano, Goffredo Petrassi, Virgilio Mortari.\nTra i presidenti del sindacato si ricordano Salvatore Allegra, Franco Mannino, Mario Zafred."}
{"id": "625047", "revid": "648716", "url": "https://it.wikipedia.org/wiki?curid=625047", "title": "Classe P6", "text": "La classe P6 \u00e8 una classe di motosiluranti della Voenno-morskoj flot sovietica, realizzata in pi\u00f9 di 400 esemplari tra la met\u00e0 degli anni 1950 e i primi anni 1960 ed esportata largamente nei paesi amici.\nStoria.\nLe limitazioni della classe P4 in termini di autonomia e potenza di fuoco, con siluri di piccolo calibro, indussero i progettisti sovietici a disegnare le pi\u00f9 grandi e potenti P6 (progetto 183 secondo la classificazione russa), con siluri da 533 mm e altre migliorie in ogni ambito.\nLo scafo, per\u00f2, venne realizzato nel meno costoso legno. Furono battelli costruiti in oltre 400 esemplari e largamente esportati, in particolar modo in Cina (65 unit\u00e0), Corea del Nord (64 unit\u00e0, pi\u00f9 8 costruite in loco), Egitto (20 unit\u00e0) e Guinea-Bissau (una unit\u00e0).\nLa struttura era tipica delle motosiluranti: motori diesel, due tubi lanciasiluri da 533 mm e due impianti di mitragliere binate da 25 mm.\nGli sviluppi delle P6 sono stati molto importanti, come nel caso di cento esemplari completati come motocannoniere classe Komar, altri 50 come MO-VI in qualit\u00e0 di pattugliatori, motosiluranti sperimentali classe P8 e P10 (20 unit\u00e0), mezzi bersaglio e da pattugliamento. Tuttavia, gi\u00e0 nel 1985 tutte le navi del genere erano state poste fuori servizio dalla Marina sovietica."}
{"id": "625049", "revid": "56620", "url": "https://it.wikipedia.org/wiki?curid=625049", "title": "Legamento Crociato Anteriore", "text": ""}
{"id": "625050", "revid": "729019", "url": "https://it.wikipedia.org/wiki?curid=625050", "title": "Piccole Antille", "text": "Le Piccole Antille sono un arcipelago del mare Caraibico, parte delle Antille. Contrapposte alle Grandi Antille, si estendono ad arco da Porto Rico in direzione sud fino alla costa venezuelana, quindi verso ovest lungo l'intero litorale venezuelano fino alla Colombia.\nSi dividono in tre gruppi principali:\nLe isole che seguono la direzione nord-sud (Isole Sopravento) fungono da limite geografico fra il mar dei Caraibi e l'oceano Atlantico.\nAmministrativamente sono suddivise in numerosi stati indipendenti e territori sotto la dipendenza di Stati Uniti, Regno Unito, Francia, Paesi Bassi e comprendono anche alcune isole del Venezuela.\nSono state colpite dagli uragani Irma e Maria nel settembre del 2017, che hanno loro causato ingenti danni, con alcune isole con circa il 90% di edifici distrutti o danneggiati dalla forza del vento e dalle inondazioni e un bilancio di oltre 100 morti."}
{"id": "625052", "revid": "8596", "url": "https://it.wikipedia.org/wiki?curid=625052", "title": "Giulietta degli Spiriti", "text": ""}
{"id": "625053", "revid": "125802218", "url": "https://it.wikipedia.org/wiki?curid=625053", "title": "Classe Shershen", "text": "La classe Shershen, nome in codice NATO del Project 206 sovietico, \u00e8 una classe di motosiluranti costruite dall'Unione Sovietica a partire dal 1960 e largamente esportate nei paesi amici e alleati.\nCaratteristiche.\nLo scafo delle Shershen misura 34,08 metri di lunghezza fuori tutto, 6,72\u00a0m di larghezza massima e 1,45\u00a0m di pescaggio; il dislocamento standard \u00e8 di 148 t, cifra che sale a pieno carico tra le 161 e le 172\u00a0t, a seconda della configurazione della singola unit\u00e0.\nIl sistema propulsivo \u00e8 basato su tre motori diesel M-503A da 4.000\u00a0hp l'uno, montati ciascuno su un proprio albero motore, e capaci di una velocit\u00e0 massima sviluppata alle prove di 45 nodi (83\u00a0km/h); l'autonomia delle unit\u00e0 alla velocit\u00e0 di crociera di 30 nodi (56\u00a0km/h) ammonta a 850 miglia nautche (1.570\u00a0km), assicurata da un serbatoio capace di ospitare 30\u00a0t di carburante. L'alimentazione elettrica \u00e8 garantita da tre generatori diesel da 28 kW. L'equipaggio si aggira tra i 20 e i 24 uomini, tra cui due ufficiali.\nL'armamento principale delle Shershen consiste in quattro tubi lanciasiluri OTA-53-206M da 533 mm, disposti lungo le fiancate (due per lato) in impianti singoli e fissi; i siluri sono lanciati tramite una carica elettrica e, a seconda della versione, possiedono una propria capacit\u00e0 di inseguimento del bersaglio, tramite i dati forniti da un radar MR-102 \"Baklan\" (codice NATO: Pot Drum) con una capacit\u00e0 di scoperta di 18-20 miglia nautiche (33-37\u00a0km). Le Shershen sono inoltre dotate di due mitragliere da 30 mm AK-230, a doppia canna e attivazione automatica gestita da un sistema radar MR-104 \"Rys\" (codice NATO: Drum Tilt), installate in altrettanti impianti a prua e a poppa e con funzione principalmente di difesa antiaerea; sempre in funzione antiaerea le unit\u00e0 possono essere dotate di un sistema missilistico Strela-2, oppure ospitare dodici bombe di profondit\u00e0 BB-1 o sei mine navali.\nUtilizzatori.\nLa Marina militare sovietica ricevette in dotazione 87 unit\u00e0 della classe Shershen tra il 1960 e il 1970, in sostituzione delle precedenti Project 183 \"Bolshevik\" per operazioni sottocosta e in favorevoli condizioni di mare e copertura aerea; tutte furono radiate dal servizio entro i primi anni 1990.\nUn gran numero di unit\u00e0 fu esportato in nazioni amiche e alleate:\nI sovietici produssero anche una versione semplificata delle Shershen, designata Project 206E (classe Mol in codice NATO) e concepita espressamente per l'export: di queste, due andarono all'Etiopia, due all'Iraq, quattro alla Somalia e quattro allo Sri Lanka."}
{"id": "625059", "revid": "446353", "url": "https://it.wikipedia.org/wiki?curid=625059", "title": "Classe Mol", "text": ""}
{"id": "625062", "revid": "466539", "url": "https://it.wikipedia.org/wiki?curid=625062", "title": "Circondario autonomo della \u010cukotka", "text": "Il circondario autonomo della \u010cukotka (), anche conosciuto come circondario autonomo dei \u010cuk\u010di o semplicemente \u010cukotka (\u0427\u0443\u043a\u043e\u0301\u0442\u043a\u0430) \u00e8 un circondario autonomo situato nell'Estremo Oriente russo, in prossimit\u00e0 dell'Alaska.\nCon una superficie di circa 720.000\u00a0km\u00b2 , conta poco meno di 50.000 abitanti, di cui circa 15.000 vivono nella capitale Anadyr'; altro centro importante \u00e8 Pevek. La popolazione \u00e8 costituita per circa la met\u00e0 da russi e da numerose popolazioni locali, principalmente ciukci, ma anche coriacchi ed eschimesi.\nIn passato la \u010cukotka faceva parte dell'oblast' di Magadan, ma nel 1991 fu ufficialmente separata da esso. Rilevanti sono le risorse naturali, come petrolio, gas, oro e tungsteno. Il governatore del Circondario autonomo di \u010cukotka \u00e8 stato, fino al 3 luglio 2008, l'imprenditore Roman Abramovi\u010d.\nStoria.\nQuando i primi uomini giunsero in \u010cukotka, la regione era connessa con l'Alaska tramite una striscia di terra, la Beringia. Mentre gli antenati dei nativi americani migrarono in America, gli antenati dei \u010duk\u010di e dei coriacchi rimasero in questo luogo, il punto pi\u00f9 orientale dell'intero continente asiatico. Con la fine della glaciazione i ghiacci, sciogliendosi, alzarono il livello del mare e sommersero la Beringia. Con l'aumento della temperatura, grandi animali preistorici come i mammut si estinsero, cos\u00ec, sia i \u010duk\u010di che gli altri popoli dovettero cambiare stile di vita. Cos\u00ec si svilupp\u00f2 la pesca e l'allevamento di renne.\nIl territorio non fu conosciuto dal Regno russo fino alla met\u00e0 del XVI secolo d.C., quando, con la conquista dei khanati di Kazan' e Astrachan' le rotte commerciali siberiane vennero conquistate dai russi. I cosacchi, contadini guerrieri di origine russa e tartara, iniziarono a commerciare con l'Oriente, conquistando altri territori. Il primo riferimento sui \u010duk\u010di da parte dei cosacchi avvenne nel 1641. Nel 1644 il cosacco Michail Staduchin esplor\u00f2 la \u010cukotka. Dal 1647 in poi, il cosacco Sem\u00ebn De\u017en\u00ebv esplor\u00f2 le coste della regione. Nel 1652 fond\u00f2 sul fiume Anadyr', il quartiere invernale di Anadyrsk. Negli anni successivi cerc\u00f2 di riscuotere lo jasak, ovvero un tributo, dai \u010duk\u010di, ma senza grande successo. Anadyrsk fu abbandonata. Con la scoperta della rotta marittima per la Kam\u010datka, Anadyrsk venne considerata punto di scalo.\nNel 1725 lo zar Pietro il Grande mand\u00f2 Vitus Bering ad esplorare la Kam\u010datka e Afanasij \u0160estakov a soggiogare i \u010duk\u010di. La nave di \u0160estakov affond\u00f2 e i naufraghi uccisi dagli stessi \u010duk\u010di. Nel 1731 ci riprov\u00f2 Dmitrij Pavluckij. Ci riusc\u00ec, ma nel 1747 i \u010duk\u010di attaccarono il forte e uccisero Pavluckij. Il governo russo, a questo punto, prefer\u00ec la diplomazia, e mand\u00f2 un ambasciatore, \u0160malev, per dialogare, cos\u00ec nel 1778 riusc\u00ec a stipulare un trattato di pace e la \u010cukotka entr\u00f2 a far parte dell'Impero Russo. In cambio, i \u010duk\u010di, come diceva un paragrafo nella legge russa sui popoli non completamente sottomessi, potevano decidere la quantit\u00e0 di jasak da pagare, potendo commerciare liberamente. Cos\u00ec nella regione inizi\u00f2 lo sviluppo del commercio.\nAll'inizio del XIX secolo i primi balenieri americani giunsero nella zona. Quando venne scoperto l'oro inizi\u00f2 una forte immigrazione di cercatori, e, quando la Russia vendette l'Alaska all'America, l'influenza americana si rafforz\u00f2. Dal 1883 navi russe sequestrarono merci da quelle americane, ma non bast\u00f2, finch\u00e9 nel 1888 si decise di amministrare la regione direttamente. Il governatore risiedeva nel villaggio di Markovo. Nel 1909 la \u010cukotka venne divisa nelle province di Anadyr', a sud, e di \u010cukotka, a nord. Nel 1912 la capitale fu spostata da Markovo a U\u0117len.\nLa Rivoluzione del 23-27 febbraio 1917, ebbe effetto nella regione solo a giugno. Tuttavia, dopo la Rivoluzione di Ottobre, il governo venne spodestato. Nel 1919 due emissari bolscevichi giunsero nella regione e presero il potere. Nel 1920, per\u00f2, i mercanti della zona si rivoltarono e uccisero i due emissari. Tra il 1920 ed il 1921 la regione era per la maggior parte sotto l'influenza sovietica, ma in piccola parte anche sotto l'influenza americana. Nel 1922 le l'armata bianca dichiarar\u00f2 indipendente la regione, governata dal menscevico Bochkarev. L'Unione Sovietica la riannett\u00e9 nel 1923 e Bochkarev ucciso. Novo-Mariinsk venne ribattezzata in Anadyr' e divenne capitale.\nNel 1930 la regione divenne parte dell'Unione Sovietica sotto il nome di Circondario nazionale della \u010cukotka. Nel 1941, durante la seconda guerra mondiale,venne iniziata l'estrazione di zinco nei pressi di Pevek. Lo zinco estratto fu ampiamente utilizzato durante la ricostruzione delle citt\u00e0.\nDal 1945 in poi, durante la guerra fredda, furono stanziate truppe in \u010cukotka, specialmente nella Baia di Providenija, a causa della vicinanza con gli Stati Uniti. Nel 1953 la \u010cukotka fu annessa dall'Oblast' di Magadan e nel 1958 riprese l'estrazione di oro. Questo port\u00f2 ad una fortissima immigrazione dalla Russia europea, tanto che, dai 18 390 abitanti del 1938, crebbe fino a raggiungere 100 000 abitanti negli anni sessanta. La percentuale nativa della popolazione scese al 5%.\nNel 1980 il Circondario nazionale della \u010cukotka cambi\u00f2 nome a favore di quello attuale, ma rest\u00f2 sotto il controllo di Magadan. Con la caduta dell'Unione Sovietica, nel 1991, il Circondario si rese indipendente da Magadan e divenne un soggetto della Federazione Russa. Ma mentre prima i finanziamenti erano forniti dallo stato, nel periodo postsovietico cessarono tutti i tipi di investimento e finanziamento. La popolazione decrebbe velocemente. Fra il 2001 e il 2008 il governatore Roman Abramovi\u010d, cerc\u00f2 di sostenere personalmente il Circondario con suoi finanziamenti, ma la situazione \u00e8 ancora grave.\nGeografia fisica.\nTerritorio.\nIl Circondario autonomo della \u010cukotka \u00e8 bagnato a nord dal Mare dei Ciukci e dal Mare della Siberia orientale, facenti entrambi parte del Mar Glaciale Artico; a est dallo Stretto di Bering e dall'omonimo mare, facenti parte dell'Oceano Pacifico. Confina a sud con il Territorio della Kam\u010datka e con l'Oblast' di Magadan e ad ovest con la Sacha-Jacuzia. La penisola dei Ciukci, rimanente della Beringia, forma la parte superiore del golfo dell'Anadyr'. Capo De\u017en\u00ebv, la sua punta pi\u00f9 orientale, \u00e8 anche il punto pi\u00f9 a est della Federazione russa.\nIl territorio pu\u00f2 essere diviso in tre fasce: il deserto artico a nord, la tundra al centro e la taiga a sud. Circa la met\u00e0 del territorio si trova a sud del Circolo Polare Artico. In questa zona si trovano le montagne dell'Altopiano dell'Anadyr'.I principali fiumi sono:\nI laghi principali sono il Lago Krasnoe e il Lago El'gygytgyn.\nClima.\nIl clima della \u010cukotka \u00e8 assai influenzato dal mare. L'estati sono fresche e brevi mentre gli inverni sono molto lunghi, freddi e umidi. Caratteristici sono i venti secchi e glaciali del nord che cambiano velocemente con quelli umidi e freschi del sud. Capo Navarin ha il primato del pi\u00f9 alto numero di tempeste in tutta la Russia. Le aree costiere sono ventose e con poche precipitazioni, fra i 200 e i 400\u00a0mm all'anno. La temperatura varia da \u221215\u00a0\u00b0C a \u221235\u00a0\u00b0C in inverno e da 5\u00a0\u00b0C a 14\u00a0\u00b0C in luglio. Ad Anadyr' la temperatura media annua \u00e8 di -7.4\u00a0\u00b0C, quella di gennaio \u00e8 di -21.3\u00a0\u00b0C e quella di luglio \u00e8 di 11\u00a0\u00b0C.\nSuddivisioni.\n\"Rajon\".\nIl Circondario Autonomo della \u010cukotka comprende, a partire dal maggio 2008 i seguenti \"rajon\" (russo: \u0440\u0430\u0439\u043e\u043d\u044b \"r\u00e0jony\"):\nPrecedentemente a questa data, i distretti erano:\nCentri abitati.\nI centri abitati con \"status\" di citt\u00e0 (\"gorod\") sono tre: il capoluogo Anadyr' (posta sotto la diretta giurisdizione del Circondario), Bilibino e Pevek (dipendenti amministrativamente dai \"rajon\" di appartenenza).\nI centri urbani con \"status\" di insediamento di tipo urbano sono invece 4:\nSociet\u00e0.\nEvoluzione demografica.\nPopolazione: 48.591 di cui:"}
{"id": "625063", "revid": "339392", "url": "https://it.wikipedia.org/wiki?curid=625063", "title": "Classe Sersen (motosilurante)", "text": ""}
{"id": "625066", "revid": "292425", "url": "https://it.wikipedia.org/wiki?curid=625066", "title": "Jack McGee (personaggio)", "text": "Jack McGee \u00e8 un personaggio immaginario della serie televisiva L'incredibile Hulk.\nDescrizione.\nJack McGee \u00e8 un famoso reporter del \"National Register\", uno strano giornale dalla dubbia fama che si occupa di avvistamenti ufologici, omicidi, scandali a luci rosse, e gossip. Nel corso degli anni si costruisce la fama di giornalista cinico e particolarmente ostinato, alla perenne ricerca dello scoop della sua carriera.\nUn giorno avvicina il dottor David Banner, ricercatore pionieristico e professore universitario di fama mondiale che da qualche tempo \u00e8 impegnato in una ricerca assai delicata sullo sviluppo della forza fisica che ogni essere vivente sfodera in casi di pericolo. Nel momento in cui gli propone un'intervista circa i suoi segreti, lo scienziato lo apostrofa senza mezze misure. Successivamente, nel corso delle ricerche, David Banner bombarda il proprio organismo con i raggi gamma, convinto che costituiscano la soluzione finale con cui svelare il segreto del potere fisico umano, ma da questo momento ogni volta che cade in collera o in uno stato di paura si trasforma in un essere disumano, una creatura verde e gigantesca dall'aspetto mostruoso, che scarica la sua furia distruttiva contro tutto e contro tutti. I pochi testimoni che avvistano l'essere ne forniscono una descrizione a McGee, che lo chiama Hulk. Il giornalista sospetta fin dal primo giorno che diero all'esistenza del mostro ci sia lo zampino di David, e tenta di nuovo di parlare con lui, anche minacciando di usare le maniere forti e di chiamare la polizia.\nDopo essersi sentito rispondere nuovamente in modo negativo, si introduce di nascosto nel laboratorio, e tenta di raccogliere prove circa una serie di presunti esperimenti pericolosi che minaccerebbero la sicurezza della societ\u00e0, ma viene scoperto da David, che lo allontana contenendo a fatica la propria ira fatale. Tutto precipita nel giro di un istante, quando un liquido esplosivo inavvertitamente fatto cadere dal giornalista investigativo fa saltare il laboratorio, causando la metamorfosi di David in Hulk e la morte della dottoressa Elaina Marks, la collaboratrice dello scienziato. McGee vede il mostro di persona, ma non sospetta minimamente che lui e David siano la stessa persona, anzi ritiene che abbia causato lui l'incidente provocando la morte dello scienzato e della rispettiva collega.\nFornita una descrizione di Hulk ai vari distretti di polizia, il reporter lo insegue molto tenacemente per tutto il paese, dandosi da fare per scoprire la verit\u00e0 fino in fondo, e ricorrendo a ogni mezzo per porre fine alla sua vita. Tuttavia, per un beffardo gioco del destino, ogni volta che il mostro viene visto qua e l\u00e0 per gli Stati Uniti, McGee fa puntualmente la sua visita senza per\u00f2 mai riuscire ad acciuffare l'uomo sconosciuto che si trasforma, finendo piuttosto con l'essere etichettato e deriso come l'architetto di una ridicola montatura con cui incantare i facili lettori di un giornale dalla dubbia reputazione."}
{"id": "625067", "revid": "41933", "url": "https://it.wikipedia.org/wiki?curid=625067", "title": "Die-shrink", "text": ""}
{"id": "625071", "revid": "1573940", "url": "https://it.wikipedia.org/wiki?curid=625071", "title": "Papio hamadryas", "text": "L'amadriade (Papio hamadryas ()) \u00e8 un primate della famiglia Cercopithecidae.\nDescrizione.\nQuesta specie presenta un marcato dimorfismo sessuale. I maschi adulti raggiungono 50-90 cm ed un peso di circa venti chili; hanno un folto mantello bianco-grigiastro, una vera e propria criniera sul collo e sulle spalle, che si ferma al bacino; la faccia \u00e8 glabra, nera e con un muso canino. Le femmine invece sono pi\u00f9 piccole (circa 10 kg) ed hanno il pelo bruno e corto. Entrambi i sessi hanno spalle pi\u00f9 alte rispetto alla groppa e presentano pronunciate callosit\u00e0 ischiatiche glabre. La coda \u00e8 lunga 40-60 cm.\nBiologia.\nVivono in famiglie formate da una dozzina di esemplari con un maschio e una femmina dominanti. \nRaggiunta la maturit\u00e0 sessuale, verso i 4-5 anni i maschi abbandonano il gruppo natale; ognuno di loro attira una giovane femmina che diviene la femmina alfa; anche se successivamente altre femmine si aggiungono al gruppo, la femmina dominante mantiene con il maschio rapporti sociali molto pi\u00f9 intensi rispetto alle altre.\nLa gestazione dura circa 6 mesi e si conclude con la nascita di un solo piccolo.\nLa aspettativa di vita media della specie \u00e8 di circa 20 anni.\nDiversi nuclei familiari si aggregano a formare branchi di diverse centinaia di esemplari.\nSono onnivori. Trascorrono buona parte della giornata a terra impegnati nella ricerca del cibo o in attivit\u00e0 sociali, quali per esempio il \"grooming\" (ossia lo \"spulciarsi\" a vicenda).\nPer proteggersi dai predatori sono soliti trascorrere la notte su rocce o alberi.\nDistribuzione e habitat.\n\"P. hamadryas\" \u00e8 diffuso in una area che abbraccia le due sponde del Mar Rosso e che comprende Egitto, Etiopia, Eritrea, Somalia, Yemen e Arabia Saudita.\nCuriosit\u00e0.\nPresso gli antichi egizi questa specie di babbuino era considerata sacra in quanto rappresentazione del dio Thot."}
{"id": "625078", "revid": "767487", "url": "https://it.wikipedia.org/wiki?curid=625078", "title": "Classe Turya", "text": "La classe Turya (progetto 206M Shtorm secondo la designazione sovietica) \u00e8 una classe di motosiluranti in configurazione aliscafo, composta da 40 unit\u00e0 costruite in Unione Sovietica ed entrate in servizio tra il 1973 e il 1985 in due versioni distinte.\nLa maggior parte delle Turya entr\u00f2 in servizio con la Voenno-morskoj flot sovietica, ma alcune unit\u00e0 furono destinate all'esportazione in nazioni amiche.\nSviluppo.\nNel 1973, quando la classe Shershen era ancora in produzione, entrarono in servizio anche le prime Turya, considerate l'ultimo concetto di motosilurante a livello mondiale. Si trattava di aliscafi basati sullo stesso scafo delle Osa II sovietiche, ancora una volta la pietra di paragone per le navi leggere d'attacco.\nLe motosiluranti della classe Turya hanno un sistema di ali retrattile dentro lo scafo, che permette la sostentazione ad alte velocit\u00e0. Nondimeno, esse risultarono solo leggermente pi\u00f9 veloci delle Osa e pi\u00f9 lente delle Shersen.\nL'armamento \u00e8 piuttosto antiquato, visto che non imbarca neppure un missile ma \u00e8 basato principalmente su quattro tubi lanciasiluri da 533 mm e una leggera dotazione di artiglieria (un impianto binato da 57 mm e uno da 25 mm) in funzione antiaerea.\nL'apparato propulsivo verte, come sulla Osa II, in 3 moroti diesel su 3 assi, con una potenza complessiva di 15.000 cavalli vapore.\nIl servizio.\nIn tutto ne furono costruite 40 unit\u00e0, di cui 16 nella versione modificata Progetto 206ME con tubi lanciasiluri di diverso tipo e senza l'apparato sonar.\nA prescindere dalla loro classificazione come unit\u00e0 d'attacco silurante, le Turya sono spesso state utilizzate come pattugliatori ASW, come dimostra la presenza di un sonar leggero a profondit\u00e0 variabile a bordo. Il sonar \u00e8 associato ai siluri, conseguentemente presenti nelle versioni ASW: di conseguenza, gli aliscafi erano usati prevalentemente come unit\u00e0 d'intervento rapido in funzione antisommergibile (insieme ad altre piccole unit\u00e0). A differenza degli esemplari sovietici, le unit\u00e0 cubane hanno ricevuto siluri antinave: di conseguenza, si presume che siano sprovviste di sonar.\nVarie unit\u00e0 sono state cedute alle marine militari di nazioni amiche:\nPer quanto riguarda gli esemplari rimasti in servizio in Unione Sovietica, oggi ne rimangono operativi con la Marina della Federazione Russa tre assegnati alla Flottiglia del Caspio (\"R 25\", \"R 30\" ed \"R 50 Karachaevo-Cherkessia\")."}
{"id": "625094", "revid": "466539", "url": "https://it.wikipedia.org/wiki?curid=625094", "title": "Cinevox", "text": "Cinevox Record \u00e8 un'etichetta discografica italiana specializzata in colonne sonore.\nStoria della Cinevox.\nLa Cinevox Record venne fondata nel 1961 su iniziativa del \"Gruppo Editoriale Bixio\", gestito dai due figli di Cesare Andrea Bixio, Franco e Carlo. Il primo LP dell'etichetta risale al 1966; ad oggi sono stati editi pi\u00f9 di 200 dischi tra LP e singoli, tra i quali le colonne sonore di \"Gi\u00f9 la testa\", \"Indagine su un cittadino al di sopra di ogni sospetto\", \"Metti, una sera a cena\", e vari film di Dario Argento come \"Profondo rosso\" e \"Phenomena\".\nTra gli artisti che hanno collaborato con l'etichetta ricordiamo Keith Emerson, Bill Wyman, Piero Umiliani, Piero Piccioni, i Goblin e gli Avion Travel. Fino agli anni ottanta la distribuzione italiana dell'etichetta \u00e8 stata curata da Dischi Ricordi; attualmente l'etichetta \u00e8 distribuita in Italia da Deltatrade.\nNel corso della sua lunga storia ha anche pubblicato dischi di artisti non legati al cinema: ad esempio alcune incisioni di Marco Armani, Adriano Pappalardo, Orietta Berti e Achille Togliani. Nel febbraio del 2020 esce in commercio una raccolta di inediti, in doppio CD e quadruplo vinile, intitolata Tidbeats, curata da Alessio Santoni e prodotta da Carlo Bagnolo. Santoni ha curato la selezione, la rimasterizzazione e la veste grafica.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n33 giri - Serie MDF.\nLa sigla di catalogo di questa serie, MDF, sta per Musiche da film; infatti si tratta in tutti i casi di dischi tratti da colonne sonore\n33 giri - Serie CJ.\nQuesta serie di album era dedicata alla musica jazz\n33 giri - Serie CAB.\nQuesta serie di album era dedicata ad artisti di cabaret, e pubblicava per lo pi\u00f9 registrazioni di spettacoli"}
{"id": "625095", "revid": "26891", "url": "https://it.wikipedia.org/wiki?curid=625095", "title": "Jumo 210", "text": ""}
{"id": "625096", "revid": "767487", "url": "https://it.wikipedia.org/wiki?curid=625096", "title": "Classe Stenka", "text": "Ancora una classe di navi derivate dallo scafo delle motocannoniere classe Osa, le Stenka (Progetto 205P) sono state costruite solo per l'URSS in circa 90 esemplari. Esse hanno avuto e forse hanno ancora compiti di difesa delle acque territoriali della madrepatria. L'armamento \u00e8 costituito, oltre che le solite mitragliere, da 12 cariche di profondit\u00e0 e 4 siluri da 400-450mm. ASW, con annesso un sonar a profondit\u00e0 variabile, pare lo stesso delle Turya e degli elicotteri Kamov Ka-25. MOlte unit\u00e0, in realt\u00e0 hanno perso questo potenziale molto notevole di capacit\u00e0 ASW allorch\u00e9 sono state dirottate al KGB per il servizio di pattugliamento costiero, per il quale hanno ricevuto al posto dei siluri una motolancia, maggiormente idonea al pattugliamento su bassi fondali, visto che il pescaggio delle Stenka \u00e8 basso, ma pur sempre di 1,8m."}
{"id": "625101", "revid": "287204", "url": "https://it.wikipedia.org/wiki?curid=625101", "title": "Maloja", "text": ""}
{"id": "625106", "revid": "446353", "url": "https://it.wikipedia.org/wiki?curid=625106", "title": "Classe Zhuk", "text": "Progetto 1400 Grif, o classe Zhuk secondo la nomenclatura NATP, \u00e8 la designazione di una serie di piccoli pattugliatori costruiti dall'Unione Sovietica tra il 1969 e il 1990. Ottimizzate, come gi\u00e0 le classe Stenka - Progetto 205M, per le esigenze del KGB, sono unit\u00e0 idonee al pattugliamento dei litorali ma armate in maniera piuttosto pesante, con un impianto binato di mitragliere da 14,5 mm KPV.\nOltre alla trentina di unit\u00e0 costruite per il KGB, altre sono state esportate in varie nazioni amiche dall'Algeria e allo Yemen, con una maggiore diffusione nella marina di Cuba (40 unit\u00e0)."}
{"id": "625110", "revid": "93317", "url": "https://it.wikipedia.org/wiki?curid=625110", "title": "Ferrovia della val di Fiemme", "text": ""}
{"id": "625111", "revid": "125204818", "url": "https://it.wikipedia.org/wiki?curid=625111", "title": "Nettare (bevanda)", "text": "Per nettare si intende un tipo di bevanda preparato con purea o succo di frutta, acqua ed eventualmente zucchero, le cui caratteristiche sono normate nell'Unione europea dalla direttiva n. 112 del 2001.\nQuesta direttiva stabilisce la quantit\u00e0 (percentuale) minima di purea o succo di frutta che deve essere utilizzata (variabile in relazione al tipo di frutta ma mai inferiori al 25%), la quantit\u00e0 massima di zucchero addizionabile ed il tipo di additivi permessi. Tra questi additivi non figurano i conservanti, per cui la conservabilit\u00e0 di questi prodotti in commercio nell'Unione europea \u00e8 ottenuta tramite pastorizzazione e confezionamento in condizioni di alta igiene.\nAltra categoria di additivi non permessi sono gli aromi.\nI nettari ottenuti a partire da puree (ad esempio, pera, pesca, albicocca, mela, ecc.) possono essere chiamati \"succo e polpa\"."}
{"id": "625112", "revid": "93317", "url": "https://it.wikipedia.org/wiki?curid=625112", "title": "Ferrovia Elettrica della Val di Fiemme", "text": ""}
{"id": "625114", "revid": "112628687", "url": "https://it.wikipedia.org/wiki?curid=625114", "title": "Classe Shmel", "text": "Le unit\u00e0 appartenenti alla classe Shmel (progetto 1204 secondo la classificazione russa) sono dei pattugliatori fluviali costruiti tra il 1967 ed il 1974. In Russia sono considerate AKA.\nTecnica.\nDal punto di vista concettuale, si tratta di battelli simili ai pattugliatori fluviali che americani e francesi utilizzarono in Vietnam.\nL'armamento \u00e8 piuttosto pesante. L'installazione per il cannone, con la torretta, \u00e8 la stessa del carro armato PT-76, ampiamente utilizzato dalle forze armate sovietiche. Sul cannone \u00e8 sistemata una mitragliatrice coassiale. Le altre quattro invece sono brandeggiabili, e disposte per lo scafo. In generale, comunque, vi possono essere delle differenze tra le dotazioni e l'armamento.\nLe Shmel sono anche fornite di una protezione NBC.\nIl dislocamento \u00e8 di 71 tonnellate, e il pescaggio di 1 metro. La velocit\u00e0 raggiunge i 24 nodi grazie ai due motori diesel in grado di sviluppare una potenza unitaria di 1200\u00a0hp.\nServizio.\nComplessivamente, ne sono stati costruiti 118 esemplari, ampiamente utilizzati dall'Unione Sovietica per il pattugliamento, non solo dei confini, ma anche delle vie d'acqua interne. Nel 1984-1985, quattro esemplari sono stati trasferiti alla Cambogia."}
{"id": "625123", "revid": "648716", "url": "https://it.wikipedia.org/wiki?curid=625123", "title": "Classe Pegasus", "text": "Le 6 unit\u00e0 della Classe Pegasus, portanti ciascuna il nome di una costellazione, hanno costituito l'unica classe navi missilistiche d'attacco veloce varate dall'US Navy negli ultimi 30 anni.\nProgetto.\nLa Marina USA nel periodo 1950-60 vide come soluzione alla necessit\u00e0 di unit\u00e0 veloci d'attacco gli aliscafi missilistici, di cui dagli anni '50 vennero realizzati alcuni esemplari unici a scopo sperimentale; il primo fu il prototipo USS \"High Point\" , e i successivi USS \"Flagstaff\" e USS \"Tucumcari\". La NATO, in particolare il Commander in Chief, Allied Forces Southern Command (CINCSOUTH), elabor\u00f2 dei requisiti, che tenevano anche conto delle esigenza di specifici teatri operativi caratterizzati da acque ristrette come il mar Baltico, che vedevano nello sviluppo di una flotta di aliscafi missilistici una soluzione alle esigenze di unit\u00e0 veloci d'attacco. L'idea di base era lo sviluppo di vari programmi nazionali, ma nessuna cooperazione era prevista dalla US Navy. Il patrocinatore dei progetti basati sugli aliscafi fu l'ammiraglio Armo Zumwalt che fece dare origine ad un gruppo di progetto in ambito NATO dal quale scatur\u00ec un memorandum di intesa che coinvolgeva Germania, Italia e USA con questi ultimi come capofila e la formazione nel novembre 1972 del \"NATO PHM Project Office and Steering Committee\".\nRealizzazione.\nIl Tucumcari, battello da circa 70 tonnellate, \u00e8 stato irrilevante come realizzazione pratica nella US Navy, ma ha costituito il modello base su cui \u00e8 stata realizzata la Classe Nibbio (anche nota col nome del secondo esemplare \"Sparviero\"), in quanto l'Italia non partecip\u00f2 alla costruzione delle navi, inizialmente da produrre in 30 esemplari, ma utilizz\u00f2 i lavori prodotti dalle commissioni che la vedevano coinvolta; la Germania invece rimand\u00f2 l'acquisto di unit\u00e0 operative ad una fase successiva. L'evoluzione di questo progetto, realizzata quasi nello stesso numero (6 contro 7, rispetto ai 30, poi 25 iniziali) della classe Nibbio ma molto pi\u00f9 grande per dimensioni, \u00e8 stata per l'appunto la classe \"Pegasus\". Questi grandi aliscafi hanno lo stesso armamento d'artiglieria dei minuscoli mezzi italiani, ma il dislocamento \u00e8 4 volte maggiore, mentre il numero dei missili antinave, 8 RGM-84A Harpoon contro i 2 Otomat, e il numero delle munizioni per il cannone, 330 contro 85 sono decisamente superiori. Gli aliscafi americani sono stati concepiti diversamente, e appaiono mezzi grandi e potenti rispetto ai 'Nibbio', con capacit\u00e0 complessive molto maggiori.\nLa USS WOOD COUNTY, una Landing Ship Tank messa fuori servizio, venne convertita in nave appoggio per le operazioni della flottiglia, previste nel Mediterraneo, e il primo esemplare operativo venne portato in vari paesi europei sulla \"Wood County\" a scopo dimostrativo, partecipando anche ad una esercitazione nel Baltico come aggressore contro unit\u00e0 della Bundesmarine.\nServizio.\nI 6 battelli costruiti presero i pennant number da PHM-1 a PHM-6, dove PHM sta per Patrol Hydrofoil Missile, cio\u00e8 aliscafo pattugliatore missilistico, e sono:\nRimasti a lungo in servizio sono stati posti in riserva negli anni '90, visto che non avevano molta utilit\u00e0 operativa per le esigenze americane ed erano costosi, come tutti gli aliscafi lo sono rispetto agli scafi normali. La USS \"Aries\" \u00e8 rimasta come nave museo. La USS \"Gemini\" \u00e8 stata trasformata in yacht. Le altre quattro sono state demolite."}
{"id": "625125", "revid": "1318658", "url": "https://it.wikipedia.org/wiki?curid=625125", "title": "Teide", "text": "Il Teide \u00e8 un vulcano che si trova sull'isola di Tenerife, nell'arcipelago delle Canarie (Spagna, Oceano atlantico).\nCon i suoi 3.715 m sul livello del mare (e circa 7.500 m sopra la piattaforma oceanica) \u00e8 la vetta pi\u00f9 alta della Spagna e anche la montagna pi\u00f9 alta delle isole dell'Oceano Atlantico: e' il terzo vulcano del mondo per altitudine dalla sua base, dopo il Mauna Loa e il Mauna Kea nelle isole Hawaii.\nOrigini del nome.\nLe origini del nome non sono conosciute e non vengono riportate da fonti ufficiali. I Guanci (l'antica popolazione dell'isola) ubicavano in questo monte l'aldil\u00e0, il paradiso. Secondo la loro credenza qui viveva il Guayota che prese il dio Magec (dio della luce e del sole), e lo port\u00f2 con s\u00e9 all'interno della montagna; infatti, quando il meteo nell\u2019isola di Tenerife non \u00e8 dei migliori, arrivando anche solo ai piedi del vulcano Teide si supereranno le nuvole, raggiungendo cos\u00ec il sole.\nGeologia.\nIl vulcano ha un ciclo di eruzione di circa 150.000 anni. Un recente studio ha dimostrato che in futuro le eruzioni del Monte Teide saranno violente, in quanto ha una struttura ben consolidata che rende possibile una violenta eruzione. Questo studio ha anche rivelato che il Teide ha una struttura quasi identica a quella del Vesuvio e dell'Etna.\nNel tempo queste eruzioni formarono un cono vulcanico che si stima essere stato di circa 5.000 m sul livello del mare. Una eruzione esplosiva ha per\u00f2 distrutto la parte superiore del vulcano creando la caldera della Ca\u00f1ada; crollando verso nord, i detriti allungarono l'isola dandole l'attuale conformazione. Successivamente nuove eruzioni diedero forma all'attuale cono che vediamo oggi svettare al centro del bacino della Ca\u00f1ada. La sua particolare altezza in un contesto di totale assenza di montagne nelle vicinanze (\u00e8 l'unica cima dell'isola) conferisce al Pico del Teide (la punta del vulcano) un grande fascino per gli escursionisti che da qui possono godere di una vista a 360\u00b0.\nSeppur non si registrino eruzioni dal 1909 il vulcano \u00e8 ancora attivo. Nei pressi del Pico del Teide (oltre i 3.400 metri) l'alta temperatura delle rocce segnala la persistente attivit\u00e0 del vulcano e causa il fenomeno delle fumarole (emissione di vapori sulfurei, che si verifica quando l'acqua infiltratasi nel terreno evapora a contatto con le rocce calde).\nEsplorazioni.\nLa prima descrizione conosciuta del Teide \u00e8 contenuta nel \"De Canaria et insulis reliquis ultra Hispaniam in Oceano noviter repretis\" (1.342 ca.) di Giovanni Boccaccio, resoconto di una spedizione di tre navi partite da Lisbona il 1\u00ba luglio 1341, con al comando il genovese Nicoloso da Recco e il fiorentino Angiolino del Tegghia de' Corbizzi:\n\u00c8 possibile che al Teide si sia riferito anche Dante Alighieri nel canto XXVI dell'\"Inferno\" (vv. 124-135), in cui Ulisse parla del suo ultimo viaggio oltre Sibilia (Siviglia) e Setta (Ceuta):\nCristoforo Colombo, durante il suo viaggio per le Isole Canarie, la notte del 24 agosto 1492, prima di partire per l'America, scrisse nel suo diario che il picco delle fiamme era molto al di fuori del Teide.\nL'ingegnere Leonardo Torriani, nel manoscritto del Cinquecento \"Descrizione delle Isole Canarie\", assicura che questo vulcano \u00e8 famoso per la sua grande altezza, che \u00e8 descritta dai marinai in mare da 440 miglia di distanza.\nIl Parco Nazionale.\nIl Parco nazionale del Teide \u00e8 il parco nazionale pi\u00f9 visitato in Europa e nel mondo il secondo pi\u00f9 visitato. Dal 1954 il Teide e tutta la zona circostante fu inglobata nel \"Parque Nacional de Las Ca\u00f1adas del Teide\", attualmente conosciuto come \"Parque Nacional del Teide\". Con la celebrazione del cinquantesimo anniversario del parco \u00e8 iniziata una campagna presso l'UNESCO per la dichiarazione del parco quale \"patrimonio dell'umanit\u00e0\", riconoscimento ottenuto il 18 novembre 2007.\nTurismo.\nNel 2016, \u00e8 stato visitato da 4.079.823 visitatori e turisti che raggiungono un livello record."}
{"id": "625127", "revid": "633110", "url": "https://it.wikipedia.org/wiki?curid=625127", "title": "Battaglia navale di Guadalcanal", "text": "La battaglia navale di Guadalcanal, a volte chiamata terza e quarta battaglia dell'Isola di Savo, la battaglia delle Salomone oppure, nelle fonti giapponesi, la , avvenne in due fasi tra il 12 e il 15 novembre 1942 e rappresent\u00f2 lo scontro pi\u00f9 importante della serie di battaglie navali combattute tra gli Stati Uniti e l'Impero giapponese durante la campagna di Guadalcanal.\nGli Alleati erano sbarcati a Guadalcanal il 7 agosto 1942 occupando l'aeroporto che i giapponesi avevano iniziato a costruirvi; gli stati maggiori nipponici, colti di sorpresa, tentarono nei mesi seguenti di annientare le forze sbarcate e respingere la marina statunitense, senza per\u00f2 riuscire a cogliere alcun significativo successo. All'inizio di novembre l'Impero giapponese organizz\u00f2 un grande convoglio navale, con a bordo soldati e numeroso materiale, in un decisivo sforzo di riconquistare l'aeroporto: a copertura della flotta da trasporto fu schierata la massiccia 2\u00aa Flotta del viceammiraglio Nobutake Kond\u014d, con il compito principale di bombardare l'aeroporto nella notte del 12-13 novembre e neutralizzare cos\u00ec la Cactus Air Force. Gli Stati Uniti, venuti a conoscenza dell'operazione giapponese attraverso intercettazioni e ricognizioni, distaccarono la scorta di un convoglio appena giunto a Guadalcanal (cinque incrociatori e otto cacciatorpediniere al comando del contrammiraglio Daniel Callaghan) che si scontr\u00f2 nottetempo con il gruppo da bombardamento nemico, comprendente tra le altre unit\u00e0 le corazzate e e guidato dal viceammiraglio Hiroaki Abe. In una feroce ed estremamente confusa battaglia il contrammiraglio Callaghan rimase ucciso e quasi tutte le navi statunitensi furono gravemente colpite; il viceammiraglio Abe, ferito e disorientato, dette per\u00f2 l'ordine di ritirata quando la vittoria era a portata di mano. Durante il 13 novembre la 2\u00aa Flotta (meno la \"Hiei\" e due cacciatorpediniere) si riorganizz\u00f2 per una sortita in massa contro l'aeroporto, mentre l'8\u00aa Flotta del viceammiraglio Gun'ichi Mikawa salpava da Rabaul e nella notte del 13-14 novembre eseguiva un cannoneggiamento della testa di ponte; ritenendo ormai innocua l'aviazione statunitense, la mattina del 14 il convoglio ebbe ordine di salpare dalle isole Shortland. La Cactus Air Force, invece, coadiuvata da velivoli della portaerei , condusse nel corso della giornata ripetuti attacchi sull'8\u00aa Flotta in ripiegamento e sul convoglio, affondando numerosi trasporti nipponici e l'incrociatore . Intanto, nel pomeriggio, il viceammiraglio Kond\u014d si era messo alla testa di ogni nave ancora abile al combattimento, prevedendo di bombardare la pista con la \"Kirishima\" e alcuni incrociatori pesanti: a sud dell'Isola di Savo incapp\u00f2 invece in una formazione americana improvvisata, forte delle due moderne corazzate e . Nella battaglia i giapponesi, dopo una serie di successi iniziali, frazionarono la loro squadra e la \"Kirishima\" sub\u00ec danni tali da convincere Kond\u014d a ripiegare nelle prime ore del 15 (la corazzata affond\u00f2 poco dopo). La mattina presto i quattro superstiti trasporti, intenti a scaricare, furono bersagliati e distrutti e solo una piccola percentuale di uomini, munizioni, cibo e rifornimenti vari giunse alla guarnigione.\nLe forze nipponiche su Guadalcanal andarono incontro a una crisi logistica che gi\u00e0 a dicembre rese la loro posizione insostenibile. Gli Stati Uniti per converso poterono rinfoltire e aumentare le proprie forze fino a eliminare, nel febbraio 1943, ogni presenza giapponese su Guadalcanal, cogliendo una fondamentale vittoria strategica.\nSituazione generale.\nIl 7 agosto 1942 una flotta alleata composta da circa cento navi comp\u00ec uno sbarco sull'isola di Guadalcanal nelle Salomone meridionali, protettorato del Regno Unito parzialmente occupato dall'Impero giapponese nei primi mesi della guerra nell'Oceano Pacifico. Guadalcanal era stata invasa dalle forze giapponesi nel giugno 1942 e sulla costa settentrionale era iniziata la costruzione di una pista aerea, in previsione di future avanzate verso sud e per minacciare le rotte di rifornimento tra gli Stati Uniti e l'Australia. La ricognizione aerea alleata aveva scoperto all'inizio di luglio l'attivit\u00e0 nipponica e l'attacco fu frettolosamente organizzato per respingere i giapponesi dall'isola e utilizzarla come punto di partenza per neutralizzare la grande base aeronavale di Rabaul in Nuova Britannia, che forniva supporto alle forze nipponiche impegnate nella campagna della Nuova Guinea.\nDurante il 7 e l'8 agosto gli 11.000 uomini della 1\u00aa Divisione Marine occuparono l'isoletta di Tulagi, le piccole isole circostanti e l'aeroporto giapponese in costruzione presso Punta Lunga a Guadalcanal: la pista fu battezzata \"Henderson Field\" in onore del maggiore dei Marine Lofton R. Henderson, ucciso durante la battaglia delle Midway. La testa di ponte stabilita a Punta Lunga fu fortificata su tutti i lati e nei due mesi successivi affluirono lentamente rinforzi e mezzi che aumentarono il numero delle truppe alleate fino a unit\u00e0.\nGli aerei stanziati dagli Stati Uniti all'aeroporto di Guadalacanal (noti collettivamente come Cactus Air Force) impedivano alla marina nipponica di utilizzare le grandi e lente navi da trasporto, indispensabili per inviare truppe e soprattutto equipaggiamento pesante; perci\u00f2 furono utilizzati incrociatori leggeri e cacciatorpediniere dell'8\u00aa Flotta del viceammiraglio Gun'ichi Mikawa, di base a Rabaul e alle Isole Shortland: queste navi erano in grado in una notte di compiere un viaggio di andata e ritorno attraverso le acque interne dell'arcipelago, chiamate \"The Slot\" (\"la scanalatura\"), minimizzando cos\u00ec l'esposizione agli attacchi aerei. Tuttavia non erano attrezzate per il trasporto di veicoli, cannoni, munizioni e viveri. Tale sistema approssimativo fu comunque utilizzato per tutta la campagna e fu soprannominato dagli statunitensi \"Tokyo Express\", mentre tra i militari giapponesi divenne noto come \"trasporto per topi\".\nFin da agosto il Gran Quartier Generale imperiale nipponico aveva assegnato alla 17\u00aa Armata del tenente generale Harukichi Hyakutake, di base a Rabaul, il compito di riprendere Guadalcanal, eliminando cos\u00ec l'ostacolo costituito dal reparto aereo statunitense: le prime unit\u00e0 iniziarono ad arrivare a Guadalcanal il 19 agosto. Il comandante dell'operazione, colonnello Kiyonao Ichiki, lanci\u00f2 uno sconsiderato attacco frontale con solo una parte del proprio reggimento (917 uomini), che fu per lo pi\u00f9 distrutta il 21 agosto. Un secondo attacco meglio coordinato, che coinvolse circa 6.000 uomini della 35\u00aa Brigata di fanteria del maggior generale Kiyotake Kawaguchi, fu frustrato nella battaglia di Edson's Ridge tra il 12 e il 14 settembre.\nNel corso di ottobre l'Impero giapponese organizz\u00f2 un'altra operazione per riconquistare la pista aerea: la marina riun\u00ec un convoglio per trasportare i 15.000 uomini della 2\u00aa Divisione fanteria e invi\u00f2 due corazzate che nella notte del 13 ottobre bombardarono Henderson Field, arrecando danni gravissimi. Il 14 ottobre il convoglio inizi\u00f2 lo scarico, poco disturbato dai pochi aerei statunitensi superstiti. Le perdite e le distruzioni furono tuttavia ripianate dagli Stati Uniti nel giro di due settimane.\nLa 2\u00aa Divisione di fanteria, coadiuvata dai resti degli altri reparti e da un'unit\u00e0 corazzata, attacc\u00f2 il perimetro difensivo della pista aerea tra il 20 e il 26 ottobre, subendo perdite pesanti senza riuscire a intaccarlo seriamente. In mare una squadra nipponica forte di tre portaerei impegn\u00f2 battaglia al largo delle isole Santa Cruz e sconfisse le Task force avversarie; tuttavia anche le portaerei giapponesi dovettero ritirarsi a Truk in Micronesia, a causa delle gravi perdite di aerei ed equipaggi esperti.\nLe missioni di rifornimento.\nSebbene le precedenti operazioni fossero fallite con perdite sanguinose, lo stato maggiore generale dell'esercito imperiale pianific\u00f2 per novembre un ennesimo attacco terrestre con lo scopo di cacciare gli statunitensi dall'aeroporto. L'ammiraglio Isoroku Yamamoto, comandante in capo della Flotta Combinata, mise a disposizione undici trasporti di grande capienza (\"Arizona Maru\", \"Brisbane Maru\", \"Canberra Maru\", \"Hirokawa Maru\", \"Kinugawa Maru\", \"Kumagawa Maru\", \"Nagara Maru\", \"Nako Maru\", \"Sado Maru\", \"Yamatsuki Maru\", \"Yamaura Maru\") sui quali presero posto soldati della 38\u00aa Divisione fanteria e furono caricate munizioni, viveri ed equipaggiamento pesante necessari. Il 9 novembre, infine, mobilit\u00f2 la 2\u00aa Flotta del viceammiraglio Nobutake Kond\u014d di stanza a Truk, comprendente le navi da battaglia e dell'11\u00aa Divisione, armate ciascuna con otto pezzi da 356\u00a0mm: incaricate di bombardare l'aeroporto Henderson nella notte tra il 12 e il 13 novembre allo scopo di facilitare lo scarico di uomini e attrezzature, furono dotate di granate a frammentazione per massimizzare i danni. Kond\u014d mise a punto i dettagli del piano e affid\u00f2 la missione al viceammiraglio Hiroaki Abe, che ebbe il comando delle due corazzate (alz\u00f2 le proprie insegne sulla \"Hiei\") e di due squadroni, per complessivi undici cacciatorpediniere e l'incrociatore leggero .\nIl rifornimento delle forze a Guadalcanal, sottoposte a continue incursioni aeree e a insidiosi attacchi notturni condotti da naviglio leggero e sommergibili, si rivel\u00f2 ostico per gli Stati Uniti anche per la determinata opposizione della marina giapponese e delle forze aeree nipponiche. All'inizio del novembre 1942 l'intelligence militare alleata apprese che il Giappone stava intraprendendo uno sforzo particolare per riprendere la pista aerea di Punta Lunga: gli Stati Uniti inviarono dunque la Task Force 67, un grande convoglio recante a bordo rifornimenti e rinforzi, al comando del viceammiraglio Richmond Turner e diviso in due gruppi. Il primo (Task group 67.1) era comandato dal capitano Ingolf N. Kiland e comprendeva i trasporti d'attacco (nave ammiraglia con a bordo anche il viceammiraglio Turner), , , ed era protetto dalla squadra del contrammiraglio Daniel Callaghan; il secondo gruppo contava i trasporti d'attacco , , ed era scortato dal Task group 62.4 del contrammiraglio Norman Scott. Nell'ultima tratta le due formazioni avrebbero infine beneficiato della copertura fornita dai reparti aerei della pista Henderson.\nIl 10 novembre un idrovolante giapponese individu\u00f2 il Task group 62.4, che all'alba dell'11 novembre giunse a destinazione e inizi\u00f2 rapidamente a scaricare; poco dopo bombardieri in picchiata Aichi D3A, lanciati dalla portaerei \"Hiyo\" portatasi a nord di Guadalcanal, attaccarono i trasporti: quasi tutti furono abbattuti e una bomba esplose molto vicino allo \"Zeilin\", che dovette tornare a Espiritu Santo con lo scafo deformato. Alcune ore pi\u00f9 tardi ventisette bombardieri Mitsubishi G4M da alta quota sganciarono ordigni sull'aeroporto, provocando danni modesti. Quello stesso giorno i giapponesi avvistarono anche il Task group 67.1 del viceammiraglio Turner, il quale port\u00f2 al massimo la velocit\u00e0 per giungere quanto prima a Guadalcanal; la formazione arriv\u00f2 all'alba del 12 novembre e alle 05:40 inizi\u00f2 lo scarico di uomini e rifornimenti. Alle 13:17 un membro del corpo dei Coastwatchers avvis\u00f2 via radio che un gruppo aereo nipponico stava dirigendo sull'isola. Si trattava di venticinque Mitsubishi G4M decollati da Buin, nella parte meridionale di Bougainville, e armati di siluri; iniziarono l'attacco alle 14:05 ma non riuscirono a colpire alcuna delle navi statunitensi, disorientati dalla manovra evasiva ordinata dal viceammiraglio Turner e investiti dal fuoco contraereo. Alla fine del pomeriggio si verific\u00f2 un'ultima e sterile incursione condotta da aerosiluranti e bombardieri in picchiata. Nel corso della giornata erano stati abbattuti dodici apparecchi giapponesi, colpiti dalla contraerea delle navi statunitensi o dai caccia decollati dall'aeroporto Henderson.\nPrima battaglia navale.\nMosse iniziali.\nLa forza navale del viceammiraglio Abe si assembl\u00f2 a 70 miglia nautiche (circa 110 chilometri) a nord dello Stretto Indispensable e fece rotta verso Guadalcanal il 12 novembre: fu previsto di giungere a destinazione la mattina del 13. Il convoglio composto dalle navi da trasporto pi\u00f9 lente e dai dodici cacciatorpediniere di scorta, al comando del contrammiraglio Raiz\u014d Tanaka, salp\u00f2 dalla base nelle isole Shortland e inizi\u00f2 a discendere la \"scanalatura\"; il convoglio era aspettato per la notte del 13 novembre. Nel corso della navigazione d'avvicinamento la squadra nipponica fu localizzata da aerei da ricognizione statunitensi che avvertirono il comando alleato: il viceammiraglio Turner distacc\u00f2 quindi tutte le navi da combattimento di cui pot\u00e9 privare i trasporti ancora in rada e ordin\u00f2 alle navi di scorta a Guadalcanal di salpare al calare della sera del 12 novembre.\nI ricognitori statunitensi persero nel pomeriggio il contatto con la flotta giapponese, che pass\u00f2 attraverso una vasta e intensa tempesta: essa ne copr\u00ec il tragitto finale ma scompagin\u00f2 la complessa formazione a doppio anello assunta dal viceammiraglio Abe; egli inoltre dette ordini confusi che distrussero ogni coordinazione della squadra, dividendola in diversi gruppi. Il contrammiraglio Callaghan, che assunse il comando in quanto ufficiale pi\u00f9 anziano, aveva invece organizzato le proprie navi in linea di fila ed era giunto prima della mezzanotte del 12 novembre nel cosiddetto \"IronBottom Sound\" (\"stretto dal fondale di ferro\", nomignolo assegnato dal personale militare statunitense allo specchio d'acqua tra Guadalcanal e Savo a causa della gran quantit\u00e0 di relitti, aerei e navali). La colonna statunitense veniva con quattro cacciatorpediniere in testa distanziati di , seguiti a una distanza di dai cinque incrociatori intervallati ogni ; i restanti quattro cacciatorpediniere, anch'essi distanziati gli uni dagli altri di 500 iarde, si trovavano 800 iarde di poppa e chiudevano la formazione. Cinque unit\u00e0 erano state equipaggiate con il nuovo radar SG, un modello molto avanzato per l'epoca, ma nessuna di queste venne posizionata in cima alla colonna n\u00e9 tantomeno fu selezionata dal contrammiraglio Callaghan come nave ammiraglia; inoltre la squadra statunitense mancava del tutto di un piano di battaglia, che il comandante non aveva fatto in tempo a formulare.\nSvolgimento della battaglia.\nAlle 01:25 circa del 13 novembre, nella quasi completa oscurit\u00e0 dovuta al maltempo e alla luna nuova, le navi giapponesi entrarono nell'area tra l'Isola di Savo e Guadalcanal, preparandosi a bombardare la base aerea di Henderson. Varie navi statunitensi le rilevarono sul radar a partire dalle 01:24, ma ebbero difficolt\u00e0 nel comunicare queste informazioni al contrammiraglio Callaghan poich\u00e9 mancavano corrette procedure di comunicazione e utilizzarono tutte quante un singolo canale radio, presto congestionato dai numerosi messaggi. Diversi minuti pi\u00f9 tardi, le due forze navali entrarono in contatto visivo allo stesso tempo, ma sia il viceammiraglio Abe che il contrammiraglio Callaghan esitarono a ordinare il fuoco: apparentemente anzi fu il comandante giapponese a rimanere sorpreso dalla vicinanza della navi statunitensi e rimase indeciso su come reagire, se ritirarsi momentaneamente per dare tempo alle sue navi di cambiare le munizioni (erano stati caricate granate a frammentazione e non proietti perforanti adatti a battere bersagli navali corazzati) o continuare la manovra; in ultimo opt\u00f2 per mantenere la rotta. Frattanto il contrammiraglio Callaghan aveva fatto accostare a dritta la colonna statunitense per tentare forse di tagliare la T alla formazione nipponica, ripetendo il successo ottenuto nella notte dell'11-12 ottobre dal contrammiraglio Scott nella battaglia di Capo Speranza; tuttavia non riusc\u00ec a cogliere informazioni essenziali nel caos dei messaggi che i comandanti delle navi si scambiavano o si ristrasmettevano, mentre i rilevamenti radar erano assai imprecisi a causa della frammentazione della squadra nipponica in gruppi sparpagliati. Insicuro e confuso, il contrammiraglio Callaghan diede ordini contraddittori alle proprie unit\u00e0, che iniziarono a rompere la formazione. Entrambe le forze iniziarono a incrociarsi tra loro e i singoli comandanti attendevano ansiosamente il permesso di aprire il fuoco.\nAlle 01:48 il cacciatorpediniere \"Akatsuki\" e la corazzata \"Hiei\" accesero i loro proiettori e illuminarono l'incrociatore leggero \"Atlanta\", che si trovava a sole , quasi alla distanza minima richiesta dalla grande artiglieria navale; diverse navi di entrambi gli schieramenti aprirono allora spontaneamente il fuoco. Rendendosi conto che la sua forza era quasi circondata dalle navi giapponesi, il contrammiraglio Callaghan ordin\u00f2 alle navi in posizione pari di aprire il fuoco a dritta e a quelle in posizione dispari di tirare a babordo: la maggior parte delle navi statunitensi inizi\u00f2 subito a sparare mentre qualcuna dovette brandeggiare freneticamente le torri per aderire all'ordine ricevuto. Si scaten\u00f2 dunque un furioso combattimento a distanza tra i due schieramenti coltisi reciprocamente di sorpresa: in seguito ufficiale del cacciatorpediniere \"Monssen\" paragon\u00f2 lo scontro a una \"rissa da bar dopo che le luci sono state spente\".\nAlmeno sei navi statunitensi (i cacciatorpediniere \"Laffey\" e \"O'Bannon\", gli incrociatori leggeri \"Atlanta\" e \"Helena\", quelli pesanti \"San Francisco\" e \"Portland\") inquadrarono il cacciatorpediniere \"Akatsuki\", che aveva ancora acceso il riflettore di ricerca: la nave venne colpita ripetutamente e affond\u00f2 in pochi minuti, ma non prima di aver centrato l\"Atlanta\" con varie granate e un siluro Type 93 da 610\u00a0mm.\nForse a causa della sua posizione in avanguardia che era venuto a occupare, l\"Atlanta\" era stato bersagliato anche da altre unit\u00e0 nipponiche, probabilmente l'incrociatore leggero \"Nagara\" e i cacciatorpediniere \"Inazuma\" e \"Ikazuchi\"; i colpi giunti a segno provocarono devastazioni ma il danno pi\u00f9 grave era stato inferto dal siluro, che aveva interrotto l'alimentazione alle macchine: senza pi\u00f9 energia motrice, l\"Atlanta\" and\u00f2 alla deriva e incapp\u00f2 nella linea di tiro dell'incrociatore pesante \"San Francisco\", nave ammiraglia, che accidentalmente apr\u00ec il fuoco ritenendolo il cacciatorpediniere scorto all'inizio della battaglia. Le granate da 203\u00a0mm inflissero pesanti danni e uccisero sul colpo il contrammiraglio Scott assieme alla maggior parte dello stato maggiore sul ponte di comando. L'incrociatore era ormai del tutto fuori controllo e con la morte del contrammiraglio Scott e di quasi tutti gli ufficiali superiori, incapace di riprendere il fuoco. Mentre andava alla deriva, le navi giapponesi lo oltrepassarono e presero di mira il cacciatorpediniere che si trovava in posizione pi\u00f9 avanzata, il \"Cushing\", che fu investito dal fuoco incrociato di diversi cacciatorpediniere nipponici; colpito nelle parti vitali, fu messo fuori combattimento in pochi minuti.\nNel frattempo la corazzata \"Hiei\", che procedeva su una rotta collidente con quella statunitense e aveva nove proiettori di ricerca accesi, divenne il bersaglio dei cannoni avversari. Il cacciatorpediniere \"Laffey\" pass\u00f2 tanto vicino alla \"Hiei\" che manc\u00f2 la collisione di appena 6 metri. La corazzata nipponica brandeggi\u00f2 i pezzi per colpirlo ma non pot\u00e9 abbassare pi\u00f9 di tanto le batterie; il \"Laffey\" invece apr\u00ec il fuoco sulla grande nave e centr\u00f2 le sovrastrutture con i cannoni da 127\u00a0mm e le mitragliatrici, causando gravi danni al ponte di comando. Inoltre fer\u00ec il viceammiraglio Abe e uccise il suo capo di stato maggiore, impedendo al comandante giapponese di esercitare un controllo globale sulla propria flotta gi\u00e0 scompaginata. Il \"Laffey\" fu coadiuvato dai pari classe \"Sterett\" e \"O'Bannon\" che a breve distanza si accanirono sull'opera morta della \"Hiei\"; \u00e8 probabile inoltre che abbiano lanciato siluri, almeno due dei quali fecero centro.\nIncapace di aprire il fuoco verso i tre cacciatorpediniere, la \"Hiei\" concentr\u00f2 invece il tiro sul \"San Francisco\" che stava passando a soli 2,7 chilometri di distanza: sparando insieme alla nave sorella \"Kirishima\" e presto affiancata dai cacciatorpediniere \"Inazuma\" e \"Ikazuchi\", la corazzata mise a segno molte granate, disabilitando il timone e uccidendo all'istante il contrammiraglio Callaghan, il capitano della nave Cassin Young e la maggior parte dei presenti sul ponte di comando. Nonostante la gravit\u00e0 dell'attacco sub\u00ecto, l'iniziale utilizzo di proietti a frammentazione da parte dei cannonieri della \"Hiei\" e della \"Kirishima\" ridussero i danni patiti dal \"San Francisco\", che evit\u00f2 forse l'affondamento: solo dopo le prime bordate cominciarono a essere sparati proiettili perforanti. Il \"San Francisco\" aveva comunque sofferto danni importanti all'armamento e non aveva pi\u00f9 un comandante; accost\u00f2 dunque verso sud per sottrarsi dallo scontro, impiegando al contempo i cannoni ancora funzionanti: un colpo centr\u00f2 e distrusse la sala del timone della \"Hiei\", che perse la capacit\u00e0 di manovra. L'incrociatore leggero \"Helena\", anch'esso danneggiato, affianc\u00f2 il \"San Francisco\" cercando di coprirne la ritirata.\nDue cacciatorpediniere statunitensi incontrarono una rapida fine: l'incrociatore leggero \"Nagara\" o i cacciatorpediniere \"Teruzuki\" e \"Yukikaze\" presero di mira l'avariato \"Cushing\" e lo colpirono ripetutamente, disabilitando tutti i suoi sistemi; il comandante dette allora ordine di abbandonare la nave ormai tramutata in un relitto, che affond\u00f2 diverse ore dopo. Il \"Laffey\", nel frattempo sganciatosi dal duello d'artiglieria con la \"Hiei\", s'imbatt\u00e9 nei cacciatorpediniere \"Asagumo\", \"Murasame\", \"Samidare\" e forse anche \"Teruzuki\", che iniziarono subito a cannoneggiarlo; furono lanciati anche siluri e uno fece centro, spezzando la chiglia della nave statunitense. Qualche minuto dopo un proiettile raggiunse i magazzini delle munizioni: si verific\u00f2 un violento scoppio e il \"Laffey\", del tutto devastato, inizi\u00f2 ad affondare.\nL'incrociatore pesante \"Portland\", dopo aver contribuito ad affondare il cacciatorpediniere \"Akatsuki\", incass\u00f2 sulla dritta a poppa un siluro, proveniente dal cacciatorpediniere \"Inazuma\" o dal pari classe \"Ikazuchi\": il timone fu bloccato a una certa angolazione e gli alberi motori pi\u00f9 interni furono divelti dall'esplosione, costringendo la nave a muoversi in cerchio; dopo aver completato un primo giro, il \"Portland\" impegn\u00f2 un breve combattimento contro la fiammeggiante corazzata \"Hiei\" sparando quattro salve e forse colpendola. Successivamente non riusc\u00ec pi\u00f9 a partecipare alla battaglia.\nI cacciatorpediniere \"Yudachi\" e \"Amatsukaze\", passati in mezzo ai combattimenti tra i gruppi nipponici pi\u00f9 avanzati e la parte anteriore della colonna statunitense, ingaggiarono le ultime cinque navi della formazione avversaria. Due siluri dell\"Amatsukaze\" colpirono il cacciatorpediniere \"Barton\" che, sventrato dall'esplosione, affond\u00f2 quasi subito; lo \"Yudachi\" aveva invece iniziato uno scambio di salve con l'incrociatore leggero \"Juneau\", che fu deciso dall\"Amatsukaze\" con il lancio di uno sciame di siluri: un ordigno colp\u00ec lo \"Juneau\" che ebbe lo scafo squarciato e gravi avarie alla maggior parte dei suoi sistemi, comprese le macchine che si fermarono. La nave si spost\u00f2 quindi verso est e lentamente and\u00f2 alla deriva, abbandonando il campo di battaglia.\nQuasi in contemporanea il cacciatorpediniere \"Monssen\", evitato il relitto del \"Barton\", si era spinto in avanti alla ricerca di bersagli; fu tuttavia accostato e circondato dall\"Asagumo\", dal \"Murasame\" e dal \"Samidare\", che avevano appena finito il \"Laffey\": i cacciatorpediniere giapponesi concentrarono il tiro e il \"Monssen\" incass\u00f2 trentasette granate che inflissero danni tanto gravi da indurre il comandante a ordinare l'abbandono della nave, appena pochi minuti dopo l'inizio dello scontro. Il \"Monssen\" col\u00f2 a picco nelle ore successive.\nMentre i cacciatorpediniere nipponici devastavano e affondavano una dopo l'altra le unit\u00e0 similari statunitensi, il cacciatorpediniere \"Amatsukaze\" si avvicin\u00f2 al \"San Francisco\" con l'intenzione di dargli il colpo di grazia; tuttavia, mentre inquadrava l'incrociatore pesante, l'equipaggio dell\"Amatsukaze\" non si accorse dell'approssimarsi dell'incrociatore leggero \"Helena\", che scaric\u00f2 diverse bordate sulla nave giapponese a breve distanza e le imped\u00ec di continuare la battaglia. L\"Amatsukaze\" prefer\u00ec ritirarsi emettendo una cortina fumogena, mentre l\"Helena\" dovette difendersi dall'incalzare dei cacciatorpediniere \"Asagumo\", \"Murasame\" e \"Samidare\".\nI cacciatorpediniere \"Aaron Ward\" e \"Sterett\" si gettarono nella mischia e avvistarono lo \"Yudachi\", il cui equipaggio apparentemente non si accorse della presenza delle due unit\u00e0 statunitensi; esse iniziarono a cannoneggiarlo e lanciarono siluri in contemporanea, danneggiando tanto gravemente lo \"Yudachi\" che l'equipaggio l'abbandon\u00f2: il cacciatorpediniere rimase tuttavia a galla. Mentre stava proseguendo sulla sua rotta lo \"Sterett\" non individu\u00f2 il cacciatorpediniere \"Teruzuki\" che l'attacc\u00f2 di sorpresa infliggendogli pesanti danni: lo \"Sterrett\" fu costretto ad abbandonare la battaglia in fiamme e cerc\u00f2 di ritirarsi verso est. Lo \"Aaron Ward\" intraprese al contempo un feroce duello con la corazzata \"Kirishima\" che presto demol\u00ec il cacciatorpediniere statunitense; esso tent\u00f2 allora di sganciarsi facendo rotta a est ma dopo poco le macchine si bloccarono, lasciandolo alla deriva.\nIl marine Robert Leckie, che si trovava a terra, descrisse in questo modo la battaglia:\nLa caotica battaglia durava da circa quaranta minuti quando entrambe le parti interruppero il contatto e cessarono il fuoco alle 02:26 su ordine del viceammiraglio Abe e del capitano Gilbert Hoover, il comandante dell\"Helena\" e ufficiale pi\u00f9 anziano rimasto in vita nella flotta statunitense. Lo schieramento giapponese poteva ancora contare sulla corazzata \"Kirishima\", sull'incrociatore leggero \"Nagara\" e sui quattro cacciatorpediniere \"Asagumo\", \"Teruzuki\", \"Yukikaze\" e \"Harusame\", unit\u00e0 che avevano subito danni contenuti o lievi; i cacciatorpediniere \"Inazuma\", \"Ikazuchi\", \"Murasame\" e \"Samidare\" lamentavano invece danni pi\u00f9 o meno gravi o, ancora, avevano subito troppe perdite tra l'equipaggio. Al contrario della flotta statunitense solo l'incrociatore leggero \"Helena\" e il cacciatorpediniere \"Fletcher\", ultimo della fila, erano in grado di combattere. Il viceammiraglio Abe non si rese conto che ormai aveva spezzato l'opposizione navale statunitense e che avrebbe potuto bombardare l'aeroporto, spazzare via le unit\u00e0 avversarie superstiti e permettere cos\u00ec un grande controsbarco giapponese a Guadalcanal. Per spiegare l'inatteso ripiegamento sono state avanzate diverse considerazioni: nella battaglia era stata utilizzata gran parte delle speciali munizioni da bombardamento; il viceammiraglio Abe, conscio di ci\u00f2, era stato ferito e la morte di vari membri del suo stato maggiore potrebbe aver influenzato le sue decisioni; egli non era neppure certo delle perdite che aveva inflitto, a causa dell'estrema confusione e dei danni ai sistemi di comunicazione della sua ammiraglia, la corazzata \"Hiei\". Inoltre le navi giapponesi si erano sparpagliate per un raggio di molte miglia e ricostituire la formazione per condurre un cannoneggiamento coordinato della pista aerea avrebbe richiesto diverso tempo, con il pericolo di ripiegare sotto una probabile minaccia aerea statunitense. Qualunque fossero le sue motivazioni, il viceammiraglio Abe ordin\u00f2 il disimpegno e il ritiro generale della flotta, eccettuati i cacciatorpediniere \"Yukikaze\" e \"Teruzuki\" che rimasero in retroguardia per assistere la \"Hiei\" in avaria. Il \"Samidare\" si attard\u00f2 fino alle 03:00 per salvare i sopravvissuti dello \"Yudachi\", quindi si ricongiunse al grosso della squadra nipponica in ritirata verso nord.\nRipiegamento giapponese e la fine della \"Hiei\".\nAlle 03:00 del 13 novembre l'ammiraglio Yamamoto rimand\u00f2 l'operazione di sbarco e i trasporti tornarono alle isole Shortland in attesa di ulteriori ordini. Al sorgere del sole, nei pressi dell'Isola di Savo si trovavano ancora tre navi giapponesi (\"Hiei\", \"Yudachi\" e \"Amatsukaze\") e tre statunitensi (\"Portland\", \"Atlanta\" e \"Aaron Ward\") tutte gravemente danneggiate. Il cacciatorpediniere \"Amatsukaze\" fu attaccato da bombardieri in picchiata statunitensi ma evit\u00f2 i danni maggiori e fu in grado di raggiungere la fornita base aeronavale di Truk, nelle isole Caroline: torn\u00f2 in azione diversi mesi dopo. Lo scafo abbandonato dello \"Yudachi\" venne affondato dall'incrociatore pesante \"Portland\", le cui torri prodiere da 203\u00a0mm erano ancora in grado di brandeggiare. Durante la mattina del 13 novembre il rimorchiatore arriv\u00f2 sullo \"Iron Bottom Sound\" per assistere le navi danneggiate e recuperare i sopravvissuti. Secondo diverse testimonianze, subito dopo aver recuperato i superstiti dell'incrociatore leggero \"Atlanta\", un mitragliere del rimorchiatore inizi\u00f2 a sparare con una mitragliatrice di bordo contro gli uomini in mare identificati come giapponesi: soltanto dopo le ripetute ingiunzioni del comandante dell\"Atlanta\", capitano Samuel Jenkins, il marinaio cess\u00f2 il fuoco.\nLa \"Hiei\" fu ripetutamente attaccata dagli aerosiluranti Grumman TBF Avenger di stanza a Guadalcanal e da bombardieri in picchiata Douglas SBD Dauntless decollati dalla portaerei , che era salpata da Numea l'11 novembre; all'assalto aereo alla corazzata si unirono infine i bombardieri quadrimotori Boeing B-17 Flying Fortress dell'11\u00ba Gruppo bombardieri pesanti basato a Espiritu Santo. Dopo il primo attacco avvenuto di mattina presto, il viceammiraglio Abe e l'equipaggio si trasferirono alle 08:15 sullo \"Yukikaze\": il comandante ordin\u00f2 alla \"Kirishima\" di trainare la \"Hiei\" con la scorta del \"Nagara\" e degli altri cacciatorpediniere, ma il tentativo venne abbandonato a causa della minaccia dei sommergibili e della tenuta sempre pi\u00f9 precaria della corazzata. La \"Hiei\" venne nuovamente colpita nel corso di un secondo attacco aereo e cominci\u00f2 ad affondare nella prima serata a nord dell'Isola di Savo, forse per opera dello stesso equipaggio: nella notte del 13 novembre spar\u00ec dalla superficie.\nGli incrociatori pesanti \"Portland\" e \"San Francisco\" e i cacciatorpediniere \"Aaron Ward\", \"Sterett\" e \"O'Bannon\" riuscirono a trascinarsi nel porto di Tulagi dove furono sottoposti a provvisorie riparazioni; l'incrociatore leggero \"Atlanta\" invece affond\u00f2 non lontano da Punta Lunga alle 20:00 del 13 novembre. L'incrociatore leggero \"Juneau\", che stava ritirandosi dalle acque di Guadalcanal assieme al \"San Francisco\", all\"Helena\" e ai cacciatorpediniere \"Sterett\" e \"O'Bannon\", venne silurato dal sommergibile giapponese \"I-26\" poco dopo le 11:00, affondando quasi subito; pi\u00f9 di un centinaio di sopravvissuti dell'equipaggio, composto da 650 uomini, attesero i soccorsi per otto giorni: tutti i naufraghi meno dieci morirono per le ferite o per attacchi di squali.\nLo svolgimento particolarmente contorto e violento fece credere che gli Stati Uniti avessero s\u00ec patito perdite, ma che avessero anche affondato sette navi giapponesi; la prematura ritirata nipponica aliment\u00f2 la convinzione di aver ottenuto una vittoria significativa. Solo dopo la guerra l'opinione pubblica statunitense apprese che la battaglia si era conclusa in realt\u00e0 con una netta sconfitta. Non a caso lo storico Richard Frank, analizzando l'importanza di questa battaglia, afferm\u00f2:\nAltri storici tuttavia considerano lo scontro una vittoria strategica degli Stati Uniti, soprattutto per la decisione presa dal viceammiraglio Abe: l'operativit\u00e0 delle piste aeree di Henderson Field non fu compromessa e i velivoli statunitensi rimasero un ottimo deterrente all'avvicinamento dei trasporti nipponici. Inoltre l'Impero giapponese perse l'occasione di distruggere totalmente le forze navali statunitensi nell'area, un'eventualit\u00e0 che avrebbe inferto un duro colpo alla strategia militare statunitense nel suo complesso e che avrebbe richiesto un enorme sforzo industriale, difficile da sopportare anche per una nazione ricca di risorse come gli Stati Uniti. \u00c8 stato riferito che l'ammiraglio Yamamoto, furioso, sollev\u00f2 il viceammiraglio Abe dal comando e che premette affinch\u00e9 ne fosse imposto il ritiro dalla marina imperiale; tuttavia pare che Yamamoto fosse irato in particolare dalla perdita della corazzata \"Hiei\", piuttosto che per l'abbandono della missione di rifornimento e bombardamento. Poco prima delle 12:00 del 13 novembre, l'ammiraglio Yamamoto ordin\u00f2 al viceammiraglio Kond\u014d di ritentare con la superstite \"Kirishima\" la missione di bombardamento nella notte tra il 14 e il 15 novembre.\nLa prima fase della battaglia navale di Guadalcanal cost\u00f2 agli Stati Uniti 1.439 morti, incluse le vittime dello \"Juneau\"; il Giappone ebbe tra i 550 e gli 800 morti.\nLe azioni del 13 e 14 novembre.\nIl fallimento degli obiettivi previsti per il 13 novembre non scoraggi\u00f2 il Gran Quartier Generale imperiale, che prescrisse il completamento della missione per il giorno successivo. Nel pomeriggio del 13 il contrammiraglio Tanaka, con la scorta di cacciatorpediniere e le undici navi da trasporto, riprese il viaggio verso Guadalcanal; quale forza di protezione ravvicinata ai previsti sbarchi venne messa in linea un'aliquota dell'8\u00aa Flotta del viceammiraglio Gun'ichi Mikawa. Infine la corazzata \"Kirishima\", lasciata alla sua sorte la gemella \"Hiei\", si diresse a nord tra l'isola di Santa Isabel e l'isola di Malaita assieme alle altre navi da guerra reduci dalla recente battaglia, allo scopo di incontrarsi con lo scaglione della 2\u00aa Flotta rimasto in attesa nelle acque a nord di Guadalcanal: il viceammiraglio Kond\u014d inizi\u00f2 dunque a radunare tutte le unit\u00e0 ancora abili al combattimento.\nL'8\u00aa Flotta schierava gli incrociatori pesanti , , \"Suzuya\" e quello leggero . Le navi giunsero indisturbate nell'area di Guadalcanal poich\u00e9 la flotta statunitense si era ritirata e gli incrociatori \"Suzuya\" e \"Maya\", al comando del contrammiraglio Sh\u014dji Nishimura, bombardarono le piste aeree mentre il resto della forza di Mikawa incrociava attorno all'isola di Savo per rintuzzare eventuali attacchi statunitensi. Il bombardamento dur\u00f2 trentacinque minuti ma ottenne risultati inferiori alle aspettative giapponesi, perch\u00e9 caus\u00f2 danni di modesta entit\u00e0 e distrusse pochi velivoli. La forza navale sospese il fuoco attorno alle 02:30 del 14 novembre dopo essere stata oggetto di un infruttuoso attacco di due motosiluranti e lasci\u00f2 l'area per fare rotta su Rabaul.\nAll'alba i gruppi aerei statunitensi a Guadalcanal, Espiritu Santo e quelli imbarcati sull\"Enterprise\" (in attesa 370 chilometri a sud dell'isola), iniziarono reiterate incursioni sul gruppo da bombardamento e poi anche contro il convoglio di navi da trasporto, che si stava avvicinando da Guadalcanal. Gli attacchi ebbero successo e affondarono a 27,80 chilometri a sud dell'Isola di Rendova l'incrociatore pesante , il cui equipaggio soffr\u00ec 511 morti, e danneggiarono il \"Maya\", costringendolo a tornare in Giappone per urgenti riparazioni. Nonostante l'intervento di numerosi caccia giapponesi, i velivoli statunitensi colarono a picco sei trasporti e ne danneggiarono gravemente un settimo, affondato nella notte; i sopravvissuti furono recuperati dai cacciatorpediniere che scortavano il convoglio e tornarono nelle Shortland. Nell'azione morirono 450 soldati giapponesi. I superstiti trasporti e quattro cacciatorpediniere continuarono verso Guadalcanal nella notte del 14 novembre, ma si fermarono a ovest dell'isola in attesa che finissero le operazioni belliche condotte dalle navi da guerra.\nLa sera del 13 novembre la 2\u00aa Flotta si radun\u00f2 all'atollo Ontong Java, invert\u00ec la rotta e si riforn\u00ec la mattina del 14 novembre in un'area fuori dalla portata dei ricognitori statunitensi. Il sommergibile individu\u00f2 e insegu\u00ec la flotta, ma non fu in grado di attaccare la \"Kirishima\" mentre la corazzata riempiva i serbatoi. La squadra nipponica continu\u00f2 verso sud e sostenne un attacco aereo nel pomeriggio; contemporaneamente fu intercettata da un altro sommergibile, il , che lanci\u00f2 cinque siluri senza centrare nessun obiettivo.\nSeconda battaglia navale.\nMovimenti iniziali.\nLa squadra giapponese attravers\u00f2 lo Stretto Indispensable la sera del 14 novembre. Il viceammiraglio Kond\u014d era stato informato dalla ricognizione aerea di una piccola formazione statunitense in rotta verso Guadalcanal, ma il pilota aveva scambiato le due navi da battaglia per due incrociatori; di conseguenza il viceammiraglio Kond\u014d divenne fiducioso perch\u00e9 ritenne di dover affrontare al massimo incrociatori pesanti con cannoni da 203\u00a0mm. La flotta nipponica si avvicin\u00f2 a Guadalcanal attorno alla mezzanotte: un piccolo spicchio di luna forniva una discreta visibilit\u00e0 fino a una distanza di 7 chilometri.\nCon poche navi ancora efficienti l'ammiraglio William Halsey, comandante in capo delle forze della marina nel teatro del Pacifico sud-occidentale, aveva distaccato la Task force 64 al comando del capace contrammiraglio Willis Lee, cui un\u00ec all'ultimo momento anche due cacciatorpediniere dalla scorta della portaerei \"Enterprise\"; la qualit\u00e0 di questa formazione raccogliticcia non era per\u00f2 elevata: le navi operavano insieme solo da pochi giorni e i quattro cacciatorpediniere provenivano ciascuno da una diversa divisione, in quanto erano quelli con pi\u00f9 carburante. La flotta statunitense giunse sull\"Ironbottom Sound\" la sera del 14 novembre e inizi\u00f2 a pattugliare l'area intorno all'isola di Savo in linea di fila con i quattro cacciatorpediniere in testa, seguiti dalla \"Washington\" e con la \"South Dakota\" in coda. Alle 22:55 del 14 novembre i radar delle due corazzate iniziarono a rilevare le navi giapponesi vicino Savo, alla distanza di 18 chilometri.\nSvolgimento della battaglia.\nIl viceammiraglio Kond\u014d divise la sua flotta in vari gruppi; il 3\u00ba Squadrone cacciatorpediniere del contrammiraglio Shintar\u014d Hashimoto diresse sull'isola di Savo: il contrammiraglio Hashimoto, sull'incrociatore leggero \"Sendai\" e seguito dai cacciatorpediniere \"Shikinami\" e \"Uranami\", scivol\u00f2 lungo il lato orientale dell'isola (rotta \"C\" sulla mappa), mentre l\"Ayanami\" (rotta \"B\") inizi\u00f2 a circumnavigare in senso antiorario la costa sud-occidentale dell'isola per controllare l'eventuale presenza di forze ostili. Le navi giapponesi individuarono la flotta del contrammiraglio Lee attorno alle 23:00, anche se le vedette continuarono a identificare le navi da battaglia per \"incrociatori di nuovo tipo\". Il viceammiraglio Kond\u014d ordin\u00f2 al gruppo condotto dal \"Sendai\" e all'incrociatore leggero \"Nagara\" con altri quattro cacciatorpediniere (rotta \"D\") di ingaggiare e distruggere gli statunitensi, liberando il campo alla corazzata \"Kirishima\" e agli incrociatori pesanti \"Atago\" e \"Takao\" (rotta \"E\") che avrebbero proceduto a bombardare l'aeroporto. Le navi statunitensi (rotta \"A\") rilevarono il gruppo del \"Sendai\" ma non localizzarono il resto delle forze nipponiche. Con i cannoni regolati dal radar, le due navi da battaglia statunitensi aprirono il fuoco alle 23:17; tuttavia gi\u00e0 dopo cinque minuti il contrammiraglio Lee ordin\u00f2 di cessare il fuoco, in quanto il radar non segnalava pi\u00f9 la presenza del gruppo navale giapponese a nord. In realt\u00e0 il \"Sendai\" con i cacciatorpediniere \"Uranami\" e \"Shikinami\" stava incrociando al di fuori del raggio d'azione dell'artiglieria e non avevano subito conseguenze dal tiro statunitense.\nNel frattempo i cacciatorpediniere statunitensi posti in avanguardia iniziarono a ingaggiare il cacciatorpediniere \"Ayanami\" e il gruppo condotto dall'incrociatore leggero \"Nagara\"; le navi giapponesi risposero con efficacia all'attacco e, sparando numerose salve coadiuvate dal lancio di siluri, affondarono il \"Walke\" e il \"Preston\" in dieci minuti. Un siluro continu\u00f2 la sua corsa e strapp\u00f2 parte della prua del cacciatorpediniere \"Benham\", che dovette ritirarsi: l'unit\u00e0 affond\u00f2 il giorno successivo. Infine il \"Gwin\" incass\u00f2 un ordigno nella sala macchine che fu del tutto devastata, lasciandolo nell'incapacit\u00e0 di continuare il combattimento. Nonostante le gravi perdite e la loro rapida distruzione, i cacciatorpediniere statunitensi avevano assorbito l'urto iniziale della squadra giapponese, proteggendo le grandi navi da battaglia. Il contrammiraglio Lee ordin\u00f2 il ripiegamento del \"Benham\" e del \"Gwin\" alle 23:48.\nLa corazzata \"Washington\", superati i cacciatorpediniere in fiamme o in procinto di colare a picco, inquadr\u00f2 rapidamente con le batterie secondarie l\"Ayanami\" che s'incendi\u00f2. La corazzata \"South Dakota\" seguiva da vicino l'ammiraglia quando improvvisamente segnal\u00f2 una serie di avarie elettriche a bordo che lasciarono senza potenza il radar, le radio, la direzione di tiro e tutte le batterie di cannoni eccetto quelle antiaeree, ad azionamento meccanico: fu in seguito accertato che il calo di energia fu provocato dall'ingegnere capo che aveva cortocircuitato alcuni fusibili principali, in violazione delle misure di sicurezza. La nave continu\u00f2 a seguire la \"Washington\" verso la costa occidentale dell'isola di Savo fino alle 23:35, quando l'ammiraglia accost\u00f2 verso sinistra per passare a sud dei cacciatorpediniere in fiamme e non farsi profilare dalla luce degli incendi. La \"South Dakota\" cerc\u00f2 di seguirla, ma dovette virare a destra per evitare il relitto del \"Benham\"; in questo modo la sagoma della corazzata divenne chiaramente visibile alle navi nipponiche, cui si era inoltre avvicinata.\nNel frattempo, dopo aver ricevuto i rapporti sulla distruzione del naviglio leggero statunitense dal cacciatorpediniere \"Ayanami\" e dalle altre navi, il viceammiraglio Kond\u014d aveva assunto una rotta sud-ovest con la squadra da bombardamento, credendo che l'opposizione navale statunitense fosse stata ormai soppressa. A questo punto, mentre il contrammiraglio Lee ordinava ai due cacciatorpediniere pesantemente danneggiati di ritirarsi, dall'incrociatore pesante \"Takao\" giunse un rapporto che identificava la presenza di una corazzata: il viceammiraglio Kond\u014d non modific\u00f2 le sue disposizioni e decise di iniziare il cannoneggiamento. La flotta giapponese e le due navi da battaglia statunitensi correvano su rotte complementari che le avrebbero portate alla collisione.\nSenza radar e incapace di aprire il fuoco, alle 23:23 la \"South Dakota\" venne illuminata dai proiettori e bersagliata dai cannoni e dai siluri di gran parte della navi giapponesi, lontane circa appena 3,7 chilometri; alle 23:36 l'equipaggio ristabil\u00ec l'energia elettrica per le batterie principali, che spararono con furia sulla corazzata \"Kirishima\" colpendola alcune volte; la \"South Dakota\" aveva per\u00f2 sofferto venticinque colpi giunti a segno di medio calibro e uno di grosso calibro, che sebbene fossero di tipo dirompente e quindi poco efficaci contro la sua corazzatura di classe B la costrinsero ad abbandonare il campo di battaglia. L'unit\u00e0 ripieg\u00f2 con i sistemi radar e di comunicazione distrutti, l'armamento del tutto fuori uso per la mancanza di direzione di tiro e parti dei ponti superiori in fiamme, ma non fu mai colpita dai numerosi siluri lanciati dai giapponesi. La corazzata registr\u00f2 trentanove morti e cinquantanove feriti tra l'equipaggio; si allontan\u00f2 dall'area alle 00:17 senza poter informare il contrammiraglio Lee, mentre fu osservata dalle vedette nipponiche.\nLe navi giapponesi continuarono a bersagliare la \"South Dakota\" in ritirata e nessuna vedetta individu\u00f2 la \"Washington\", che stava sopraggiungendo con rotta nord-est dalla distanza di 8,2 chilometri. Quest'ultima stava tracciando un grosso bersaglio (la corazzata \"Kirishima\") da diverso tempo, ma il contrammiraglio Lee non era sicuro che fosse una nave avversaria poich\u00e9 non conosceva con precisione la posizione della \"South Dakota\", priva di comunicazioni e in navigazione in un punto cieco del radar. Quando i giapponesi ripresero il tiro sulla \"South Dakota\", illuminandola, il contrammiraglio Lee ebbe finalmente chiara la situazione: da una distanza relativamente breve la \"Washington\" apr\u00ec il fuoco sulla \"Kirishima\", devastandola con almeno nove proietti da 406\u00a0mm e quaranta, se non di pi\u00f9, delle batterie secondarie. La \"Kirishima\" fu avviluppata dalle fiamme, soffr\u00ec danni al di sotto della linea di galleggiamento e il timone fu colpito e bloccato, avaria che obblig\u00f2 la corazzata a girare incontrollabilmente in cerchio verso babordo.\nAlle 00:25 il viceammiraglio Kond\u014d ordin\u00f2 a tutte le unit\u00e0 ancora efficienti di convergere e distruggere qualunque nave nemica superstite. Tuttavia le navi giapponesi non conoscevano la posizione della \"Washington\", mentre il resto delle unit\u00e0 statunitensi o era gi\u00e0 affondata oppure aveva appena abbandonato la battaglia. La \"Washington\" assunse una rotta per nord-ovest verso le isole Russell, con l'intento di trascinare la squadra giapponese lontano da Guadalcanal e dalla \"South Dakota\", danneggiata e in ripiegamento. Le navi giapponesi infine avvistarono la nave da battaglia statunitense e lanciarono diversi siluri, che furono tutti elusi mediante brusche e abili manovre; il contrammiraglio Lee diresse inoltre con maestria la \"Washinghton\" evitando una zona di bassi fondali dove si sarebbe probabilmente incagliata. Il viceammiraglio Kond\u014d dette ordine di rinunciare all'inseguimento e ritenne infine che non v'era pi\u00f9 pericolo per i trasporti (apparentemente non tenne in conto il pericolo rappresentato dalla forza aerea statunitense): alle 01:04 dette ordine di interrompere il contatto e ritirarsi dall'area, cosa che la maggior parte delle unit\u00e0 giapponesi esegu\u00ec per le 01:30.\nEpilogo.\nSia la corazzata \"Kirishima\" che il cacciatorpediniere \"Ayanami\", rimasti gravemente danneggiati, furono sabotati dai rispettivi equipaggi e affondarono alle 03:25 del 15 novembre. Il cacciatorpediniere \"Uranami\" raccolse i sopravvissuti del pari classe \"Ayanami\" mentre l\"Asagumo\", il \"Teruzuki\" e il \"Samidare\" recuperarono l'equipaggio della corazzata. Gli incrociatori \"Atago\", \"Takao\" e \"Nagara\" fecero ritorno in Giappone per le riparazioni e non poterono partecipare alla guerra per circa un mese; l'incrociatore pesante \"Ch\u014dkai\" fu invece rimesso in efficienza a Truk e gi\u00e0 il 2 dicembre 1942 aveva ripreso il proprio posto a Rabaul. Il cacciatorpediniere \"Gwin\" e la corazzata \"South Dakota\" furono salvati e sottoposti a intensive riparazioni: la seconda torn\u00f2 operativa gi\u00e0 nel febbraio 1943 mentre il \"Gwin\" riprese il mare nell'aprile 1943. La battaglia cost\u00f2 242 morti agli Stati Uniti e 249 all'Impero giapponese.\nCirca tre ore dopo la fine della battaglia, alle 04:00 del 15 novembre, i superstiti quattro trasporti giapponesi si arenarono al promontorio di Tassafaronga e il contrammiraglio Tanaka, compiuta la missione di scorta, invert\u00ec la rotta e cominci\u00f2 a risalire lo \"Slot\" verso acque pi\u00f9 sicure. Mentre erano in pieno svolgimento le operazioni di scarico, alle 05:55 gli aerei di stanza a Punta Lunga iniziarono a bombardare le navi immobili, coadiuvati dal 244\u00ba Battaglione di artiglieria costiera e dal 3\u00ba Battaglione di difesa, il quale ultimo riuniva due cannoni da 155\u00a0mm e diversi pezzi da 127\u00a0mm; poco dopo il cacciatorpediniere si un\u00ec all'azione e cannoneggi\u00f2 i trasporti, incendiandoli e distruggendo tutto l'equipaggiamento rimasto a bordo. Solo 2.000 o 3.000 uomini circa giunsero in rinforzo alle provate truppe nipponiche su Guadalcanal e la maggior parte delle munizioni e dei rifornimenti andarono perduti.\nLa reazione dell'ammiraglio Yamamoto dinanzi alla sconfitta strategica patita dal viceammiraglio Kond\u014d, che era stato incapace di distruggere con le artiglierie navali l'aeroporto, neutralizzare la pericolosa aviazione statunitense e che anzi aveva perduto una seconda corazzata, fu decisamente pi\u00f9 blanda in confronto alla rabbiosa ripresa del viceammiraglio Abe, forse a causa dei contrasti e dei delicati equilibri di potere all'interno della marina imperiale giapponese. Il viceammiraglio Kond\u014d, che era nella posizione di secondo in comando della Flotta combinata, era un membro dello stato maggiore generale e appartenente alla cosiddetta \"cricca delle corazzate\", una fazione di ufficiali che vedeva nelle navi da battaglia lo strumento principe del potere marittimo invece delle portaerei. In ultimo il viceammiraglio Kond\u014d non fu costretto alle dimissioni e anzi mantenne il comando della 2\u00aa Flotta con quartier generale a Truk.\nSignificato.\nIl fallimento della missione di rinforzo e vettovagliamento alle forze della 17\u00aa Armata nipponica a Guadalcanal imped\u00ec al Giappone di organizzare una terza grande offensiva terrestre per riconquistare il complesso di Henderson Field. Nelle settimane seguenti la sconfitta, la marina imperiale fu in grado solo di inviare rifornimenti di sussistenza e un numero assai modesto di truppe fresche: infatti la minaccia ormai permanente delle forze aeree statunitensi (basate a terra o su portaerei) costrinse i giapponesi a ricorrere intensivamente al traffico notturno del \"Tokyo Express\", con tutti i limiti di carico derivanti dall'adoperare navi da guerra di non grande tonnellaggio. Nonostante gli sforzi e i rischi, i rifornimenti consegnati divennero presto insufficienti per mantenere le migliaia di truppe a Guadalcanal, che a dicembre perdevano circa cinquanta uomini al giorno a causa di malnutrizione, malattie o azioni belliche. Il 12 dicembre la marina giapponese propose infine di abbandonare l'isola: lo stato maggiore generale dell'esercito si oppose con foga a una simile risoluzione, perch\u00e9 ancora convinto di poterla riprendere, ma infine alla riunione del Gran Quartier Generale imperiale cedette. Con l'approvazione dell'imperatore Hirohito, il 31 dicembre gli stati maggiori dell'esercito e della marina acconsentirono all'evacuazione di tutte le forze giapponesi da Guadalcanal, stabilendo la nuova linea di difesa per le isole Salomone nella Nuova Georgia.\nLa battaglia navale di Guadalcanal fu l'ultimo e pi\u00f9 impegnativo sforzo intrapreso dall'Impero giapponese di mantenere il controllo dei mari circostanti e riprendere l'isola. Viceversa, la marina statunitense fu in grado di rifornire le forze sull'isola senza soluzione di continuit\u00e0 e nel dicembre 1942 due nuove divisioni giunsero senza difficolt\u00e0 alla testa di ponte, ormai decisamente espansa verso ovest. L'incapacit\u00e0 di neutralizzare la base aerea di Punta Lunga nel corso della dura campagna si rivel\u00f2 fatale per tutte le operazioni pianificate dagli stati maggiori nipponici con lo scopo di ricacciare in mare le forze statunitensi. Dopo un ultimo importante scontro nel gennaio 1943, le resistenze giapponesi si fecero via via pi\u00f9 flebili e servirono a mascherare l'evacuazione in massa (operazione Ke) delle stremate truppe imperiali: ogni combattimento cess\u00f2 il 9 febbraio 1943, quando lo sgombero fu portato a termine con successo dalla marina nipponica. Con la vittoria ottenuta a Guadalcanal, gli Alleati presero saldamente in mano l'iniziativa e condussero la campagna nelle regioni del Pacifico fino alla sconfitta del Giappone nell'agosto 1945, segnando la fine della seconda guerra mondiale. Il presidente Franklin Delano Roosevelt, apprendendo i risultati della battaglia, comment\u00f2:\nLo storico Eric Hammel riassume cos\u00ec il significato della battaglia navale di Guadalcanal:\nIl maggior generale Alexander Vandegrift, comandante in capo di tutte le forze di terra nel settore di Guadalcanal, rese omaggio agli sforzi navali che protessero la testa di ponte e la pista aerea:"}
{"id": "625131", "revid": "4711", "url": "https://it.wikipedia.org/wiki?curid=625131", "title": "Lutz Schwerin von Krosigk", "text": ""}
{"id": "625132", "revid": "4711", "url": "https://it.wikipedia.org/wiki?curid=625132", "title": "Conte Lutz Schwerin von Krosigk", "text": ""}
{"id": "625135", "revid": "22475", "url": "https://it.wikipedia.org/wiki?curid=625135", "title": "Arm", "text": ""}
{"id": "625136", "revid": "4711", "url": "https://it.wikipedia.org/wiki?curid=625136", "title": "Schwere SS-Panzer-Abteilung 101", "text": ""}
{"id": "625137", "revid": "4711", "url": "https://it.wikipedia.org/wiki?curid=625137", "title": "Schwere SS-Panzer-Abteilung 102", "text": ""}
{"id": "625138", "revid": "4711", "url": "https://it.wikipedia.org/wiki?curid=625138", "title": "Schwere SS-Panzer-Abteilung 103", "text": ""}
{"id": "625139", "revid": "91357603", "url": "https://it.wikipedia.org/wiki?curid=625139", "title": "Riduzionismo (matematica)", "text": "Generalmente, nelle scienze, si intende per riduzionismo la tendenza a ricondurre la spiegazione di un dato fenomeno ad agenti quanto pi\u00f9 elementari e meno numerosi possibile secondo la filosofia del divide et impera.\nQuesto \u00e8 vero, ad esempio, nella fisica delle particelle, che si pone come obiettivo la spiegazione di fenomeni macroscopici complessi sulla base di poche strutture, relazioni e reazioni microscopiche.\nNello sviluppo della matematica, questo concetto ha assunto un significato decisamente diverso, in quanto tale scienza \u00e8 stata sempre pi\u00f9 basata su uno spirito \"costruzionista\": non si studiano fenomeni da misurare e giustificare, ma si creano gli oggetti stessi di studio.\nCos\u00ec il riduzionismo ha assunto una valenza non semplicemente efficientista, estetica o organizzativa, ma fondazionale: si \u00e8 sposato con il (o perlomeno \u00e8 stato la conseguenza del) tentativo di \"giustificare\" le idee intuitive e storiche della matematica su basi (postulati) elementari.\nStoria.\nLa prima presenza del riduzionismo nella matematica pu\u00f2 essere vista nella progressiva \"algebrizzazione\" della geometria. Infatti, nell'antichit\u00e0 la geometria ha avuto spesso un ruolo dominante (basti pensare agli antichi Egizi) o quanto meno paritario rispetto all'algebra; non solo dal punto di vista della numerosit\u00e0 dei problemi studiati, ma anche della \"fiducia\" riposta in essa: pi\u00f9 precisamente, se oggi la dimostrazione di un qualsiasi problema geometrico viene solitamente considerata valida solo se sfrutta unicamente strumenti algebrici, un tempo, al contrario, una sequenza intuitivamente comprensibile di forme geometriche poteva essere considerata a tutti gli effetti una soluzione valida anche di un problema algebrico.\nA questo proposito, si pu\u00f2 osservare che non a caso Euclide, con i suoi celebri assiomi, volle dare una fondazione assiomatica alla \"geometria\", e non all'algebra, considerando quest'ultima quasi una branca secondaria della matematica.\nEuclide non \u00e8 citato a caso, perch\u00e9 certamente nell'epoca moderna tra gli eventi che hanno dato un impulso al riduzionismo ha avuto il suo ruolo anche la scoperta di geometrie non euclidee: in questi campi, l'avere a che fare con modelli almeno apparentemente controintuitivi ha frenato la tendenza dei matematici a fare affidamento sulla geometria, sull'immediatezza delle conclusioni prese dalla diretta osservazione di forme e trasformazioni geometriche, ed ha rafforzato l'idea che la geometria non potesse garantire un grado di \"fiducia formale\" sufficiente. Simili considerazioni, unite alla nascita di strumenti allora innovativi come il piano cartesiano, capace appunto di trasformare le figure geometriche in formule algebriche e viceversa, portarono la geometria ad un ruolo fondamentalmente secondario rispetto all'algebra.\nRiduzionismo insiemistico.\nQuando al giorno d'oggi si parla di riduzionismo in matematica, ci si riferisce per\u00f2 principalmente ad un'altra e successiva evoluzione: la rifondazione dell'algebra per mezzo della logica. Infatti, nel XX secolo, grazie agli studi di Boole (che ebbe sostanzialmente, con il calcolo proposizionale, il merito di fare della logica una branca della matematica) e di numerosi altri logici, fu possibile porre le basi dell'intera algebra, e quindi in pratica dell'intera matematica, su un substrato logico a sua volta assiomatizzato in modo formale e rigoroso.\nAl giorno d'oggi \u00e8 generalmente condivisa l'idea che quella di rifondare la matematica su basi logiche sia stata una buona scelta. In particolare, il tentativo in assoluto pi\u00f9 celebre e riuscito di fare dell'algebra un sistema formale \u00e8 certamente la Teoria degli insiemi di Zermelo-Fraenkel (e la ZFC, da questa derivata con l'inclusione, ormai solitamente accettata, dell'assioma della scelta), un insieme di assiomi di tipo insiemistico su cui, grazie ai risultati (sia successivi che precedenti alla messa a punto della stessa ZF) di svariati matematici, tra i quali va ricordato Giuseppe Peano per il suo importante contributo nella formalizzazione dei numeri naturali, hanno realmente ricostruito l'algebra dalle fondamenta. L'esposizione nei testi di Nicolas Bourbaki segue il criterio di basare la matematica sulla teoria formale degli insiemi.\nPer questo il termine \"riduzionismo\" viene solitamente sposato all'aggettivo \"insiemistico\"."}
{"id": "625143", "revid": "122246899", "url": "https://it.wikipedia.org/wiki?curid=625143", "title": "Bandiera della Repubblica Socialista Sovietica Azera", "text": "La bandiera della repubblica socialista sovietica azera fu adottata la prima volta nel 1921, ed era rossa con i caratteri cirillici \"\u0421\u0421\u0420\u0410\" (\"SSRA\").\nNel 1937 fu aggiunto il simbolo dorato della falce e martello, nell'angolo in alto a sinistra, con sotto scritto in alfabeto latino \"AzSSR\" al posto dei caratteri cirillici.\nUna terza versione della bandiera fu emessa negli anni quaranta, con i caratteri \"AzSSR\" sostituiti coi corrispondenti cirillici \"\u0410\u0437\u0421\u0421\u0420\".\nL'ultima versione della bandiera fu adottata dalla RSS Azera il 7 ottobre 1952. Era la bandiera dell'Unione Sovietica con una striscia blu orizzontale in basso."}
{"id": "625147", "revid": "106872", "url": "https://it.wikipedia.org/wiki?curid=625147", "title": "X Divisione Panzer", "text": ""}
{"id": "625149", "revid": "253269", "url": "https://it.wikipedia.org/wiki?curid=625149", "title": "Pola Negri", "text": "Biografia.\nI primi anni.\nNel 1913 si trasfer\u00ec a Varsavia per studiare arte drammatica e fece le sue prime apparizioni sul palcoscenico nel \"Balletto Imperiale\". Nel 1914 debutt\u00f2 nel film di produzione russo-tedesca \"Niewolnica zmysl\u00f3w\" (in russo \"Raba strastei, raba poroka\"). \u00c8 in quel periodo che scelse il nome d'arte con cui diverr\u00e0 poi famosa, in omaggio alla scrittrice Ada Negri, di cui era ammiratrice. \nI film tedeschi.\nTre anni dopo, nel 1917, si trasfer\u00ec in Germania su richiesta dell'impresario e regista teatrale Max Reinhardt. Il suo primo film tedesco fu il cortometraggio \"Sangue sfrenato\", prodotto dalla Saturn-Film, una casa di produzione per cui girer\u00e0 anche \"Die toten Augen\", diretta da Kurt Matull. Continu\u00f2, comunque, a lavorare ancora in Polonia con Aleksander Hertz. In Germania, Ernst Lubitsch, il celebre regista berlinese, la volle come protagonista in diversi film: \"Gli occhi della mummia\" (1918), \"Sangue gitano\" (1918), \"Madame du Barry\" (1919), \"Sumurum\" (1920), \"Lo scoiattolo\" (1921). L'attrice venne diretta da Lubitsch anche in \"Die Flamme\" (1923), cupa storia di una mondana parigina, l'ultimo film che il regista gir\u00f2 a Berlino prima di imbarcarsi per gli Stati Uniti, dove venne chiamato da Mary Pickford. Il film, distribuito dalla Paramount Pictures, apr\u00ec la strada all'attrice polacca, facendola conoscere al grande pubblico americano.\nHollywood.\nIl produttore Jesse L. Lasky aveva assistito, nel 1919 a Berlino, alla prima di \"Madame du Barry\" e, nel 1921, invit\u00f2 Pola Negri a Hollywood, facendole firmare un contratto per la Paramount. Nel 1921 divorzi\u00f2 dal suo primo marito, Eugene Dambski, col quale aveva vissuto dieci anni. In seguito venne ingaggiata per recitare con Rodolfo Valentino, col quale visse un'intensa storia d'amore: \"Insieme, potevano veramente restaurare la coppia regale infranta. Pola era una vera grande attrice, persa in quel grosso tritacarne che poteva diventare in ogni momento Hollywood, che la fece infatti a pezzi. Di lei, con Valentino, ci resta un disco registrato nel 1924: lei aveva una voce splendida, da grande cantante, meglio forse di Marlene o di Zarah Leander\".\nIl 12 settembre 1922, l'attrice, accolta in maniera trionfale, sbarc\u00f2 a New York. Si trasfer\u00ec in California, dove lavor\u00f2 per l'ultima volta con Lubitsch in \"La zarina\" (1924). Il film ottenne un enorme successo, grazie al talento e alle notevoli doti drammatiche della Negri - che raggiunse la fama internazionale, diventando una star. Nel 1927 diede la sua interpretazione migliore nel ruolo della cameriera che si innamora di un soldato in \"L'ultimo addio\" di Mauritz Stiller.\nIl cinema sonoro.\nIl suo secondo matrimonio, nel 1927, fu col principe russo Serge Mdivani, unione che dur\u00f2 quattro anni. Sul finire degli anni '20, con l'avvento del sonoro, inizi\u00f2 il suo declino: la voce di Pola Negri risultava infatti piuttosto dura e la sua recitazione eccessivamente enfatica. Nel 1930 torn\u00f2 in Europa, dove prese parte a qualche film di scarso rilievo. Nei primi anni Trenta, alla prima hollywoodiana di un proprio film - \"A Woman Commands\" - conobbe, innamorandosene, la star musicale del momento, Russ Columbo, il capostipite dei grandi cantanti-attori italo-americani. Gli don\u00f2 un anello regalatole da Valentino, episodio che fece molto scalpore quando divenne noto, tanto pi\u00f9 che la loro storia fu assai breve.\nAll'inizio della seconda guerra mondiale torn\u00f2 nuovamente in America e apparve nella parte di una cantante d'opera in \"Hi Diddle Diddle\" (1943). Dopo una assenza dagli schermi di oltre 20 anni recit\u00f2 in \"Giallo a Creta\" (1964) di James Neilson, interpretando un personaggio bizzarro, in quello che sarebbe stato il suo ultimo film. Negli ultimi tempi l'attrice condusse un'esistenza ritirata, concedendosi solo poche apparizioni in pubblico, fino alla sua morte avvenuta nell'agosto del 1987, all'et\u00e0 di novant'anni. Nel 1970, era uscita la sua autobiografia, intitolata \"Memoirs of a Star\". Venne sepolta nel Cimitero Calvary, a Downey."}
{"id": "625151", "revid": "1305772", "url": "https://it.wikipedia.org/wiki?curid=625151", "title": "Fukui (disambigua)", "text": ""}
{"id": "625158", "revid": "95332574", "url": "https://it.wikipedia.org/wiki?curid=625158", "title": "Classe Asheville", "text": "Dopo la Crisi di Cuba, durante gli anni dell'amministrazione Kennedy l'US Navy mise mano ad una classe di navi piccole e (relativamente) economiche, che fossero utilizzabili in contesti poco pi\u00f9 che costieri. \nLe classe Asheville, realizzate in 17 esemplari su 22 programmati, con il loro dislocamento di 245t. a pieno carico, avevano una struttura simile a quella delle Osa sovietiche, ma un armamento totalmente diverso, caratterizzato da una preferenza per i cannoni, che infatti vertono su un cannone da 76/50\u00a0mm in impianto singolo, rispetto all'Mk33 normale, con 2 armi. Questa torre, chiusa, era la Mk 34, con una cadenza di 45c.min e una gittata di 13.000\u00a0m. Altre armi sono un impianto da 40 poppiero Mk3 e 2 mtg da 12,7 M2 HB. ogni cannone aveva un proprio radar di tiro.\nLo scafo \u00e8 stato costruito in alluminio, le sovrastrutture, nell'intento di ridurre il baricentro, sia in alluminio che in fibra di vetro. Sia come sia, per la struttura come l'apparato motore si deve essere trattato di un progetto assai costoso.\nL'apparato propulsivo era particolarmente rimarchevole per l'epoca: 2 diesel e una turbina a gas, per ottimizzare la velocit\u00e0 e l'autonomia. Per quanto capaci di sopportare il moto ondoso degli oceani, le Asheville erano poco popolari per i marinai in quanto assai scomode, nonostante e forse per via delle alte sovrastrutture, molto voluminose e che alzano forse troppo il baricentro. Le eliche, a causa della cavitazione, non consentivano poi il superamento dei 38 nodi. \nImpiegate in Vietnam. queste navi hanno svolto anche altri compiti importanti: quello di simulare (molto bene) le motocannoniere missilistiche sovietiche durante le esercitazioni, quello di sperimentare nuovi apparati elettronici, ma anche un impiego ulteriore e importante.\n4 di esse sono state impiegate nel Mar Mediterraneo, in funzione anti-omberggiamento delle navi sovietiche, che normalmente tampinavano le unit\u00e0 NATO negli anni settanta. Per questo compito, esse imbarcavano addirittura missili Standard modificati per attaccare le navi nemiche in base alle loro emissioni radar. Non avendo disponibilit\u00e0 di altri missili, fu escogitata una soluzione particolare: praticamente si presero i missili Standard ARM usati dagli aerei come missili antiradar e si basarono nuovamente sulle navi. Con una velocit\u00e0 supersonica, teoricamente avrebbero colpito la nave nemica o l'avrebbero costretta a spegnere i radar, quindi potenzialmente si trattava di armi pericolosissime, che avrebbero potuto consentire alla motocannoniera o ad altre navi di distruggere poi la nave sovietica messa fuori combattimento. Considerando le difficolt\u00e0 dei missili antiradar dell'epoca non \u00e8 chiaro quanto la cosa avrebbe funzionato in pratica.\nLa Classe PSMM5 destinata all'export ha un armamento diverso, probabilmente missili Harpoon. Si tratta di un modello multiruolo che \u00e8 stato utilizzato per Taiwan, Corea del Sud, Filippine."}
{"id": "625160", "revid": "767487", "url": "https://it.wikipedia.org/wiki?curid=625160", "title": "Una lunga domenica di passioni", "text": "Una lunga domenica di passioni (\"Un long dimanche de fian\u00e7ailles\") \u00e8 un film del 2004 diretto da Jean-Pierre Jeunet, tratto dal libro omonimo dello scrittore francese S\u00e9bastien Japrisot.\nTrama.\nNelle trincee francesi durante la prima guerra mondiale, cinque soldati vengono accusati di auto-mutilazione per ottenere il congedo. Condannati a morte da una corte marziale, vengono condotti fino ad un avamposto chiamato \u00abBingo Crepuscolo\u00bb e abbandonati al loro destino nella terra di nessuno tra le trincee tedesche e quelle francesi. Tra i rei c'\u00e8 Bastoche, un falegname parigino di mezza et\u00e0; Six-Sous, un padre di famiglia e attivista socialista; Ange Bassignano, un corso mandato in guerra anzich\u00e9 in carcere; il contadino Notre-Dame e infine il giovane pescatore bretone Manech.\nA fine guerra la fidanzata di Manech, una ragazza di nome Mathilde rimasta zoppa per la poliomielite, viene contattata da un ex sergente ricoverato in un ospedale a causa dell'influenza spagnola. L'uomo, Daniel Esperanza, le rivela che Manech non \u00e8 caduto in combattimento come le \u00e8 stato comunicato, ma \u00e8 stato gettato fuori dalle trincee insieme a altri quattro condannati. I cinque soldati sono tutti morti. Eppure Mathilde nutre la speranza che il suo fidanzato sia sopravvissuto, e che non si sia messo in contatto con lei perch\u00e9 ha perduto la memoria per un trauma subito prima dei fatti. Comincia a fare indagini presso le famiglie degli altri quattro condannati; si avvale anche di un investigatore privato, Germain Pire, il quale si reca fino in Corsica per le sue indagini, senza molto successo.\nL'avvocato Rouvi\u00e8re la accompagna negli archivi dell'esercito, ma i fatti avvenuti quel giorno a Bingo Crepuscolo sono classificati segreti e non le \u00e8 possibile sapere altro. Il comandante del battaglione che occupava le trincee viene nel frattempo ucciso da Tina Lombardi, l'ex fidanzata del soldato Ange Bassignano, la quale ha scoperto che l'ufficiale aveva occultato la grazia ai condannati concessa dal Presidente della Repubblica.\nPoco alla volta, mentre gli anni passano, Mathilde raccoglie testimonianze frammentarie su ci\u00f2 che \u00e8 accaduto quel giorno. Uno dei cinque corpi rinvenuti dopo la battaglia aveva ai piedi stivali dell'esercito tedesco ed \u00e8 stato identificato come il falegname Bastoche, ma lei sa che l'uomo li aveva scambiati con un amico, il caporale Biscotte, il quale generosamente voleva impedire che cadesse in mano nemica con quelle calzature compromettenti tolte a un soldato ucciso. Purtroppo Biscotte \u00e8 morto il giorno successivo all'ospedale militare, distrutto nell'incendio di un dirigibile.\nMathilde riceve una pessima notizia: l'avvocato Rouvi\u00e8re ha rintracciato il cimitero militare in cui sono sepolti i cinque condannati caduti a Bingo Crepuscolo. Mathilde si fa accompagnare dallo zio Sylvain, con il quale vive dopo la morte dei genitori in un incidente stradale, al camposanto, dove incontra una giovane donna tedesca, la quale, avendo ascoltato la sua conversazione, le rivela che suo fratello \u00e8 morto lo stesso giorno di Manech a Bingo Crepuscolo, quando i soldati francesi hanno assaltato le trincee tedesche. Un commilitone le ha tuttavia raccontato l'episodio dei cinque condannati, e ha visto con i suoi occhi un aereo tedesco Albatros scendere a mitragliare la terra di nessuno: Manech \u00e8 stato colpito, e l'aereo era talmente basso che Bastoche l'ha abbattuto con una bomba a mano prima di finire colpito a sua volta.\nZio Sylvain legge sul giornale che Tina Lombardi \u00e8 stata condannata alla ghigliottina. La donna accetta di parlare con Mathilde in prigione, le rivela di avere ucciso anche il caporale Thouvenel, il tiratore scelto che ha abbattuto il suo Ange perch\u00e9 voleva consegnarsi ai tedeschi. Mathilde mette un annuncio sul giornale per cercare testimoni oculari; soprattutto, \u00e8 interessata a mettersi in contatto con il soldato C\u00e9lestin Poux, che a quanto pare \u00e8 uno dei pochi sopravvissuti di Bingo Crepuscolo.\nC\u00e9lestin Poux viene rintracciato dal detective Pire e si precipita in moto a casa di Mathilde. Le racconta la sua versione diretta dei fatti; Notre-Dame ha cessato subito di rispondere agli appelli dalla trincea; Six-Sous \u00e8 stato colpito dai tedeschi mentre cantava a squarciagola; Ange \u00e8 stato abbattuto per impedirgli di arrendersi; Bastoche ha danneggiato l'Albatros tedesco e \u00e8 stato falciato; Manech \u00e8 stato mitragliato dall'aereo mentre incideva sul tronco di un albero il nome di Mathilde. La ragazza non \u00e8 persuasa, lo stesso C\u00e9lestin trova strano il linguaggio usato da Notre-Dame nella sua ultima lettera a casa, alla vigilia dell'esecuzione. Sospettando un codice segreto fra i due, Mathilde smonta e rimonta l'ordine delle parole fino a trovare un appuntamento alla moglie in una localit\u00e0 di campagna presso Parigi. In effetti il parroco del paese conferma che la moglie di Notre-Dame \u00e8 scomparsa insieme al figlio poco dopo la morte del marito.\nMathilde si fa accompagnare da zio Sylvain, Notre-Dame \u00e8 davvero sopravvissuto. L'uomo, che si nasconde perch\u00e9 la condanna ricevuta \u00e8 ancora in vigore, le racconta la propria versione. Quando l'artiglieria tedesca ha aperto il fuoco sulla terra di nessuno, \u00e8 riuscito a nascondersi nel sotterraneo cantina di una chiesetta diroccata, e da l\u00ec ha visto i suoi compagni cadere uno dopo l'altro. Nel corso della giornata ha visto anche la morte del caporale Biscotte, tornato a cercare l'amico Bastoche; Notre-Dame ha scambiato con lui i vestiti, le piastrine di riconoscimento e gli stivali, poi si \u00e8 accorto che anche Manech era ancora vivo bench\u00e9 ferito. Ha scambiato la sua piastrina con quella del giovane che accompagnava Biscotte, il soldato Desrochelles, e l'ha accompagnato all'ospedale militare.\nManech \u00e8 stato evacuato dal fronte senza memoria e sotto falso nome prima della distruzione dell'ospedale. Dopo l'incidente con il dirigibile, Notre Dame ha abbandonato l'identit\u00e0 di Biscotte e si \u00e8 dato alla macchia, raggiunto dalla famiglia.\nEsiste quindi ancora la speranza che Manech sia vivo; infatti il detective Pire lo trova ricoverato sotto il nome di Desrochelles in un sanatorio, completamente senza memoria, al punto da non riconoscere Mathilde che lo raggiunge in lacrime. La caparbiet\u00e0 del suo amore \u00e8 stata premiata.\nDistribuzione.\nIl film \u00e8 uscito nelle sale il 27 ottobre 2004 in Francia, l'11 febbraio 2005 in Italia."}
{"id": "625162", "revid": "767487", "url": "https://it.wikipedia.org/wiki?curid=625162", "title": "Equazione differenziale lineare di ordine superiore al primo", "text": "Un'equazione differenziale lineare di ordine superiore al primo \u00e8 un'equazione differenziale lineare in cui compaiono derivate di ordine generico della funzione incognita.\nDefinizione.\nUn'equazione differenziale lineare di ordine \"n\" completa a coefficienti variabili ha la forma:\nUna tale equazione \u00e8 in generale particolarmente difficile da risolvere, qualora sia possibile. Nel caso in cui tutti i coefficienti sono funzioni costanti:\nl'equazione si risolve trovando una soluzione all'equazione lineare omogenea associata, alla quale si somma una soluzione particolare dell'equazione completa. Il corrispondente problema di Cauchy:\n\u00e8 allora risolvibile e fornisce una ed una sola soluzione.\nEsempio.\nIl pi\u00f9 facile esempio di equazione differenziale di ordine \"n\" \u00e8:\nil cui integrale \u00e8 facilmente ricavabile:\nSi tratta di integrare n volte la formula_6.\nUn esempio numerico \u00e8 formula_7, dove integrando tre volte successivamente si ha:\nEquazione omogenea.\nSi pu\u00f2 dimostrare che il Wronskiano delle soluzioni dell'equazione differenziale \u00e8 la soluzione generale dell'equazione omogenea associata. Le soluzioni devono essere indipendenti, e ci\u00f2 implica che il Wronskiano sia diverso da zero. La sua soluzione si ottiene con una procedura analoga a quella per le equazioni differenziali lineari del secondo ordine a coefficienti costanti, in cui si devono trovare le radici dell'equazione caratteristica associata:\nLa soluzione del problema di Cauchy si ottiene determinando il valore delle \"n\" costanti di integrazione che appaiono nella soluzione dell'omogenea.\nEquazione completa.\nIn generale per risolvere l'equazione caratteristica associata bisogna sommare alla soluzione dell'omogenea una soluzione particolare, ottenibile con il metodo delle variazioni delle costanti o metodo di Lagrange. Nel seguito si considerano alcuni casi particolari:"}
{"id": "625163", "revid": "121943742", "url": "https://it.wikipedia.org/wiki?curid=625163", "title": "Repubblica Socialista Sovietica Azera", "text": "La Repubblica Socialista Sovietica Azera o RSS Azera (in lingua azera: Az\u0259rbaycan Sovet Sosialist Respublikas\u0131, in alfabeto cirillico: \u0410\u0437\u04d9\u0440\u0431\u0430\u0458\u04b9\u0430\u043d \u0421\u043e\u0432\u0435\u0442 \u0421\u043e\u0441\u0438\u0430\u043b\u0438\u0441\u0442 \u0420\u0435\u0441\u043f\u0443\u0431\u043b\u0438\u043a\u0430\u0441\u044b; , spesso abbreviato in \u0410\u0437\u0421\u0421\u0420) era il nome dato all'Azerbaigian quando faceva parte dell'Unione Sovietica.\nFondato come Repubblica socialista sovietica il 28 aprile 1920, dal 12 marzo 1922 al 5 dicembre 1936 fece parte della RSSF Transcaucasica, insieme alla RSS Armena e alla RSS Georgiana. La costituzione dell'Azerbaigian fu approvata dal Nono Congresso Straordinario Azero dei Soviet il 14 marzo 1937. Il 19 novembre 1990 la repubblica mut\u00f2 il nome in Repubblica di Azerbaigian, restando nell'URSS ancora per un anno prima dell'indipendenza totale.\nIl partito dominante della Repubblica era il Partito Comunista dell'Azerbaigian."}
{"id": "625165", "revid": "1571097", "url": "https://it.wikipedia.org/wiki?curid=625165", "title": "Mod\u00e0", "text": "I Mod\u00e0 sono un gruppo musicale italiano formatosi nel 2002.\nDopo aver pubblicato tre album di discreto successo e aver partecipato con il brano \"Riesci a innamorarmi\" al Festival di Sanremo 2005, nel 2011 la band sale alla ribalta con l'album \"Viva i romantici\", che vende oltre 450.000 copie in Italia trascinata dai singoli di successo \"La notte\", \"Sono gi\u00e0 solo\" e \"Come un pittore\", quest'ultimo in duetto con Pau Don\u00e9s dei Jarabedepalo. Nello stesso anno i Mod\u00e0 partecipano al Festival di Sanremo 2011 con il brano \"Arriver\u00e0\", in duetto con Emma, e arrivano al secondo posto nella competizione. Partecipano anche al Festival del 2013, arrivando al terzo posto con \"Se si potesse non morire\". Il brano anticipa il loro quinto album \"Gioia\", pubblicato alcuni giorni dopo l'esibizione. Nel novembre 2015 esce il sesto album di inediti \"Passione maledetta\". Nel giugno 2019, dopo 4 anni di assenza, esce il nuovo singolo \"Quel sorriso in volto\", che anticipa l'album \"Testa o croce\".\nStoria del gruppo.\nGli inizi (2000-2003).\nAgli inizi degli anni 2000, a Milano, pi\u00f9 precisamente a Cassina de\u2019 Pecchi il cantante Kekko Silvestre decide di formare un gruppo con i musicisti Matteo \"Tino\" Alberti ed Enrico Palmosi.. A loro si aggiunge un amico d'infanzia di Silvestre, Paolo Bovi. Sotto il nome di \"Pop Doc\", il gruppo comincia quindi a esibirsi in alcuni locali del nord Italia. Silvestre decide successivamente di cambiare il nome del gruppo in \"Mod\u00e0\", ispirandosi al nome di una discoteca a Erba. Palmosi decide di non suonare nella \"band\", ma di assistere Silvestre in veste di arrangiatore e coautore dei brani della \"band\". Alla formazione si aggiungono poi il chitarrista Diego Arrigoni, il bassista Stefano Forcella e il batterista Manuel Signoretto.\nCon la nuova formazione pubblicano, nel 2003, l'EP a tiratura limitata dal titolo \"Via d'uscita\", registrato con la collaborazione di Alberto Cutolo presso i MassiveArtStudios di Milano. L'EP, contenente 6 brani, viene commercializzato nel nord Italia, principalmente nei comuni limitrofi all'est dell'hinterland milanese. Dopo un'intensa attivit\u00e0 live, verso la fine del 2003 vengono notati all'Indian Saloon di Bresso (MI) da Marco Sfratato, un direttore artistico, che li fa esibire nel loro primo passaggio televisivo a un programma dal titolo \"Con tutto il cuore\", su Rai 1, con una prima versione di \"Ti amo veramente\", brano che diventer\u00e0 il singolo trainante dell'omonimo primo album.\nIl primo album \"Ti amo veramente\" e Sanremo (2004-2005).\nAll'inizio del 2004, con l'aiuto di Marco Sfratato, ottengono il loro primo contratto discografico con la New Music di Pippo Landro, a cui segue la pubblicazione del primo singolo \"Ti amo veramente\". Nell'ottobre del 2004 la \"band\" pubblica il primo album, \"Ti amo veramente\", accompagnato dal singolo \"Dimmi che non hai paura\". Dopo l'uscita dell'album, i concerti promozionali nelle piazze italiane permettono ai Mod\u00e0 di farsi conoscere da un pubblico pi\u00f9 vasto e di entrare nelle classifiche di vendita. Nel 2005 partecipano al Festival di Sanremo senza una casa discografica ad appoggiarli nella sezione \"Giovani\" con il brano \"Riesci a innamorarmi\". Ottengono buoni consensi di critica e tanti passaggi radiotelevisivi, pur essendo eliminati la sera stessa dell'esibizione. Viene stampata una seconda edizione dell'album \"Ti amo veramente\", con l'aggiunta del brano sanremese. Nell'agosto dello stesso anno partecipano alla Giornata Mondiale della Giovent\u00f9 2005, tenutasi a Colonia, dove suonano i loro brani di fronte ad un vastissimo pubblico e colgono l'occasione per presentare il brano \"Nuvole di rock\". Alla fine del 2005, in seguito al divorzio con la New Music, firmano un contratto con l'etichetta Around the Music. Successivamente Paolo Bovi (tastierista) lascia il gruppo. Bovi, pur non facendo pi\u00f9 parte della \"band\", \u00e8 rimasto il loro fonico.\n\"Quello che non ti ho detto\" e \"Sala d'attesa\" (2006-2008).\nIl 12 maggio 2006 lanciano il singolo \"Quello che non ti ho detto (Scusami)\", che ottiene un ottimo successo sia radiofonico che di vendite. Il videoclip, diretto da Gaetano Morbioli, viene girato in una villa del veronese e trasmesso dai pi\u00f9 importanti network musicali. Il 29 settembre dello stesso anno pubblicano il loro secondo lavoro in studio, dal titolo \"Quello che non ti ho detto\".\nIl 20 ottobre esce in radio il secondo singolo \"Malinconico a met\u00e0\", che ottiene un discreto successo radiofonico, anche se i risultati sono inferiori al precedente. Successivamente la \"band\" pubblica come terzo singolo il brano \"Grazie gente\", del quale \u00e8 stato montato un videoclip dagli stessi componenti della \"band\", con le immagini pi\u00f9 importanti ed emozionanti della loro attivit\u00e0 dal vivo.\nNel 2007 i Mod\u00e0 entrano in studio per le registrazioni del nuovo disco, ma durante la lavorazione due componenti storici della \"band\", il chitarrista \"Tino\" e il batterista Manuel Signoretto, abbandonano il gruppo. Il cantante e leader del gruppo Kekko Silvestre decide di non sciogliere i Mod\u00e0 e proseguire l'attivit\u00e0 musicale insieme al bassista Stefano Forcella, al chitarrista solista Diego Arrigoni e a due nuovi strumentisti: il chitarrista Enrico Zapparoli e il batterista Claudio Dirani.\nL'11 aprile 2008 esce nelle radio il singolo \"Sar\u00f2 sincero\", primo brano estratto dal terzo disco pubblicato a maggio e dal titolo \"Sala d'attesa\". Subito dopo l'uscita del disco inizia il \"Sala d'attesa Live Tour\", che vede i Mod\u00e0 protagonisti su oltre 50 palchi in tutta l'Italia. Successivamente viene estratto dallo stesso album il secondo singolo \"Meschina\".\nIl successo con \"Viva i romantici\" (2009-2012).\nNell'estate del 2009 i Mod\u00e0 conoscono il manager nonch\u00e9 presidente della radio RTL 102.5 Lorenzo Suraci, e appoggiandosi all'etichetta discografica Carosello pubblicano il nuovo singolo \"Timida\". Nel frattempo la \"band\" si prepara per un nuovo \"tour\" e la produzione del quarto album, dal titolo \"Viva i romantici\". Il 12 marzo 2010 esce il nuovo singolo estratto dal nuovo album, \"Sono gi\u00e0 solo\", che diventa un successo radiofonico e raggiunge il secondo posto della Top Singoli.\nL'8 ottobre 2010 viene pubblicato il singolo intitolato \"La notte\". Anch'esso diventa un successo radiofonico e debutta alla settima posizione della Top Singoli per poi raggiungere successivamente la seconda posizione. Visto il successo della \"band\", il 26 ottobre 2010, la New Music (prima casa discografica dei Mod\u00e0) mette in commercio un cofanetto CD+DVD dal titolo \"Le origini\", il quale non \u00e8 altro che la riproposta dell'album \"Ti amo veramente\" con l'aggiunta di tracce live e montaggi in DVD di varie esibizioni televisive e radiofoniche.\nTale disco, pur non essendo stato mai autorizzato dai Mod\u00e0, debutta alla tredicesima posizione della Classifica FIMI Album. Nel frattempo viene formata l'etichetta discografica Ultrasuoni, che vede la fusione dei tre \"network\" radiofonici pi\u00f9 noti d'Italia: Radio Italia, RTL 102.5 e RDS con cui la \"band\" firma un contratto. Il 20 dicembre 2010 viene confermata la presenza del gruppo al 61\u00b0 Festival di Sanremo nella categoria Artisti con il brano \"Arriver\u00e0\", cantato in collaborazione con Emma.\nLa canzone si classifica al secondo posto, superata dal brano di Roberto Vecchioni che ricever\u00e0 l'8% di voti in pi\u00f9, ma si rivela la canzone di maggior successo dell'edizione del festival raggiungendo la prima posizione della Top Singoli e venendo certificata multiplatino. Contestualmente alla loro partecipazione al Festival, il 16 febbraio 2011 viene pubblicato il quinto album \"Viva i romantici\", che raggiunge la prima posizione della classifica italiana degli album pi\u00f9 venduti (mantenendola per 5 settimane consecutive). L'album determina il momento di maggior successo della \"band\" e riesce a raggiungere il disco di diamante, massimo riconoscimento in Italia, con oltre 480.000 copie vendute.\nIl 2 maggio 2011, insieme a Gianni Morandi e Roberto Vecchioni, prendono parte come ospiti al programma televisivo musicale \"Due\". Successivamente dall'album vengono estratti i singoli \"Vittima!\" e \"Salvami\" (traccia molto sentita dal cantante, in quanto scritta in un momento di sconforto, che rappresenta un dialogo tra lui e Dio). Il 18 novembre 2011 viene pubblicato il singolo \"Tappeto di fragole\". In seguito esce \"Viva i romantici - Il sogno\", un cofanetto contenente il CD \"Viva i romantici\" pi\u00f9 l'inedito \"Anche stasera\" e il DVD del concerto soldout del 3 ottobre 2011. Nel 2012 viene pubblicato il singolo \"Come un pittore\", un duetto con la \"band\" Jarabedepalo. Questo singolo \u00e8 stato inciso nella versione italiana, nella versione spagnola e anche nella versione italo-spagnola, e ottiene un grande successo a livello nazionale diventando triplo disco di platino e il brano pi\u00f9 venduto dei Mod\u00e0.\nLa riconferma con \"Gioia\" e il primo album dal vivo (2013-2014).\nNel 2013 partecipano al 63\u00ba Festival di Sanremo, classificandosi al terzo posto con il brano \"Se si potesse non morire\".\nIl 14 febbraio dello stesso anno esce il nuovo album \"Gioia\", che vede la partecipazione, come in \"Quello che non ti ho detto\", del direttore d'orchestra Charles Burgi.\nSe si potesse non morire \u00e8 il brano principale della colonna sonora del film \"Bianca come il latte, rossa come il sangue\", uscito il 4 aprile 2013. Il video stesso del singolo, oltre alla presenza dei Mod\u00e0, contiene scene del film. Il secondo singolo estratto \u00e8 la title track \"Gioia\" che viene presentata in anteprima durante un'ospitata della \"band\" nel serale della dodicesima edizione di Amici di Maria De Filippi. Il 30 marzo parte da Rimini il \"tour\" della \"band\".\nA maggio vengono nominati nella categoria \"Best band\" in occasione degli MTV Italia Awards 2013. Nel luglio 2013 esce il terzo singolo estratto dall'album, \"Dimmelo\", e ad ottobre riprendono il tour. Nello stesso mese esce il singolo \"Non \u00e8 mai abbastanza\", quarto estratto. Il 19 novembre 2013 uscir\u00e0 la nuova edizione di Gioia, intitolata \"Gioia... non \u00e8 mai abbastanza!\", che conterr\u00e0 le stesse tracce con in pi\u00f9 \"Dove \u00e8 sempre sole\", realizzato in duetto con Pau Don\u00e9s dei Jarabedepalo e successivamente pubblicato come singolo, e \"Cuore e vento\", in duetto con i Tazenda.\nNel gennaio 2014 Paolo Bovi, fonico live, cofondatore ed ex tastierista della \"band\", \u00e8 stato messo agli arresti domiciliari con l'accusa di molestie sessuali nei confronti di quattro minorenni, avvenute a partire dal 2011 in un oratorio di Milano dove svolgeva il ruolo di animatore. Nel marzo 2014 viene utilizzato il brano \"La notte\" per la colonna sonora di \"Amici come noi\", film diretto da Enrico Lando in cui compare anche il gruppo in un ruolo minore.\nNel marzo 2014 partono in tour per esibirsi in sette citt\u00e0 europee e a New York, mentre si esibiscono per la prima volta negli stadi a luglio dello stesso anno, all'Olimpico a Roma l'11 e a San Siro a Milano il 19. Intanto il 27 maggio 2014 viene pubblicata una seconda raccolta del gruppo, questa volta dalla Sony, intitolata \"Best - I primi grandi successi\", e in agosto esce come singolo \"Cuore e vento\" con i Tazenda, accompagnato da un video musicale tratto dal concerto a San Siro del 19 luglio.\nIl 6 settembre 2014 viene mandato in onda su Canale 5 il concerto dei Mod\u00e0 del 19 luglio 2014 a Milano, che viene successivamente rimontato con l'aggiunta di ulteriori scene e interviste dal backstage per realizzare un film concerto che esce per due giorni a partire dall'11 novembre nelle principali sale italiane con il titolo \"Come in un film - Un sogno che diventer\u00e0 realt\u00e0\".\nSempre lo stesso giorno viene pubblicato \"2004-2014 - L'originale\", un CD/DVD contenente le tracce dello stesso concerto e la versione in duetto con Emma di \"Come in un film\", brano originariamente contenuto in \"Gioia\".\n\"Passione maledetta\" / la pausa dalle scene (2015-2016).\nNel maggio 2015 Kekko Silvestre annuncia con una foto su Instagram il titolo del nuovo album di inediti dei Mod\u00e0, \"Passione maledetta\". In un'intervista a TGcom24, un mese pi\u00f9 tardi, il cantante dichiara che il 7 settembre la \"band\" entrer\u00e0 in studio per registrare il disco, gi\u00e0 preprodotto.\nIl singolo \"E non c'\u00e8 mai una fine\" anticipa il sesto album in studio del gruppo, poi pubblicato il 27 novembre 2015 dall'etichetta Ultrasuoni. Di grande successo nazionale come i precedenti due, il disco viene in seguito promosso dai singoli \"\u00c8 solo colpa mia\" e l'omonimo \"Passione maledetta\", che non ottengono per\u00f2 la stessa accoglienza radiofonica dei singoli di maggior successo degli album precedenti.\nL'album viene promosso nel giugno 2016 da tre concerti, con una doppia data allo Stadio San Siro di Milano, una all'Arena Sant'Elia di Cagliari con i Tazenda e a novembre e dicembre dello stesso anno da un tour nei palasport italiani.\nNel novembre 2016 viene annunciata l'uscita di una riedizione dell'album, denominata \"Passione maledetta 2.0\", comprensiva di dieci brani inediti, tra cui i singoli \"Piove ormai da tre giorni\" e \"Odiami\".\nL'ultima tappa del \"Passione Maledetta Tour\" si tiene a Torino, e successivamente, durante i Music Awards a Verona, il gruppo annuncia una pausa temporanea dall'attivit\u00e0 musicale.\nIl ritorno con \"Testa o croce\" e \"Buona fortuna (parte prima)\" (2019-presente).\nDopo quattro anni dall'ultimo disco i Mod\u00e0 hanno pubblicato il settimo album \"Testa o croce\" il 4 ottobre 2019. Anticipato dai singoli \"Quel sorriso in volto\" (21 giugno) e \"Quelli come me\" (30 agosto), il disco \u00e8 stato promosso dal \"Testa o croce Tour\", partito il 26 novembre da Jesolo e proseguito nei principali palasport italiani; la seconda parte della tourn\u00e9e, originariamente programmata da marzo 2020, \u00e8 stata posticipata al 2022 a causa della pandemia di COVID-19.\nIl 13 novembre 2020 il gruppo ha pubblicato una riedizione di \"Testa o croce\" caratterizzata da quattro nuovi inediti.\nIl 12 novembre 2021 esce l'EP \"Buona fortuna (parte prima)\", composto da sei brani, tra cui il singolo \"Comincia lo show\"."}
{"id": "625167", "revid": "60754", "url": "https://it.wikipedia.org/wiki?curid=625167", "title": "Ascesi", "text": ""}
{"id": "625181", "revid": "765341", "url": "https://it.wikipedia.org/wiki?curid=625181", "title": "Inno della Repubblica Socialista Sovietica Azera", "text": "Linno di stato della RSS Azera era l'inno nazionale dell'Azerbaigian quando era una repubblica dell'Unione Sovietica, conosciuta come RSS Azera.\nL'inno fu utilizzato dal 1944 al 1992. Fu composto da Uzeyir Hajibeyov, che compose anche la Marcia dell'Azerbaijan, l'attuale inno nazionale. Suleyman R\u00fcst\u0259m, S\u0259m\u0259d Vur\u011fun e H\u00fcseyn Arif scrissero i versi che furono modificati nel 1978 per rimuovere i riferimenti a Joseph Stalin. Quest'ultima \u00e8 la versione sotto presentata."}
{"id": "625188", "revid": "1013865", "url": "https://it.wikipedia.org/wiki?curid=625188", "title": "Fukui", "text": " \u00e8 una citt\u00e0 giapponese di 264.217 (2017) abitanti ed \u00e8 il capoluogo dell'omonima prefettura."}
{"id": "625189", "revid": "39243689", "url": "https://it.wikipedia.org/wiki?curid=625189", "title": "Funzioni di pi\u00f9 variabili", "text": ""}
{"id": "625190", "revid": "880848", "url": "https://it.wikipedia.org/wiki?curid=625190", "title": "Transconduttanza", "text": "Nei dispositivi attivi la transconduttanza \u00e8 il rapporto tra la variazione della corrente di uscita e la variazione della tensione in ingresso.\n\u00c8 misurata in siemens.\nUn circuito operazionale progettato per questa funzione, impiegato da anni \u00e8 il LM3080.\nL'amplificatore di transconduttanza \u00e8 un amplificatore nel quale la corrente di uscita \u00e8 proporzionale alla tensione in ingresso.\nUn amplificatore di transconduttanza ideale ha resistenza d'ingresso e resistenza di uscita entrambe infinite.\nL'inverso corrisponde alla transresistenza."}
{"id": "625201", "revid": "14691", "url": "https://it.wikipedia.org/wiki?curid=625201", "title": "Taolagnaro", "text": ""}
{"id": "625202", "revid": "198277", "url": "https://it.wikipedia.org/wiki?curid=625202", "title": "Ho visto cose che voi umani", "text": "Ho visto cose che voi umani... \u00e8 una frase idiomatica derivata dal monologo pronunciato dal replicante Roy Batty nel film di fantascienza \"Blade Runner\", del 1982, diretto da Ridley Scott e ispirato al romanzo \"Il cacciatore di androidi\" di Philip K. Dick. \nTale frase, che non \u00e8 presente nel romanzo, nel doppiaggio italiano del film incomincia in realt\u00e0 in maniera diversa: \u00abIo ne ho viste cose...\u00bb.\nIl monologo.\nNel film la frase \u00e8 l'incipit (in forma leggermente modificata) del monologo di Rutger Hauer (doppiato in italiano da Sandro Iovino) nei panni del replicante Roy Batty, il quale, dopo aver inaspettatamente tratto in salvo Rick Deckard, poliziotto cacciatore di androidi che avrebbe dovuto ucciderlo, sotto la pioggia battente, prima di morire (i replicanti del film possono vivere solo per un tempo massimo di quattro anni), afferma amaramente:\nNel documentario della BBC \"Dangerous Days: On the Edge of Blade Runner\", Hauer, il regista Ridley Scott e lo sceneggiatore David Peoples asserirono che fu Hauer a scrivere il monologo. Vi erano precedenti versioni del monologo nella bozza del copione di Peoples; uno comprendeva la frase \"I rode on the back decks of a blinker and watched c-beams glitter in the dark, near the Tannh\u00e4user Gate\" (letteralmente \"Ho cavalcato i ponti posteriori di un lampeggiante e visto i raggi C balenare nel buio, vicino alle porte di Tannh\u00e4user\"). Nella sua autobiografia, Hauer scrisse di avere semplicemente tagliato il dialogo originale scritto di numerose righe, aggiungendo solo \"tutti quei momenti andranno perduti nel tempo, come lacrime nella pioggia\" (\"All those moments will be lost in time, like tears in rain\") bench\u00e9 il copione originale, mostrato durante il documentario, prima della riscrittura di Hauer, non menzioni \"Tannh\u00e4user Gate\". \nLa scena del monologo di Hauer fu l'ultima sequenza di Blade Runner ad essere girata; quando venne terminata la troupe cinematografica applaud\u00ec e alcuni persino piansero, per la potenza del monologo in punto di morte combinata con il completamento delle riprese di un film che si era rivelato piuttosto laborioso da girare.\nIl monologo \u00e8 la traccia finale dell'album discografico della colonna sonora di \"Blade Runner\" di Vangelis.\nInterpretazione e traduzione.\nIl testo del monologo fa riferimento al passato del replicante, durante la sua militanza nei corpi militari speciali extramondo, e il film non fornisce alcun elemento per capire cosa siano i \"raggi B\" o le \"porte di Tannh\u00e4user\", che pertanto sono lasciati all'immaginazione dello spettatore. Riguardo ai \"bastioni di Orione\", l'espressione originale inglese \u00e8 \"the shoulder of Orion\" (\"la spalla di Orione\"), che \u00e8 il modo in cui viene talvolta chiamata la stella Betelgeuse (\u03b1 Orionis). L'espressione \u00abc-beams\u00bb (\"raggi C\") fu tradotta in italiano come \"raggi B\" per esigenze di doppiaggio.\nIn ogni caso \u00e8 chiaro che Batty ricorda la sua partecipazione a eventi spettacolari e si rammarica per il fatto che quelle memorie svaniranno insieme a lui, sottolineando come i replicanti abbiano effettivamente sviluppato tratti prettamente umani, accanto alle loro capacit\u00e0 artificiali. La gentile evocazione di memorie, esperienze e passioni che hanno guidato la breve vita di Roy ne sottolinea ancora pi\u00f9 un lato \"umano\".\nLa vita di Roy si chiude con un atto di piet\u00e0 e compassione nei confronti di Deckard, nonostante egli abbia assassinato numerosi replicanti, atto che innalza moralmente Roy al di sopra delle istituzioni commerciali che lo vorrebbero vedere morto. In questo preciso istante il film sembra suggerire che nel replicante, capace di vedere se stesso negli occhi dell'altro, rimanga il posto per qualcosa di umano, che si manifesta persino attraverso un momento poetico (la similitudine delle \"lacrime nella pioggia\")."}
{"id": "625212", "revid": "767487", "url": "https://it.wikipedia.org/wiki?curid=625212", "title": "Madame Bovary (film 1937)", "text": "Madame Bovary \u00e8 un film del 1937, diretto da Gerhard Lamprecht.\nAltra versione, piuttosto infelice, del capolavoro di Flaubert."}
{"id": "625214", "revid": "1305772", "url": "https://it.wikipedia.org/wiki?curid=625214", "title": "Storm", "text": ""}
{"id": "625216", "revid": "122948214", "url": "https://it.wikipedia.org/wiki?curid=625216", "title": "Giaietto", "text": "Il giaietto (o gag\u00e0te) \u00e8 un mineraloide di origine vegetale. \u00c8 una variet\u00e0 di lignite, durezza 3-4 scala di Mohs, \u00e8 quindi un materiale abbastanza tenero, di color nero brillante. Viene utilizzato in gioielleria per anelli, orecchini, braccialetti. Mediante un sistema di spazzolatura e pulitura acquisisce una brillantezza che non diminuisce col tempo. Il giaietto della zona Asturiana di Villaviciosa \u00e8 considerato, insieme a quello di Whitby, di qualit\u00e0 migliore.\nL'italiano giaietto deriva dal latino \"Lapis Gagates\" o, pi\u00f9 semplicemente, \"\"Gagates\", ovvero pietra del Gage. Questo era il nome di un fiume (in latino \"Gages\"\") della Licia in Asia minore. Viene chiamato anche ambra nera, tuttavia, il giaietto non \u00e8 una resina fossile ma un minerale simile al carbone, solo pi\u00f9 duro, anche se pu\u00f2 in qualche modo ricordare l'ambra.\nNella lingua italiana, la parola giaietto viene usata molto raramente, e per indicare per lo pi\u00f9 un certo tipo di nero, il \"nero giaietto\", appunto. Viene invece usata varie volte in molti romanzi inglesi (\"jet\") o francesi (\"jais\"), come termine di paragone o come pietra ornamentale.\nIl giaietto veniva inoltre utilizzato come pietra ornamentale per oggetti funebri, o come materiale per ricavarne perle nere.\nCaratteristiche chimico-fisiche.\nSe viene bruciato il giaietto emana un odore acre di carbone.\nAbito cristallino.\nAmorfo.\nOrigine e giacitura.\nIl giaietto \u00e8 un legno fossilizzato di una conifera della famiglia delle Araucarie esistente in Europa 180 milioni di anni fa, nel periodo Giurassico dell'Era Mesozoica, che si estinse circa 60 milioni di anni fa ed il cui legno si \u00e8 trasformato in seguito alle enormi pressioni subite.\nIl giaietto si trova in rocce sedimentarie che risalgono al Lias.\nForme in cui si presenta in natura.\nLa struttura del mineraloide \u00e8 uniforme e compatta ma a volte si pu\u00f2 trovare\u2194 in strutture fibrose o con inclusioni di quarzo o di pirite. A volte sono presenti delle inclusioni di pirite.\nIl taglio.\nIl giaietto viene intagliato in sfere, a sfaccettature, a cabochon oppure viene inciso.\nLocalit\u00e0 di ritrovamento.\nNello Yorkshire, presso Whitby, ove esiste un'industria di lavorazione del giaietto ed un museo specializzato.\nAltre localit\u00e0 di ritrovamento sono vari depositi in Spagna; Francia; Germania; Stati Uniti e Russia."}
{"id": "625222", "revid": "438678", "url": "https://it.wikipedia.org/wiki?curid=625222", "title": "Dhu l-Nun al-Misri", "text": "\u00c8 un santo sufi. Fu considerato il patrono dei medici nei primi anni dell'era islamica in Egitto, e si dice che abbia contribuito alla diffusione dello gnosticismo nell'Islam. Il suo nome completo fu \"Dhu l-Nun Abu Fayd Thawban ibn Ibrahim\", .\n\"Dhu l-Nun\", letteralmente \"Quello del Nun\", \u00e8 anche il nome del profeta Giona nella cultura islamica, dato che \"nun\" in arabo antico significa \"grande pesce\"/\"balena\", ed in aramaico significa \"pesce\".\nLa sua \"nisba\" \"al-Misri\" significa \"l'egiziano\", nome apparentemente assegnatogli dai suoi fedeli non di discendenza copta come lui, o nel corso dei suoi viaggi fuori dall'Egitto.\nBiografia.\nSi sa poco della sua giovent\u00f9, salvo che era nubiano e che forse studi\u00f2 medicina e alchimia, visitando poi sia Mecca, sia Damasco.\nIn occasione di questo suo ultimo soggiorno si avvicin\u00f2 agli ambienti dei mistici e degli asceti sufi e incontr\u00f2 non poche ostilit\u00e0, tanto nell'ambiente del malikismo sunnita quanto in quello del Mutazilismo eterodosso. \nProprio il dissenso con quest'ultimo, per l'insistenza con cui Dh\u016b l-N\u016bn al-Mi\u1e63r\u012b asseriva l'increatezza del Corano, gli valse la prigione fino alla sua liberazione disposta dallo stesso califfo abbaside al-Mutawakkil bi-llah che oper\u00f2 con energia per l'eliminazione del Mutazilismo e la restaurazione del Sunnismo.\nQuanto ci \u00e8 dato sapere ci \u00e8 pervenuto grazie al suo discepolo al-Mu\u1e25\u0101sib\u012b che ha riportato il suo insegnamento che, per essere stato rivolto a una ristretta cerchia di seguaci, fu davvero pionieristico, dato che fino ad allora le esperienze sufi erano state assolutamente individuali.\nDhu l-Nun al-Misri \u00e8 considerato tra i pi\u00f9 importanti esponenti dell'antico Sufismo, e si merita una citazione nelle cronache sufi allo stesso livello di Junayd Baghdadi (m. 910) e di Al-Bistami (m. 874). Studi\u00f2 sotto la guida di vari insegnanti, e viaggi\u00f2 molto in Arabia e Siria. Lo studioso musulmano e sufista Sahl al-Tustari fu uno degli studenti di Dhu l-Nun al-Misri. Nell'829 fu arrestato, accusato di eresia, e rinchiuso nella prigione di Baghdad, ma fu poi rilasciato per ordine del califfo e fece ritorno ad Il Cairo, dove mor\u00ec nell'859. La sua lapide \u00e8 stata conservata.\nEssendo stato un leggendario alchimista e taumaturgo, si disse che avesse conosciuto il segreto dei geroglifici egizi. I suoi scritti e poemi, estremamente ricchi di immagini mistiche, enfatizzano la conoscenza dello gnosi (\"ma'rifa\") pi\u00f9 della paura (\"makhafa\") o dell'amore (\"mahabba\"), le altre due principali parti della realizzazione spirituale del sufismo. Non \u00e8 sopravvissuta nessuna delle sue opere, ma una vasta collezione di poemi, scritti ed aforismi a lui attribuiti sono sopravvissuti nella tradizione orale. Maestro di gnosi (\"ma\u02bfrifa\"), Dh\u016b l-N\u016bn al-Mi\u1e63r\u012b la intendeva come \"conoscenza di Dio\", unico esistente, da realizzare col pentimento (\"thawba\"), col distacco dalla materialit\u00e0 del mondo e con l'estasi mistica (\"wajd\"). Forte nel suo messaggio salvifico il concetto dell'amore (simbolizzato dalla figura del vino inebriante, in questo caso figurato assolutamente lecito), che deve essere certamente innanzi tutto per Dio ma che non deve mai escludere il proprio prossimo."}
{"id": "625223", "revid": "2110690", "url": "https://it.wikipedia.org/wiki?curid=625223", "title": "Dispositivo attivo", "text": "Un dispositivo attivo (o componente attivo), in elettronica, \u00e8 un componente elettronico nel quale \u00e8 presente un elemento capace di generare (e fornire) energia elettrica. I dispositivi attivi comprendono ad esempio transistor e circuiti integrati.\nSi contrappone a questa vasta categoria di componenti, una seconda, altrettanto numerosa, comprendente dispositivi passivi, quali resistori, condensatori, induttori ecc.\nUn componente attivo non rispetta la condizione di passivit\u00e0, che consiste nel non introdurre energia nel circuito."}
{"id": "625233", "revid": "2233668", "url": "https://it.wikipedia.org/wiki?curid=625233", "title": "Caterina Franceschi Ferrucci", "text": "Biografia.\nCaterina Franceschi fu la figlia di Antonio Franceschi, medico e uomo politico - era stato ministro della Repubblica romana nel 1798 - e della contessa Maria Spada di Cesi. Nel 1808, anno in cui Napoleone decret\u00f2 l'annessione delle Marche al Regno d'Italia, il padre fu nominato medico condotto a Osimo e Caterina, per un incidente, perdette l'uso di un occhio. Ebbe un'educazione umanistica, guidata da un sacerdote, Francesco Fuina, acquisendo un'ottima conoscenza della lingua e della letteratura latina oltre che dei classici italiani.\nDurante la sua vita si distinse per la sua cultura e per il suo operato nel diffonderla con una marcata impronta patriottica, tanto da essere lodata da politici come Camillo Benso, conte di Cavour, intellettuali del rango di Vincenzo Gioberti e da letterati come Alessandro Manzoni.\nNel 1823 la famiglia si trasfer\u00ec a Macerata, e Caterina inizi\u00f2 lo studio della lingua greca. Nel 1824 scrisse \"Intorno alla pi\u00f9 degna gloria dello scrivere\", vietata dalla censura pontificia, e nel 1826 \"Sull'imitazione dei classici\", prendendo posizione, nella polemica letteraria tra romantici e classicisti, a favore di questi ultimi: la cultura classica, scrisse, non ha solo un intrinseco valore estetico, ma anche formativo e politico, potendo costituire principio ispiratore di un rinnovamento dell'Italia che la riporti all'antica grandezza.\nLa sua attivit\u00e0 non pass\u00f2 inosservata: Giacomo Leopardi conobbe e lod\u00f2 la sua traduzione del \"De amicitia\" di Cicerone e nel 1826 scrisse di lei al Puccinotti, augurandosi che potesse diventare una protagonista del rinnovamento sociale e letterario italiano, sia con la poesia che con \u00abla prosa e la filosofia [...] come hanno fatto e fanno le donne pi\u00f9 famose delle altre nazioni\u00bb in modo da essere \u00abun vero onor dell'Italia\u00bb. Ed effettivamente la Franceschi coltivava lo studio della filosofia sotto l'insegnamento di Paolo Costa, il quale cercava di accordare il sensismo di Condillac con le esigenze dello spiritualismo religioso.\nIl 26 settembre 1827 spos\u00f2 a Macerata il latinista Michele Ferrucci, gi\u00e0 insegnante di liceo e, da quell'anno stesso, professore di Arte oratoria e Poetica latina e italiana all'Universit\u00e0 di Bologna, citt\u00e0 nella quale la Franceschi si trasfer\u00ec, inserendosi nell'ambiente intellettuale e conoscendovi Pietro Giordani: nel 1828, all'\u00abAccademia dei Felsinei\u00bb, lesse il suo \"Inno alla Morte\" e poi l\"Inno alla Provvidenza\". Nel 1829 nacque il figlio Antonio, mentre la seconda figlia, Rosa, nascer\u00e0 nel 1835.\nInsieme al marito Caterina ader\u00ec al moto rivoluzionario del 1831: la loro partecipazione si limit\u00f2 ad alcuni scritti, in uno dei quali il pur cattolico Ferrucci chiamava il dominio pontificio \u00abacerbissima tirannide\u00bb. Quando in aprile fu ristabilito anche a Bologna il potere temporale, Ferrucci fu in un primo tempo estromesso dall'insegnamento e poi riammesso dopo un'umiliante ritrattazione. Guardato con sospetto e negatagli ogni possibilit\u00e0 di avanzamento di carriera, nel 1836 Ferrucci decise di trasferirsi con Caterina ed i due figli a Ginevra, presso la cui Universit\u00e0 aveva ottenuto, grazie alle raccomandazioni di Camillo Cavour e del latinista Carlo Boucheron, la cattedra di letteratura latina.\nA Ginevra Caterina tenne in francese, dal 1838, un libero corso sulla letteratura italiana, inaugurato con la lezione \"L'\u00e9tat actuel de la po\u00e9sie en Italie\" (\"Lo stato attuale della poesia in Italia\"), trattandovi il tema della contrapposizione tra romantici e classicisti sotto una visuale pi\u00f9 equilibrata che nel passato, criticando, nel moderno classicismo, la stanca imitazione degli antichi, e apprezzando di contro le novit\u00e0 introdotte dalla letteratura romantica, quali i temi storici e l'ispirazione cristiana.\nRestava tuttavia la nostalgia dell'Italia: dopo aver cercato invano un accomodamento con le autorit\u00e0 pontificie, il Ferrucci riusc\u00ec a ottenere nell'ottobre del 1843 la cattedra di storia e archeologia nell'Universit\u00e0 di Pisa e, dal 1845, quella di lettere classiche. Le illusioni, indotte anche nella famiglia Ferrucci dall'elezione di Pio IX, spinsero Michele a partecipare alle manifestazioni filopapali organizzate a Livorno nel 1847 da Giuseppe Montanelli e ad arruolarsi, insieme con il figlio Antonio, nel battaglione degli studenti toscani che combatterono vittoriosamente il 29 maggio 1848 a Curtatone.\nDa parte sua, Caterina invi\u00f2 al nuovo pontefice i componimenti elogiativi l\"Esaltazione al pontificato\" e l\"Amnistia\", pubblic\u00f2 articoli politici sul quotidiano bolognese \"Il Felsineo\" e il libretto \"Della repubblica in Italia: considerazioni\", uscito a Milano nel 1848. Invi\u00f2 lettere al Minghetti e, naturalmente, al marito e al figlio, nelle quali la Franceschi mostrava un notevole spirito patriottico e liberale ed esortava i famigliari a compiere fino in fondo il loro dovere di combattenti. Con la restaurazione austriaca, seguita alla sconfitta del movimento liberale, il moderato Ferrucci si adegu\u00f2 tuttavia al nuovo clima, salvando cos\u00ec la propria cattedra universitaria dalle epurazioni ordinate dal granduca Leopoldo tra i professori democratici e ottenendo anche quella di letteratura italiana.\nNel 1847 Caterina aveva intanto pubblicato a Torino il volume \"Della educazione morale della donna Italiana\", in cui affrontava il tema dell'istruzione femminile. Sulla base delle idee di Vincenzo Gioberti, la Franceschi sosteneva che devono essere le madri ad assumersi l'onere di educare i figli - e non gi\u00e0 la scuola clericale - e pertanto esse stesse devono essere istruite a svolgere un compito tanto delicato e impegnativo. I principi fondanti dell'educazione consistono nello sviluppo dell'idea del buono, del vero e del bello nelle menti dei fanciulli, in modo che nelle generazioni degli Italiani si produca un profondo rinnovamento civile e spirituale.\nNon si deve ritenere che la Franceschi sviluppasse una teoria femminista di eguaglianza tra uomo e donna. Assegnare alla donna un ruolo determinante nell'educazione dei figli non significava riconoscere nemmeno implicitamente una parit\u00e0 sociale e civile tra i due sessi: \u00abGli uomini s'ebbero in particolar distintivo la forza dell'intelletto e la gagliardia delle membra: noi avemmo dalla natura a dote speciale la soavit\u00e0 degli affetti e la tenerezza del cuore\u00bb, ed \u00e8 \u00abstoltissima l'opinione di quelli, i quali vorrebbero che le donne avessero in comune cogli uomini gli uffici, e gli onori: sicch\u00e9 in luogo di attendere ai casalinghi lavori, e ad allevare i loro figlioli perdessero in gare ambiziose la pace dell'animo, la verecondia, e la dignit\u00e0 della vita\u00bb.\nDel suo moderatismo politico e sociale, del resto, \u00e8 testimonianza l'ostilit\u00e0 che mostr\u00f2 nei confronti della breve esperienza del governo democratico instaurato in Toscana nel 1849. Nel 1850 si trasfer\u00ec da Pisa a Firenze, dove la raggiunse l'invito a dirigere a Genova il nuovo \"Istituto italiano di educazione femminile\", che fu inaugurato il 15 novembre e per il quale a giugno la Franceschi aveva pubblicato il programma di insegnamento. Vi si prevedeva, in primo luogo, l'insegnamento della religione e della morale cattolica e poi della letteratura e della lingua italiana, della storia e della geografia, della matematica e delle scienze, e delle attivit\u00e0 propriamente atte alla formazione dello spirito femminile: i lavori domestici e le discipline artistiche che avrebbero dato grazia alla persona, come la ginnastica, il disegno, la pittura, la danza, il canto, la musica e l'apprendimento del pianoforte e dell'arpa.\nQuell'esperienza ebbe breve durata: il suo programma fu valutato criticamente dalle opposte posizioni laiche e clericali e la saltuaria presenza nell'Istituto della Franceschi, che non aveva inteso tralasciare le cure della propria famiglia a Firenze, la indussero a dimettersi nel Settembre del 1851.\nFu il periodo in cui la Franceschi si dedic\u00f2 alla \"Educazione intellettuale\" delle giovani italiane, che devono essere educate nel ripudio di ogni forma di materialismo e nell'insegna dello spiritualismo e alle \"Letture morali ad uso delle fanciulle\", mentre, nel 1854, pubblic\u00f2 \"Degli studi delle donne italiane\". Trasferitasi nuovamente a Pisa, nel 1858 complet\u00f2 i due volumi de \"I primi quattro secoli della letteratura italiana dal secolo XIII al XVI\", l'esempio, secondo la Franceschi, di quanto di meglio gli Italiani seppero creare nel campo del bello e un modello di ispirazione per i contemporanei.\nNel 1857 mor\u00ec la figlia Rosa, poco pi\u00f9 che ventenne, e la madre pubblic\u00f2 alcuni suoi scritti e una breve memoria; segu\u00ec da allora un lungo silenzio. Il 13 giugno 1871 venne eletta dall'Accademia della Crusca prima donna membro corrispondente; in tale occasione stese il discorso \"Della necessit\u00e0 di conservare alla nostra lingua e alla nostra letteratura l'indole schiettamente Italiana\". Nel novembre del 1875 ebbe un \"ictus\": la paralisi e il lutto prolungato a seguito della morte della figlia e poi del marito, nel 1881, la isolarono completamente: and\u00f2 a vivere a Firenze nella villa del nipote Filippo, dove mor\u00ec il 28 febbraio 1887. Sepolta nella cappella privata, una lapide la ricorda quale \"Donna per ingegno e virt\u00f9 rara in ogni tempo / quasi unica nel nostro\"."}
{"id": "625234", "revid": "108577215", "url": "https://it.wikipedia.org/wiki?curid=625234", "title": "Silvio Bedini", "text": "\u00c8 andato in pensione nel 1987 e da allora ha continuato la sua attivit\u00e0 pubblicando articoli, ricerche e libri.\nBiografia.\nBedini nacque a Ridgefield (Connecticut) nel 1917 da genitori emigrati dall'Italia quattro anni prima la sua nascita. La famiglia di Bedini era originaria di Ostra.\nNel 1939, prima di finire il college, si arruol\u00f2 volontario nell'esercito statunitense. La sua passione giovanile per gli enigmi lo proiett\u00f2, allo scoppio della seconda guerra mondiale, nell'unit\u00e0 segreta \"1142\" numero della casella postale della sede dell'agenzia segreta MIS-X, incaricata di trasmettere e decifrare messaggi cifrati con i prigionieri di guerra americani detenuti in Germania ed interrogare i soldati nemici prigionieri. All'interno dell'unit\u00e0, Bedini fece una rapida carriera, divenendo nel 1943 capo dei criptoanalisti per poi diventare uno degli ufficiali di collegamento tra il MIS-X ed il Pentagono.\nNel 1958 accett\u00f2 di scrivere la storia della sua citt\u00e0 nel duecentocinquantesimo anniversario della sua fondazione, e nacque il suo famoso libro \"Ridgefield in Review\".\nNel 1961 divenne curatore a Washington D.C. dello Smithsonian Institution nel Museo della storia e tecnologia (oggi diventato Museo Nazionale della Storia Americana).\nPer le sue ricerche e pubblicazioni nel 1962 Bedini ha ricevuto il prestigioso premio \"Abbott Payson Award\" della \"Societ\u00e0 di Storia e tecnologia\" e nel 1997 a Darmstadt in Germania \u00e8 stato premiato con il \"Paul-Bunge-Preis\" \"per i libri di grande qualit\u00e0 storica\".\nNel 2000, a Monaco gli \u00e8 stata consegnata la medaglia d'oro di Leonardo da Vinci \"il pi\u00f9 grande riconoscimento della Societ\u00e0 storica\".\n\u00c8 stato membro dell'American Philosophical Society, dell'American Antiquarian Society, della Society of American Historians, della Washington Academy of Sciences, della Scientific Instrument Society di Londra, dell'Astrolabe Society di Parigi, della Surveyors Historical Society, e pi\u00f9 recentemente dell'Association of Land Surveyors, che lo ha creato socio onorario nel dicembre 2003.\nBedini ha scritto trentatr\u00e9 libri."}
{"id": "625239", "revid": "120341976", "url": "https://it.wikipedia.org/wiki?curid=625239", "title": "Riduzione selettiva catalitica", "text": "La riduzione selettiva catalitica (abbreviato in SCR, ovvero \"Selective Catalytic Reduction\") \u00e8 un processo chimico per l'abbattimento degli NOx nei gas di scarico. I dispositivi \"SCR\" trovano utilizzo sia nella combustione industriale che nei motori a combustione interna delle applicazioni mobili (come autoveicoli).\nUn agente chimico riducente allo stato liquido o gassoso (in genere ammoniaca o urea) viene aggiunto ai gas di scarico in presenza di catalizzatore. Il riducente ha la forte tendenza ad assorbire l'Ossigeno (per questo motivo l'ammoniaca \u00e8 tossica sui tessuti biologici), limitando cos\u00ec la formazione di NOx all'interno del gas di scarico, formando H2O (vapore acqueo) e N2 (gas azoto).\n4NO+4NH3+O2\u21924N2+6H2O\n6NO2+8NH3\u21927N2+12H2O\nReazione.\nLe reazioni chimiche che hanno luogo sono le stesse della riduzione selettiva non catalitica, ma la presenza di catalizzatore permette che la reazione abbia luogo a temperature minori (fra i 265 e i 425\u00a0\u00b0C) e con rendimenti di riduzione pi\u00f9 elevati (circa 80%).\nIl catalizzatore pu\u00f2 essere costituito da un supporto, in genere ceramico, sulla cui superficie porosa \u00e8 disperso un metallo in grado di catalizzare la reazione (quello di uso pi\u00f9 comune \u00e8 il Vanadio).\nIn presenza di ammoniaca, le reazioni di riduzione degli NOx saranno le seguenti:\nIn presenza di urea la reazione sar\u00e0 invece:\nCatalizzatori.\nUn punto fondamentale del processo SCR \u00e8 il catalizzatore: questo deve essere in grado di far reagire NO con O2 e non NH3 con O2, in quanto si avrebbe la seguente reazione\nIl rischio \u00e8 quello di consumare inutilmente il reagente (danno economico) andando a peggiorare anche le emissioni (danno ambientale).\nUn'altra reazione che pu\u00f2 dare problemi a valle di un processo \u00e8 la seguente\nL'acido solforico corrode e disattiva il catalizzatore mentre il solfato d'ammonio \u00e8 un sale che si deposita a basse temperature andando quindi a disattivare il catalizzatore per \"masking\".\nI catalizzatori pi\u00f9 impiegati a livello industriale sono a base di ossidi metallici, V2O5 come fase attiva supportata su TiO2. Viene aggiunto eventualmente WO3 come promotore strutturale ed elettronico.\nIl tenore di V2O5 deve essere mantenuto a livelli bassi per evitare che questo catalizzi anche la reazione di ossidazione dell'anidride solforosa.\nProblematiche.\nI principali problemi di questo sistema di abbattimento degli ossidi di azoto sono due:\nApplicazioni.\nCon le dovute differenze dal punto di vista applicativo, la \"riduzione selettiva catalitica\" \u00e8 utilizzata in diversi settori dell'industria:\nTrattamento dei gas di scarico dei motori a ciclo Diesel.\nNei motori a ciclo Diesel, la \"riduzione selettiva catalitica\" \u00e8 applicata ai fini del contenimento delle emissioni allo scarico degli ossidi di azoto (NOx), il cui abbattimento risponde alle prescrizioni delle direttive anti-inquinamento.\nA differenza delle applicazioni su impianti di grandi dimensioni, il riducente utilizzato per la reazione chimica \u00e8 un prodotto specifico, l'AdBlue, una soluzione di urea e acqua demineralizzata. I motivi principali che hanno portato a questa scelta sono:\nL'impianto tipo applicato su veicoli per trazione terrestre \u00e8 costituito dai seguenti componenti:"}
{"id": "625240", "revid": "14480", "url": "https://it.wikipedia.org/wiki?curid=625240", "title": "Implicazione", "text": ""}
{"id": "625244", "revid": "599013", "url": "https://it.wikipedia.org/wiki?curid=625244", "title": "Hochseeflotte", "text": "La Hochseeflotte o flotta d'alto mare fu la flotta principale della \"Kaiserliche Marine\", la Marina imperiale tedesca, durante la prima guerra mondiale.\nStoria.\nEbbe base a Wilhelmshaven e nel corso del conflitto fu comandata dagli ammiragli Friedrich von Ingenohl (1913\u20131915), Hugo von Pohl (1915\u20131916), Reinhard Scheer (1916\u20131918), Franz von Hipper (1918), e Ludwig von Reuter (1918-1919).\nDurante la prima guerra mondiale minacci\u00f2 fortemente di strappare alla \"Royal Navy\" il controllo dei mari intorno alla Gran Bretagna, tanto che la \"Grand Fleet\" dovette rimanere nel mare del Nord per la durata della guerra, sebbene da altri teatri giungessero pressanti richieste di navi.\nLa \"Hochseeflotte\" era superata numericamente in rapporto di tre a due dalla \"Grand Fleet\" britannica; tuttavia in alcuni periodi del primo anno di guerra si realizz\u00f2 nel mare del Nord una quasi uguaglianza numerica, data la dispersione delle unit\u00e0 britanniche in numerose parti del mondo. Nell'ultima parte della guerra il rapporto divenne favorevole ai britannici.\nLa marina tedesca non aveva volont\u00e0 di ingaggiare la flotta avversaria in uno scontro diretto, preferendo una strategia di incursioni nel mare del Nord con lo scopo di attirare verso di s\u00e9 una parte della flotta britannica e distruggerla. Tuttavia le battaglie di Helgoland (28 agosto 1914), Dogger Bank (24 gennaio 1915) e dello Jutland (31 maggio 1916) furono inconclusive, e non mutarono la situazione strategica.\nPoich\u00e9 il blocco navale britannico causava crescenti difficolt\u00e0 economiche nell'Impero tedesco, la Marina imperiale tedesca concentr\u00f2 le proprie risorse sulla guerra sottomarina nel tentativo di vincere la prima battaglia dell'Atlantico e strangolare lo sforzo bellico britannico. A parte due uscite nell'agosto 1916 e nell'aprile 1918 la flotta d'alto mare rimase nei porti per il resto della guerra.\nNell'ottobre 1918, con le truppe di terra a un passo dalla sconfitta, e la popolazione civile in preda alla fame, Scheer decise di lanciare un attacco alla \"Grand Fleet\" tentando il tutto per tutto. Ma quando fu emanato l'ordine di prendere il mare, il 29 ottobre 1918, numerosi marinai si rifiutarono di obbedire e disertarono. Il piano fu accantonato, ma l'ammutinamento di Kiel fu la miccia per la \"rivoluzione di novembre\", la caduta del governo imperiale (9 novembre) e la fine della guerra (11 novembre 1918).\nSecondo i termini dell'armistizio di Compi\u00e8gne, la \"Hochseeflotte\" venne internata nella base britannica di Scapa Flow nelle isole Orcadi. Nel corso della \"Operazione ZZ\" il 21 novembre 1918, sessanta unit\u00e0 alleate scortarono in prigionia undici navi da battaglia, cinque incrociatori da battaglia, otto incrociatori e quarantotto cacciatorpediniere della \"Hochseeflotte\".\nIl 21 giugno 1919 l'ammiraglio von Reuter diede alla flotta l'ordine di autoaffondarsi per evitare di cadere in mano britannica. Affondarono 51 navi, e i nove marinai che persero la vita furono le ultime vittime della prima guerra mondiale.\nLo storico svedese Alf W. Johansson considera la creazione della flotta d'alto mare tedesca un esempio di grave errore strategico: \u00abLa flotta d'alto mare dell'ammiraglio von Tirpitz diede prova di essere un gigantesco errore di calcolo; un prodotto di vanit\u00e0, preconcetti e pensiero militare incoerente. Si rivel\u00f2 inutile come mezzo di pressione politica: invece di forzare un avvicinamento britannico alla Germania ottenne di avvicinarla alla Francia. Quando venne la guerra era uno strumento militare inadatto.\u00bb\nComposizione.\nAllo scoppio della prima guerra mondiale nell'agosto 1914 la sua forza era la seguente:"}
{"id": "625247", "revid": "123797930", "url": "https://it.wikipedia.org/wiki?curid=625247", "title": "TRSP", "text": "TRSP (acronimo di Tele Radio San Pietro) \u00e8 un canale televisivo locale. Fino al 2017 aveva un carattere prettamente religioso, dedicato alla diffusione del cattolicesimo.\nStoria.\nCome suggerisce l'acronimo, fu fondata nel 1978 dal sacerdote di Scerni Stellerino D'Anniballe (1929-2019) a Vasto, citt\u00e0 dell'Abruzzo dove ebbe sede fino al 2017, e inizi\u00f2 le sue trasmissioni nella chiesa di San Pietro in Sant'Antonio prima come radio, poi dal 1985 come televisione attraverso le frequenze analogiche.\nDal 2005 al 2014 era visibile anche sulla televisione satellitare in modalit\u00e0 \"free to air\" sui 13\u00b0 est, 11.179\u00a0MHz. Veniva memorizzata sul canale 858 degli Sky Box.\nDal 2012, con lo spegnimento definitivo del segnale analogico e il passaggio al digitale terrestre, TRSP \u00e8 visibile nel proprio multiplex televisivo in Abruzzo e Molise con numero LCN rispettivamente 17 e 15, nel multiplex di Napoli Canale 21 in Campania con LCN 652, poi 680, e da giugno 2013 anche in Puglia nel multiplex TRBC, con LCN 285.\nNella programmazione di TRSP, visibile in streaming per mezzo del sito web ufficiale, trovano spazio il Rosario, la Via Crucis, la Santa Messa, occasionali eventi religiosi di Abruzzo e Molise e rubriche di approfondimento autoprodotte, alcuni programmi delle emittenti nazionali cattoliche TV2000 e Telepace. Fino al 2013 andava in onda anche il tg regionale, inizialmente con tre edizioni giornaliere, ridotte poi, negli ultimi anni ad una alle ore 19.\nFin da quando debutt\u00f2 nel panorama radiotelevisivo dell'Abruzzo e del Molise, dove \u00e8 molto seguita, l'emittente \u00e8 sovvenzionata in parte dalla pubblicit\u00e0 commerciale, e in parte dalle libere offerte dei telespettatori.\nDal 2017, la tv \u00e8 propriet\u00e0 del gruppo molisano Media e Servizi S.R.L. ed ha sede legale ed operativa a Campobasso, mantenendo in parte il suo carattere religioso e interregionale.\nImpianti.\nL\u2019emittente ha rottamato i propri impianti nel 2016. Di seguito gli impianti trasmittenti che aveva in passato:"}
{"id": "625249", "revid": "1347902", "url": "https://it.wikipedia.org/wiki?curid=625249", "title": "Bandiera della Repubblica Socialista Sovietica Kirghisa", "text": "La bandiera della Repubblica Socialista Sovietica Kirghisa fu adottata il 22 dicembre 1952.\nIn precedenza, la bandiera era rossa con caratteri dorati cirillici nell'angolo in alto a sinistra, \"\u041a\u042b\u0420\u0413\u042b\u0417 \u0421\u0421\u0420\" (\"Kyrgyz SSR\") e \"\u041a\u0418\u0420\u0413\u0418\u0417\u0421\u041a\u0410\u042f \u0421\u0421\u0420\" (\"Kyrgyzskaja SSR\")."}
{"id": "625257", "revid": "57342", "url": "https://it.wikipedia.org/wiki?curid=625257", "title": "Francesco Boni (personaggio televisivo)", "text": "Biografia.\nFiglio e nipote d'arte, mentre continua l'attivit\u00e0 antiquaria del padre e del nonno, amplia e approfondisce le proprie conoscenze di storia dell'arte grazie alle letture e alla frequentazione diretta di celebri critici d'arte come Roberto Longhi e Giuliano Briganti. In questo clima culturale, durante gli anni sessanta decide di aprire una galleria d'arte e una casa d'aste a Palazzo Bernini a Roma; l'iniziativa ha successo e viene replicata in altri palazzi antichi romani e italiani.\nCommerciante, battitore d'aste, promotore di manifestazioni, negli anni ottanta conosce l'imprenditore Giorgio Corbelli, che gli propone di seguire la sua galleria d'arte a Cortina d'Ampezzo. Boni accetta ottenendo l'inserimento dell'arte contemporanea fra le opere in esposizione. L'obiettivo \u00e8 di interessare all'arte contemporanea un pubblico vasto ed eterogeneo in termini di fascia d'et\u00e0, estrazione sociale e livello culturale. Nel 1982, nell'ambito di questo progetto, Boni tiene a battesimo la nuova rete televisiva Telemarket ideata da Corbelli sulla quale diventa conosciuto come personaggio televisivo.\nNel 1997 crea una televisione a Palermo sostenendo un palinsesto legato all'interdisciplinarit\u00e0 artistica.\nNel 2001, Boni rientra a Telemarket e ne diviene, per oltre un decennio, il volto pi\u00f9 noto occupandosi di televendite in diretta relative a dipinti antichi, arte contemporanea, antiquariato e tappeti.\nGrazie alla sua popolarit\u00e0, Boni \u00e8 stato parodiato da Corrado Guzzanti in uno dei suoi spettacoli televisivi. Nel programma \"L'ottavo nano\", in onda nel 2001, il personaggio del dottor Arm\u00e0 era una chiara parodia di Francesco Boni.\nNel settembre 2013, pochi mesi prima della chiusura definitiva di Telemarket, Boni passa a presentare televendite di arte contemporanea sull'emittente Elite Shopping TV. Successivamente, collabora con le reti in chiaro Cagnola e Starmarket, dove si occupa di televendite di arte, in particolare di arte antica.\nA partire da febbraio 2017 conduce televendite d'arte e trasmissioni di approfondimento per ArteInvestimenti, azienda fondata nel 2011 dal figlio Gabriele. Boni \u00e8 autore di trenta monografie d'artista e ha presentato circa 2.000 aste.\nPubblicazioni.\nElenco parziale"}
{"id": "625262", "revid": "1347902", "url": "https://it.wikipedia.org/wiki?curid=625262", "title": "Bandiera della Repubblica Socialista Sovietica Kazaka", "text": "La bandiera della repubblica socialista sovietica kazaka fu adottata il 24 gennaio 1953.\nPrima di questa, la bandiera era rossa con il simbolo dorato della falce e martello nell'angolo in alto a sinistra, con i caratteri in alfabeto cirillico \"\u041a\u0430\u043a\u0430\u0437 \u0421\u0421\u0420\" (\"Kazak SSR\") e \"\u041a\u0430\u043a\u0430\u0445\u0441\u043a\u0430\u044f \u0421\u0421\u0420\" (\"Kazachskaja SSR\") in oro a destra del simbolo comunista.\nTra il 1937 e l'adozione della sopracitata bandiera negli anni quaranta, la bandiera era rossa con la falce e martello d'oro nell'angolo in alto a sinistra, con la scritta in alfabeto latino \"QAZAQ SSR\" e i caratteri cirillici \"\u041a\u0410\u0417\u0410\u0425\u0421\u041a\u0410\u042f \u0421\u0421\u0420\" (\"KAZACHSKAJA SSR\") in oro, sotto la falce e martello."}
{"id": "625264", "revid": "842", "url": "https://it.wikipedia.org/wiki?curid=625264", "title": "PA RISC", "text": ""}
{"id": "625270", "revid": "14480", "url": "https://it.wikipedia.org/wiki?curid=625270", "title": "Complementazione", "text": ""}
{"id": "625272", "revid": "767487", "url": "https://it.wikipedia.org/wiki?curid=625272", "title": "Ritorno dal nulla", "text": "Ritorno dal nulla (\"The Basketball Diaries\") \u00e8 un film del 1995 diretto da Scott Kalvert.\nIl film \u00e8 tratto dal romanzo autobiografico \"Jim entra nel campo di basket\" (1978) del poeta e musicista punk Jim Carroll, in cui si narrano le vicende di un giovane e promettente giocatore di basket, che entra nel tunnel dell'eroina. Per il ruolo del giovane poeta era stato scritturato River Phoenix, ma - in seguito all'improvvisa scomparsa dell'attore - i produttori scelsero Leonardo DiCaprio.\nTrama.\nNei sobborghi degradati di New York cinque amici lasciano la scuola e scivolano in situazioni sempre peggiori. Quando uno s'ammala di leucemia e muore, Jim comincia a scrivere le sue impressioni in un diario. Ma il degrado continua e i ragazzi si lasciano andare completamente alla droga e alla delinquenza. La madre di Jim (il protagonista), stanca di dolori e bugie, manda il figlio fuori di casa e cos\u00ec le delinquenze dilagano. Per procurarsi i soldi della droga, Jim comincia a prostituirsi e i crimini del gruppo diventano sempre pi\u00f9 gravi. L'amico Reggie cerca d'aiutarlo a guarire, ma inutilmente. Il terzo del gruppo, Pedro, finisce in manette, il quarto, Mickey, \u00e8 arrestato dalla polizia per avere ucciso uno spacciatore. Jim, in preda al panico, torna a casa ma la madre non gli apre la porta e, anzi, chiama la polizia. Jim finisce in prigione. Alcuni anni dopo Jim finisce di leggere la sua storia, scritta sulle pagine dei suoi diari, a un pubblico che l'applaude e che si sensibilizza su come la droga faccia preda dei ragazzi.\nProduzione.\nIl film \u00e8 stato girato a New York nella primavera del 1994 ed \u00e8 uscito negli Stati Uniti il 21 aprile 1995."}
{"id": "625273", "revid": "3732", "url": "https://it.wikipedia.org/wiki?curid=625273", "title": "Xavier Jacobelli", "text": "Biografia.\nPraticante a vent'anni e giornalista professionista a ventidue, la carriera di Xavier Jacobelli \u00e8 iniziata nel 1978 a \"Videobergamo\", emittente tv bergamasca all'epoca diretta da Vittorio Feltri. Nel dicembre 1979 entra nella redazione bergamasca del quotidiano del pomeriggio La Notte, diretto da Livio Caputo. Dopo un breve passaggio alla Gazzetta dello Sport, nel 1987 approda al Corriere dello Sport-Stadio dove rimane per sette anni, assumendo la qualifica di inviato speciale e seguendo principalmente il calcio nazionale e internazionale. Il 21 febbraio 1994 viene chiamato da Vittorio Feltri come caporedattore sportivo presso Il Giornale.\nIl 1\u00ba febbraio 1997 passa a Tuttosport, prima come caporedattore centrale e quindi come vicedirettore. L'anno successivo, con il cambio di propriet\u00e0 della testata, viene nominato direttore, diventando a 38 anni il pi\u00f9 giovane direttore di un quotidiano nazionale. Mantiene l'incarico per quattro anni e sette mesi, fino al 7 ottobre 2002.\nDall'ottobre 2002 all'agosto 2003 Jacobelli \u00e8 il direttore del \"Corriere dello Sport-Stadio\". Sotto la sua direzione il quotidiano sportivo romano aumenta le vendite, Jacobelli porta a 50 i mesi consecutivi d'incremento delle vendite dei giornali da lui diretti e, con il Corriere dello Sport-Stadio stabilisce un altro record, arrivando a contare un milione e mezzo di lettori al giorno (1.506.000).\nIl 29 settembre 2003, Jacobelli passa a dirigere \"Il Giorno\". Sotto la sua direzione, il quotidiano milanese torna allo storico formato lenzuolo.\nIl gruppo Poligrafici Editoriale incarica Jacobelli di creare un quotidiano sportivo comune ai tre giornali della catena (Il Giorno-Il Resto del Carlino-La Nazione). Il 19 aprile 2005 esce \"QS Quotidiano Sportivo\", diretto dallo stesso Jacobelli. Il 7 febbraio 2006 la testata si fonde con le pagine sportive del QN Quotidiano Nazionale e viene tuttora pubblicata insieme con le testate del Gruppo Poligrafici Editoriale. Jacobelli rimane direttore del QS e assume l'incarico di condirettore delle pagine sportive del QN. Il 19 settembre 2006 viene nominato direttore del sito web Quotidiano.net, il portale internet del Gruppo Poligrafici Editoriale (QN, La Nazione, Il Giorno, Il Resto del Carlino) che, durante la direzione di Jacobelli passa da 1 a 52 portali, con 27 canali internet collegati.\nDal settembre 2006, dopo essere stato ospite in passato di diverse trasmissioni sportive alla radio e in tv, Jacobelli diventa opinionista nel programma \"Le partite non finiscono mai\", in onda il luned\u00ec sulla rete televisiva LA7. Oltre a La7, Jacobelli ha collaborato come opinionista con le emittenti lombarde Telelombardia e Antennatre, nonch\u00e9 col circuito radiofonico nazionale CNR che raggruppa 62 emittenti tra cui Radio Sportiva e Radio Radio.\nDal 1\u00ba luglio 2007, Quotidiano.net entra a far parte di \u00abItalia News-Il Sole 24 Ore\u00bb. Il 1\u00ba febbraio 2012 Jacobelli lascia la direzione di Quotidiano.net, dopo averlo portato fra i primi quattro siti generalisti italiani per numero di utenti unici, pagine viste e visite e ne rimane editorialista.\nIl 1\u00ba marzo 2012 assume la direzione editoriale del sito Calciomercato.com, online dal 1996, il primo sito italiano di calciomercato. \u00c8 anche editorialista sportivo per la testata online globalist.it e per il quotidiano \u00abL'Eco di Bergamo\u00bb.\nDal marzo 2013 Jacobelli \u00e8 opinionista di Raisport. Collabora alle seguenti trasmissioni: \"Super8\", \"Zona11pm\", \"Pomeriggio da Campioni\", \"Pomeriggio Mondiale\", \"Mattina Mondiale\", \"Notti Mondiali\" (Rai Uno), Sabato Sprint (Rai Due). \u00c8 stato anche direttore del giornale sportivo \u00abFour Four Two Italia\u00bb, edizione italiana del mensile \u00abFour Four Two\u00bb.\nIl 30 aprile 2015 lascia la direzione di Calciomercato.com. Dall'11 maggio \u00e8 direttore editoriale della redazione digitale dei quotidiani sportivi e delle altre testate del gruppo Amodei: corrieredellosport.it, tuttosport.com, guerinsportivo.it, autosprint.it, motosprint.it, inmoto.it, inauto.it.\nNel periodo dal 2013 al 2014 e nuovamente a partire dal 2017 al 2019 \u00e8 giurato per il Premio \"Calciobidone\", ironico riconoscimento destinato al peggior calciatore della Serie A, istituito da \"Calciobidoni.it\", Guerin Sportivo e dal portale web Fantacalcio. Dal 1\u00ba agosto 2016 scrive anche sull'edizione cartacea del \u00abCorriere dello Sport-Stadio\u00bb come editorialista. \u00c8 anche opinionista di Radio Bruno Toscana.\nDa fine gennaio 2018 \u00e8 opinionista della neonata emittente radiofonica RMC Sport Network (oggi Tmw Radio), dove conduce insieme a Vincenzo Marangio e Marco Piccari \"Zona X\". Il 22 aprile 2018 assume la direzione di Tuttosport e tuttosport.com. \n\u00c8 il padre della giornalista sportiva Marialuisa Jacobelli, ex conduttrice della trasmissione sportiva Top Calcio 24.\nRiconoscimenti.\nNell'arco della carriera, Jacobelli ha ricevuto i seguenti riconoscimenti:"}
{"id": "625274", "revid": "270833", "url": "https://it.wikipedia.org/wiki?curid=625274", "title": "Rudy Dhaenens", "text": "Carriera.\nAtleta con buone doti di passista, riusc\u00ec a dare il meglio di s\u00e9 nelle classiche sul pav\u00e9 giungendo secondo nella Parigi-Roubaix del 1986 e terzo in quella del 1987; si piazz\u00f2 inoltre secondo al Giro delle Fiandre del 1990 (battuto in volata da Moreno Argentin dopo una lunga fuga a due) e terzo alla Gand-Wevelgem del 1985. Vinse anche una tappa al Tour de France 1986 ma il suo successo pi\u00f9 prestigioso lo colse al campionato del mondo di Utsunomiya nel 1990 quando precedette il compagno di squadra Dirk De Wolf e riusc\u00ec a beffare il grande favorito Gianni Bugno che si classific\u00f2 terzo staccato di pochi secondi. Al termine della stessa stagione, grazie a una costanza di rendimento nelle gare di un giorno della speciale classifica, si piazz\u00f2 secondo nella graduatoria della Coppa del mondo, alle spalle dello stesso Bugno e davanti al compagno di squadra della PDM e campione uscente Sean Kelly. \nLa sua carriera ciclistica si concluse nel 1992.\nLa sera del 6 aprile 1998 mor\u00ec ad Aalst, qualche giorno prima del suo 37-esimo compleanno, per i postumi di un incidente stradale avvenuto il giorno prima mentre si apprestava a commentare in televisione il Giro delle Fiandre. In suo onore viene corso ogni anno in Belgio il GP Rudy Dhaenens."}
{"id": "625277", "revid": "228587", "url": "https://it.wikipedia.org/wiki?curid=625277", "title": "Goth", "text": "Con il termine goth (contrazione di gothic, dall'inglese, gotico) si intende un insieme di sottoculture diverse per look e stili di musica, ma accomunate a tratti nella musica, nell'estetica e nella moda, spesso in differenti combinazioni, il pi\u00f9 delle volte con abbigliamento, trucco e capelli scuri.\nMovimenti a cui \u00e8 stato data la definizione \"Goth\".\nGoth-punk: movimento socio-musicale britannico di derivazione \"Post Punk\".\nIl cosiddetto movimento \u2018\u2018goth old school\u2019\u2019 nasce alla fine degli anni Settanta, inizi anni Ottanta, nel Regno Unito, in cui erano presenti alcuni gruppi musicali post-punk che, insieme all'apertura del locale Batcave a Soho nel luglio del 1982, cre\u00f2 i presupposti per la nascita di un movimento sociale derivante dal punk. Il Batcave offr\u00ec un punto d'incontro fondamentale per gli appassionati di questa nuova scena emergente, che venne brevemente etichettata dal New Musical Express come \"positive punk\", punk positivo. Il termine \"Batcaver\" fu in seguito usato per indicare coloro che appartenevano a questa scena.\nIl termine \"gothic\" in tutto ci\u00f2 esord\u00ec, quando Ian Astbury lo utilizz\u00f2 per descrivere Andi Sex Gang cantante degli inglesi Sex Gang Children come un \"gothic pixie\" in virt\u00f9 del modo in cui ballava e si muoveva. In seguito molte riviste musicali come New Musical Express e Sounds colsero l'attimo e cominciarono a usare il termine per indicare quel determinato genere musicale relativo a quel particolare movimento sociale. Il \u2018\u2018goth old school\u2019\u2019 \u00e8 caratterizzato da influenze punk rock, da ritmi ballabili dove il basso la fa da padrone e da voci cupe. I gruppi musicali Post-punk furono principalmente: Bauhaus, Siouxsie &amp; the Banshees, The Damned, Sex Gang Children, 45 Grave, The Virgin Prunes, Alien Sex Fiend, Joy Division, The Cure, The Sisters of Mercy, Killing Joke, Fields of the Nephilim, Echo &amp; the Bunnymen, ecc. In Italia seguirono band come i Diaframma, Litfiba.\nDarkwave: una corrente soprattutto tedesca.\nIn Germania tra gli anni ottanta e novanta, molti artisti influenzati da elementi New wave, New romantic e dal \u2018\u2018goth old school\u2019\u2019 inglese di derivazione Post-punk, fusero tutti questi vari generi di musica. Ci\u00f2 port\u00f2 alla nascita della darkwave culture. Band rilevanti sono Clan Of Xymox, Das Ich, Deine Lakaien, Diary of Dreams, Kirlian Camera, Sopor Aeternus &amp; The Ensemble of Shadows ecc..\nRomantic gothic: movimento nord-europeo.\nCon l'avvento degli anni novanta cominciano ad avere visibilit\u00e0 le cosiddette \u2018\u2018heavenly voices\u2019\u2019: artisti, gruppi e progetti musicali caratterizzati dalla presenza di soavi voci femminili accompagnate da imperanti parti di tastiera le quali creano atmosfere che cercano di rappresentare l'immaginario gotico. Un tipo di musica quindi strettamente correlato alle caratteristiche della letteratura gotica. A livello musicale la musica \u00e8 molto differente da quella dei movimenti precedenti, in questo caso non \u00e8 basata su basi ritmiche ballabili e cambia anche tutta l'atmosfera: infatti ci\u00f2 che contraddistingue questo genere \u00e8 la forte influenza della musica ma con utilizzo di tastiere su una base musicale armonica, supportate da voci femminili angeliche.\nHanno queste caratteristiche sia gruppi dark ambient sia Dark Sanctuary. Musicalmente infatti, a prescindere dalla presenza o assenza di chitarre elettriche, le atmosfere e le basi armoniche sono simili. Senza contare che spesso il dark ambient gotico non solo ha musicisti in comune (come per esempio Dark Sanctuary, Dargaard, Abigor ecc.), ma anche stesse case discografiche come la Prophecy Productions. Un'altra etichetta importante \u00e8 la Projekt Records, specializzata in dark ambient, etereal, neofolk e musiche d'atmosfera. Senza quindi nessuna connotazione ritmica o ballabile, che sono addirittura caratteristiche base di altri movimenti. A livello estetico questo movimento socio-musicale si differenzia molto dai precedenti, in quanto viene utilizzata un'estetica pi\u00f9 elegante e raffinata, la cosiddetta moda \u2018\u2018gothic vittoriana\u2019\u2019, ispirata all'epoca ottocentesca e allo stile steampunk. A livello artistico, importanti sono le figure degli illustratori Luis Royo e Victoria Franc\u00e9s, molto apprezzata anche la pittura del romanticismo come Caspar David Friedrich, Johan Christian Dahl, Francesco Hayez. A livello cinematografico si annovera tra i registi moderni Tim Burton, che si ispira alle atmosfere della letteratura gotica.\nIl \"gotico\" e la tecnologia: Cybergoth.\nMentre lo stile romantic goth \u00e8 improntato sulla storicit\u00e0 della moda, lo stile cybergoth o cyber-goth ha come tema principale, oltre a quello goth, quello della modernit\u00e0, del futurismo e della tecnologia, derivato dallo stile letterario Cyberpunk. Si ha un uso della plastica, unita al metallo, usata in una sorta di magliette-corazze e accessori. Il colore di sfondo \u00e8, come da tradizione, il nero ma sono comuni colori fluorescenti, che vengono usati soprattutto nei dettagli. La nascita della musica e dello stile cybergoth \u00e8 influenzato dal Synthpop, e dalla musica EBM, ma anche dall'Industrial rock e dalla musica Techno. Band rilevanti sono: Apoptygma Berzerk, Covenant e VNV Nation.\nIl \"gotico\" in Giappone: Gothic Lolita e Gothic Aristocrat.\nIn Giappone, lo stilista giapponese Mana (e anche chitarrista della gothic band nipponica Moi dix Mois) fuse elementi della moda \"romantic goth\" femminile con la moda Lolita: nacque cos\u00ec la moda gothic lolita. Un movimento culturale nato in contrapposizione alle kogal che esaltava il concetto di positivit\u00e0, ottimismo, vita mondana, abbronzature e gli stili di vita californiani. Mana, al contrario, cerc\u00f2 di enfatizzare la profondit\u00e0 d'animo, la dolcezza, la raffinatezza e il mistero. A livello musicale il movimento tende pi\u00f9 ad apprezzare band visual kei come Moi dix Mois, MALICE MIZER, ecc.\nAltre diverse culture goth.\nCi sono poi moltissimi altri movimenti socio-musicali e sottoculture che per ragioni diverse sono state definite \u2018\u2018gothic\u2019\u2019. A ognuna di esse c'\u00e8 un relativo genere musicale:\nInfluenze storiche e culturali.\nOrigine dei termini.\nIl termine \"goth\" deriva da Goti, il popolo proveniente dall'Europa del nord e dell'est che ha giocato un ruolo chiave nella caduta dell'Impero romano d'Occidente. In molte culture il termine \"goto\" \u00e8 considerato negativo perch\u00e9 diventato sinonimo di \"barbaro\" a causa della visione dell'epoca della caduta di Roma e rappresentazioni storiche poco accurate dei popoli pagani (specialmente i Goti) durante e dopo il processo di cristianizzazione dell'Europa.\nDurante il Rinascimento, l'architettura alto-medioevale venne classificata come architettura gotica e di conseguenza considerata inferiore, in contrasto con le linee moderne dell'epoca. Nel Regno Unito, alla fine del Settecento si svilupp\u00f2 una sorta di nostalgia per il periodo medioevale, che port\u00f2 la gente ad affascinarsi alle rovine gotiche medioevali. Le persone appassionate a questo tipo di architettura vennero quindi battezzate \"goth\" da Horace Walpole; fu questa la prima connotazione positiva del termine.\nIl romanzo gotico della fine del XVIII secolo, un genere fondato da Horace Walpole nel 1764 con la pubblicazione de \"Il castello di Otranto\", fu responsabile delle connotazioni pi\u00f9 moderne del termine \"gotico\". Da quel momento in poi, il termine venne associato all'orrore, alla morbosit\u00e0, all'oscuro e al soprannaturale. La letteratura gotica stabil\u00ec infatti la maggior parte dell'iconografia che sarebbe stata in seguito utilizzata nel cinema e nella letteratura horror, come cimiteri, rovine di castelli o chiese, fantasmi, vampiri, incubi, famiglie maledette, cos\u00ec come l'essere sepolti vivi e le trame melodrammatiche.\nL'immaginario classico dei film horror nasce con l'espressionismo negli anni venti, si sviluppa attraverso gli Universal Studios negli anni trenta e in seguito attraverso i B-movie horror (esempio: vedi \"Plan 9 from Outer Space),\" specialmente quelli prodotti dalla Hammer Film Productions. Dagli anni sessanta, serie televisive come \"La famiglia Addams\" e \"The Munsters\" sfruttano questi stereotipi per farne della commedia.\nI media e il XX secolo.\nL'influenza del romanzo gotico e dei film horror nel movimento gotico si riscontra in numerosi esempi di poesia e musica proprie del movimento stesso. La connessione tra goth e horror risult\u00f2 visibile nel film del 1983, \"Miriam si sveglia a mezzanotte\", con David Bowie, Catherine Deneuve e Susan Sarandon. Nel film appaiono infatti i Bauhaus che suonano \"Bela Lugosi's Dead\" in un locale. L'attore Bela Lugosi \u00e8 stato una sorta di goth ante-litteram, incarnando perfettamente il Conte Dracula nel film \"Dracula\".\nLa letteratura ottocentesca \u00e8 diventata un pilastro della sottocultura. Scrittori come Matthew Gregory Lewis, Sheridan Le Fanu, John William Polidori, Charles Robert Maturin, Keats, Baudelaire, Poe, Howard Phillips Lovecraft, Robert Louis Stevenson e le scrittrici Mary Wollstonecraft Shelley e Ann Radcliffe vengono apprezzati dai lettori aderenti al movimento gotico.\nDal punto di vista letterario \u00e8 fondamentale nominare Anne Rice che rielabora la concezione del vampiro. I suoi vampiri sono dei boh\u00e9mien che lottano contro l'eternit\u00e0 e la solitudine e rappresentano un ideale per molti lettori goth. Due dei suoi libri in particolare hanno una trasposizione cinematografica: \"Intervista col vampiro\" e \"La regina dei dannati\". Il primo forse per l'ambientazione dei flashback nell'epoca vittoriana ha ispirato la vena pi\u00f9 romantica nel movimento gotico.\nCome la sottocultura si \u00e8 ben stabilita, la connessione tra goth e film horror \u00e8 diventata quasi un luogo comune. Ad esempio, il film \"Il corvo\" \u00e8 improntato sulla musica e sull'estetica gotica. Gli anime, e il genere artistico-letterario \"apocalittico\" come le serie di \"Matrix\" e di \"Shadowrun\" hanno aumentato l'interesse verso la scena gotica, specialmente verso il ramo musicale dell'industrial metal, dell'elettro dark, del dark ambient e dell'industrial ambient.\nUn personaggio goth, Abigail Sciuto, fa regolarmente parte della serie televisiva \"NCIS\" ed \u00e8 rappresentato positivamente, estremamente capace nel suo lavoro a dispetto della (o proprio grazie alla) sua eccentricit\u00e0.\nNel film Il libro segreto delle streghe - Blair Witch 2, il personaggio di Kim, \u00e8 una goth-girl, con capacit\u00e0 da Sensitiva.\nCartoni animati.\nAlcuni personaggi \"goth\" rappresentati nei cartoni:\nFumetti.\nAlcuni personaggi \"goth\" rappresentati nei manga:"}
{"id": "625281", "revid": "466539", "url": "https://it.wikipedia.org/wiki?curid=625281", "title": "Ramla", "text": "Ramla (ebraico \u05e8\u05de\u05dc\u05d4, \"Raml\u0101h\"; , \"al-Ramla\", colloquiale \"Ramle\"), \u00e8 il capoluogo del Distretto Centrale dello Stato di Israele. Secondo l'Ufficio centrale israeliano di statistica, nel 2019 la popolazione complessiva della citt\u00e0 era di 76.246 persone.\nSociet\u00e0.\nEvoluzione demografica.\nSempre secondo il CBS, nel 2001 la composizione etnico-religiosa della citt\u00e0 era per circa l'80% di ebrei (con una piccola percentuale di caraiti) ed altri non arabi, contro un 20% di arabi israeliani (16% musulmani e 4% cristiani). Vi erano 500 immigrati di recente insediamento.\nStoria.\nSecondo il geografo arabo Ya\u02bfq\u016bb\u012b (IX secolo), Ramla \u00e8 stata fondata nel 716 dal califfo omayyade Sulaym\u0101n b. \u02bfAbd al-Malik e il suo nome deriverebbe dall'arabo \"raml\" \"sabbia\". Il popolamento iniziale fu fatto con persone provenienti dalla vicina localit\u00e0 di Ludd (Lydda, Lod). Ramla fior\u00ec come capitale del \"Jund Filas\u1e6d\u012bn\", uno dei cinque distretti della provincia di \"al-Sh\u0101m\" (\"Siria\") dell'impero islamico. Fu la citt\u00e0 principale e la capitale della regione dalla sua nascita fino all'arrivo dei crociati nell'XI secolo.\nIl geografo arabo, Al-Muqaddasi (lett. \u201cil Gerosolimitano\"), descrive Ramla all'apice della prosperit\u00e0:\nIn seguito la capitale si trasfer\u00ec a Gerusalemme e Ramla perse la sua importanza politica pur rimanendo una citt\u00e0 importante. La sua importanza economica, condivisa con la localit\u00e0 adiacente di Lidda (ora Lod), era dovuta alla sua posizione all'intersezione delle due strade principali della Palestina, una che collegava l'Egitto con la Siria e l'altra che univa Gerusalemme al litorale.\nDopo la prima crociata Ramla si trasform\u00f2 nella sede di una signoria nel regno di Gerusalemme (la signoria di Ramla all'interno della contea di Giaffa e Ascalona) e fu citt\u00e0 di una certa importanza economica, che serviva da stazione importante per i pellegrini in viaggio verso la Citt\u00e0 Santa. I crociati la identificarono con la \"Ramathaim\" biblica e si riferirono ad essa come Arimatea.\nAll'inizio del periodo ottomano, Ramla veniva descritta come una grande citt\u00e0 quasi completamente in rovina, con una popolazione ridotta. Nel 1548 si registravano 528 famiglie musulmane e 82 cristiane. Le dimensioni e la composizione della sua popolazione non mutarono di molto fino alla fine del XIX secolo, quando cominci\u00f2 un periodo di espansione. Durante il Mandato britannico, la popolazione si svilupp\u00f2 costantemente, fino a un totale di circa 12.000 musulmani e 3.000 cristiani nel 1944. Fino al 1948 fu modesta la presenza ebraica.\nDurante la guerra arabo-israeliana del 1948, la posizione geografica di Ramla (in particolare la sua posizione sulla principale via di rifornimento della regione de Gerusalemme) la rese inevitabilmente un punto conteso, e cos\u00ec essa venne attaccata dalle forze ebraiche all'inizio di maggio. Questi primi attacchi furono infruttuosi, ma un attacco pi\u00f9 risoluto durante l'Operazione Danny port\u00f2 alla conquista di Ramla tra l'11 e il 12 luglio 1948. La maggior parte degli abitanti della citt\u00e0 fuggirono. Gli unici abitanti che rimasero dopo la conquista della citt\u00e0 furono circa 400 arabi, per lo pi\u00f9 cristiani o che gi\u00e0 avevano relazioni con gli ebrei.\nIl governo israeliano individu\u00f2 immediatamente nella citt\u00e0 quasi spopolata una risorsa per fornire un ricovero ai numerosi immigrati ebrei che stavano cominciando ad arrivare, e iniziarono ad usare a questo scopo le case abbandonate gi\u00e0 nel novembre 1948. Nel febbraio del 1949 la popolazione ebraica aveva superato le 6.000 unit\u00e0. Ci\u00f2 nonostante, Ramla e Lidda rimasero ancora per due decenni relativamente depresse economicamente. Nel 1972 la popolazione era salita a 34.000 abitanti. La citt\u00e0 \u00e8 nota per essere stata sede dell'esecuzione del criminale nazista l'SS Adolf Eichmann negli anni sessanta con l'accusa di aver perpetrato crimini contro il popolo ebraico durante la seconda guerra mondiale."}
{"id": "625282", "revid": "28530", "url": "https://it.wikipedia.org/wiki?curid=625282", "title": "Lu\u00eds Filipe Madeira Caeiro Figo", "text": ""}
{"id": "625286", "revid": "986213", "url": "https://it.wikipedia.org/wiki?curid=625286", "title": "Santa Maria in Via Lata (diaconia)", "text": "La diaconia di Santa Maria in Via Lata fu istituita intorno al 250 da papa Fabiano. Era un oratorio ricavato in un edificio commerciale che in epoca tarda aveva occupato i portici lungo la via Lata (a lungo erroneamente identificati con i \"Saepta Iulia\") sul cui luogo, intorno al 700, sorse la basilica di Santa Maria in Via Lata (oggi via del Corso a Roma). Non si trattava di una diaconia regionale, ma di una delle quattro diaconie palatine i cui cardinali assistevano il papa nelle celebrazioni liturgiche. Ebbe un capitolo canonico fin dal 1144 e per lungo tempo fu la sede del protodiacono (il diacono pi\u00f9 anziano)."}
{"id": "625300", "revid": "174925", "url": "https://it.wikipedia.org/wiki?curid=625300", "title": "Storia del Madagascar", "text": "La storia del Madagascar \u00e8 in gran parte una storia di isolamento; le specie animali e vegetali e le culture indigene hanno seguito uno sviluppo indipendente da quello dell'Africa e di altre isole dell'Oceano Indiano. I contatti relativamente sporadici con gli arabi contribuirono a diffondere anche verso l'Occidente l'idea di un'isola straordinaria, misteriosa, con una flora e una fauna tali da alimentare miti di creature fantastiche come quelle di cui narra Marco Polo nel \"Milione\". Quando i primi esploratori europei giunsero sulla \"grande isola\", trovarono un gran numero di etnie di diversa provenienza, che avevano dato luogo a un amalgama culturale e linguistico unico. La tratta degli schiavi e la colonizzazione non furono sufficienti a distruggere l'incredibile atipicit\u00e0 dell'isola.\nStoria antica.\nSi ritiene che il Madagascar fosse parte del supercontinente di Gondwana, e che fosse quindi unito all'Africa, da cui si sarebbe staccato circa 140 milioni di anni fa. In un primo periodo, il canale di Mozambico che separa il Madagascar dalla costa africana fu di dimensioni abbastanza ridotte da permettere qualche sporadica traversata da parte delle forme di vita animali o vegetali; in seguito, la fauna e la flora malgasce rimasero isolate, prendendo vie evolutive completamente differenti da quelle del continente. Testimonianza di questo isolamento biologico sono animali come i lemuri, presenti solo in Madagascar, o il fossa, l'unico grande predatore, una sorta di mangusta, che, per un fenomeno di convergenza evolutiva, prese l'aspetto dei grandi felini africani. Pi\u00f9 in generale, lo straordinario tasso di endemismo della flora e della fauna del Madagascar testimoniano direttamente del suo antico isolamento. Sebbene l'ampiezza dello Stretto del Mozambico non fosse tale da impedire alle popolazioni africane di attraversarlo, l'uomo giunse in Madagascar solo 2000 anni fa, e questi antichi colonizzatori non provenivano dall'Africa.\nL'arrivo dell'uomo.\nSecondo la mitologia malgascia, i primi colonizzatori del Madagascar, da cui tutte le popolazioni indigene discenderebbero, erano un popolo di misteriosi esseri umani di bassa statura, chiamati Vazimba. Ancora oggi molti malgasci ritengono che gli spiriti degli antenati Vazimba veglino sulla loro terra, e interi clan vantano una discendenza particolarmente pura o diretta da questa stirpe leggendaria.\nSecondo gli studiosi moderni, i primi colonizzatori giunsero probabilmente dall'Indonesia e dalla Malaysia. In un viaggio incredibile, queste popolazioni di origine polinesiana avrebbero navigato per 6000\u00a0km, attraversando l'Oceano Indiano da un capo all'altro su canoe a bilanciere, colonizzando sia le Comore che il Madagascar. \u00c8 possibile che abbiano viaggiato costeggiando prima l'Asia meridionale e poi l'Africa orientale; e in effetti, imbarcazioni di tipo indonesiano sono diffuse in gran parte della costa africana che si affaccia sull'Oceano Indiano. Moltissimi elementi suffragano l'idea di un'origine asiatica del popolo malgascio, a partire da considerazioni linguistiche (la lingua malgascia viene classificata nelle lingue austronesiane), somatiche, e culturali (per esempio la diffusione in Madagascar di colture orientali come il riso). Inoltre, la colonizzazione del Madagascar verrebbe cos\u00ec a qualificarsi come parte del grande movimento di espansione austronesiana a cui si deve anche il popolamento di Giava, Sumatra, Polinesia, Micronesia, Hawaii e Isola di Pasqua. Da questi primi colonizzatori malesi-indonesiani discendono etnie malgasce dai tratti chiaramente orientali, come i Merina.\nPoco tempo dopo l'arrivo dei primi colonizzatori, gruppi di origine bantu iniziarono a giungere dall'Africa. Etnie di chiara origine africana come i Sakalava o i Bara ebbero fin da tempi antichi rapporti con i Merina e gli altri indonesiani, dando luogo a una sorta di cultura mista in cui talvolta le differenze etniche corrispondevano a stratificazioni in caste della societ\u00e0. La lingua malgascia conserva tracce di questo antico interscambio con la presenza di numerosi etimi di origine bantu. Di origine bantu \u00e8 anche, per esempio, la valiha, strumento musicale nazionale e utilizzata spesso nelle cerimonie tradizionali malgasce. L'eredit\u00e0 bantu \u00e8 pi\u00f9 marcata nelle zone meridionali dell'isola, dove il bestiame (costituito da zeb\u00f9) svolge un ruolo sociale molto simile a quello che si osserva nei popoli pastorali del continente.\nAntichi contatti con Arabi ed Europei.\nI navigatori arabi conoscevano il Madagascar gi\u00e0 molto tempo prima che vi giungessero i primi europei. \u00c8 probabile che Marco Polo, descrivendo nel \"Milione\" il \"Madegascar\" (che non aveva visitato, ma di cui aveva sentito parlare durante i suoi viaggi in Asia) attingesse direttamente o indirettamente da fonti arabe. Molti studiosi ritengono che Polo avesse fatto confusione, e intendesse in effetti parlare di Mogadiscio; tuttavia, sulla base del racconto di Polo, i cartografi europei iniziarono a scrivere \"Madagascar\" sulle mappe. In un celebre passaggio, Polo menziona un uccello gigantesco, simile al mitologico Roc:\nIn effetti, i viaggiatori arabi che avevano visitato il Madagascar potrebbero aver visto l\"'Aepyornis\", uccello di oltre tre metri di altezza. Tuttavia, \u00e8 anche appurato che in Madagascar non ci sono mai stati elefanti.\nInfluenza araba.\nSecondo la tradizione malgascia, i primi arabi a stabilirsi in Madagascar erano profughi della guerra civile che segu\u00ec la morte di Maometto, nel 632 d.C. Le prime prove storiche di insediamenti risalgono al X o XI secolo; si trattava di commercianti di schiavi arabi o di Zanzibar, che attingevano anche dalle popolazioni costiere del Madagascar. Alcune etnie malgasce discendono da questi antichi schiavisti; le origini dei popoli Antemoro e Antanosy, sulla costa orientale, si fanno risalire a un insediamento di questo tipo, chiamato Zafiraminia. Le loro colonie, tra cui Mahajanga e Vohemar, facevano capo al sistema feudale dei sultanati arabi. Gli Antalaotra sarebbero, invece, i discendenti di successive migrazioni arabe; essi furono i primi a portare l'Islam sull'isola.\nAnche in questo caso, la cultura malgascia mantiene numerose tracce dell'influenza importante che gli arabi esercitarono (pur essendo sicuramente in numero molto ridotto rispetto agli indonesiani e ai bantu). Hanno nomi di origine araba, in lingua malgascia, le stagioni, i mesi, i giorni della settimana e le monete, e numerose forme di saluto. Maghi arabi si insediarono probabilmente nelle corti di molti regni tribali malgasci, e dalla loro tradizione derivano le pratiche astrologiche dei divinatori noti col nome di \"ombiasy\". Furono inoltre gli arabi a trasmettere ai popoli malgasci il sistema patriarcale, che soppiant\u00f2 in parte il precedente matriarcato tipico delle popolazioni austronesiane.\nAl termine delle migrazioni di popolazioni arabe, il Madagascar contava 18 etnie, ciascuna con la propria cultura, la propria lingua e la propria religione. Fu questo caleidoscopio di civilt\u00e0 che si prospett\u00f2 ai primi esploratori e coloni europei.\nL'arrivo degli europei.\nI primi europei a sbarcare in Madagascar furono i portoghesi della flotta di Diogo Dias, nel 1500. Avevano subito una deviazione a causa del maltempo, e stavano cercando di raggiungere le coste del Mozambico; fortuitamente avvistarono Mauritius, Riunione e, il 10 agosto, il Madagascar, che Dias battezz\u00f2 \"San Lorenzo\" (Ilha de S\u00e3o Louren\u00e7o).\nNei secoli successivi, diverse potenze marinare europee (Portogallo, Paesi Bassi, Gran Bretagna e Francia) cercarono di creare insediamenti stabili sull'isola, allo scopo di utilizzarli come luoghi di scalo e rifornimento per le navi che doppiavano il Capo di Buona Speranza dirette verso l'Asia. Malattie, intemperie e scontri con le popolazioni locali risultarono per\u00f2 essere ostacoli insormontabili. Fra gli insediamenti a subire questa sorte c'\u00e8 la prima colonia francese in Madagascar, a Fort Dauphin (oggi Tolagnaro).\nSopravvissuti e profughi di vario genere, intanto, erano riusciti a entrare in rapporti con le popolazioni locali. Verso la fine del XVII secolo, proprio perch\u00e9 rimaneva fuori dal controllo delle grandi potenze europee, il Madagascar divenne il rifugio ideale per i pirati che depredavano le navi da carico sulla rotta delle Indie. In particolare l'isola di Sainte-Marie divenne l'equivalente di Tortuga nell'Oceano Indiano; secondo alcune fonti, l'isola arriv\u00f2 a contare una popolazione di 1.500 pirati, armati con 50 cannoni. Molti pirati si mescolarono con le popolazioni locali, contribuendo ad arricchire il gi\u00e0 variegato patrimonio culturale e genetico degli indigeni malgasci. Fra i pirati celebri che trascorsero parte della propria vita in Madagascar si possono citare Fran\u00e7ois Cauche, Abraham Samuel, Long Ben, Samuel Burgess, William Kidd, Adam Baldrighe, Culliford, Tomas White detto \"Tam\" e James Plantain. Tra l'altro, furono i pirati statunitensi a portare il riso malgascio nella Carolina del Sud.\nFu in questo periodo che avrebbe avuto luogo la nascita di Libertalia, una nazione pirata anarchica di cui si narra nel libro \"A General History of the Pyrates\" scritto dal capitano pirata Charles Johnson (oppure, secondo alcuni studiosi, da Daniel Defoe).\nLo schiavismo e la nascita dei regni.\nDiversi popoli malgasci avevano l'abitudine di vendere i propri prigionieri di guerra come schiavi, e avevano praticato per secoli questo commercio con gli arabi. Con il colonialismo, e la conseguente necessit\u00e0 di manodopera a basso costo da inviare nelle Americhe, la richiesta di schiavi aument\u00f2 enormemente; questa volta i clienti erano gli europei. \nIl colonialismo e il fenomeno della tratta degli schiavi africani verso le Americhe svolse un ruolo cruciale nell'evoluzione del Madagascar fra il XVI e il XVII secolo. Diversi popoli malgasci iniziarono a commerciare con gli europei, vendendo schiavi e importando alcool e armi da fuoco; in questo modo, riuscirono a imporsi sui propri vicini, formando i primi imperi. In questo periodo nacquero il regno dei Sakalava di Menabe a ovest, il regno degli Zana-Malata sulla costa orientale (i cui membri erano discendenti meticci degli indigeni e dei pirati), e il regno di Merina sull'altopiano centrale.\nIl primo sovrano a puntare attivamente all'unificazione del Madagascar sotto la propria corona fu Andrianahifotsy, figlio di Andriamisara I, fondatore del Regno di Menabe. Il tentativo di Andrianahifotsy per\u00f2 fall\u00ec. Lo stesso Regno di Menabe si scisse con la nascita del Regno di Boina, fondato da un secondogenito di stirpe reale di Menabe, Andriamandisoarivo.\nFra la fine del XVII secolo e l'inizio del XVIII, il piccolo clan degli Tsitambala, guidato da Ramanano, riusc\u00ec a conquistare il controllo dell'intera costa orientale dell'isola. Nel 1712, l'esercito di Ramanano fu sconfitto presso Fenoarivo dalle forze di un leader emergente del popolo Zana-Malata, il meticcio Ratsimilaho, figlio del pirata britannico Thomas White e di una principessa indigena di Sainte Marie di nome Antavaratra Rahena. In parte attraverso la scelta accorta di matrimoni politici, Ratsimilaho riusc\u00ec a unificare sotto il proprio dominio tutti i popoli del Madagascar orientale, fondando il regno di Betsimisaraka (\"coloro che sono uniti\"). La figlia di Ratsimilaho, Bety, divenne regina a quindici anni. Nel 1750, Bety spos\u00f2 un naufrago francese, Jean Filet detto \"Capitano Bigorne\", al quale in seguito don\u00f2 l'isola di Sainte Marie, che Bigorne poi cedette a sua volta alla Corona di Francia. Questo episodio apparentemente insignificante era destinato a fornire ai francesi un primo pretesto formale per l'occupazione militare di suolo malgascio.\nIl figlio e successore di Bety, Zanahary, si trov\u00f2 di fronte una situazione politica fortemente degenerata. Attriti interni e l'insorgere di sentimenti nazionalistici nei vari gruppi causarono un rapido disgregamento del regno Betsimisaraka, che gradualmente si ridusse alla sola regione di Fenoarivo. Segu\u00ec un periodo di grande confusione politica, segnato anche da figure come quella di Maurice-Auguste Beniowski, un mercante di schiavi franco-ungherese che si insedi\u00f2 per qualche tempo ad Antongila autoproclamandosi imperatore del Madagascar.\nL'ascesa dei Merina.\nI fondatori: Andrianampoinimerina e Radama.\nIl popolo Merina, che abitava l'altopiano centrale del Madagascar ed era dedito alla coltivazione del riso, fu interessato solo marginalmente dalle vicissitudini dei regni e degli imperi delle coste. Verso la fine del XVIII secolo, il re Merina Andrianampoinimerina (circa 1745-1810) riusc\u00ec a unificare i popoli del centro del Madagascar sotto la propria corona; come Ratsimilaho a est, Andrianampoinimerina ottenne questo risultato in parte grazie a una serie di matrimoni politici con diverse principesse dell'altopiano, e in parte con la forza militare (usata, in particolare, nei confronti dei Betsileo e dei Bara). Andrianampoinimerina si distinse anche per una amministrazione saggia e innovativa; tra le altre cose, ordin\u00f2 la costruzione di dighe e canali per ampliare le terre coltivabili del proprio regno, e introdusse presso i contadini l'uso di vanghe di metallo. Come capitale del regno scelse Antananarivo, situata in una posizione strategica per controllare l'altopiano. Le sue ambizioni riguardavano l'intera isola: in un'occasione afferm\u00f2 \"Il mare \u00e8 il confine della mia risaia\" (\"ny ranomasina no valapariako\"). Quando mor\u00ec nel 1810, tuttavia, Andrianampoinimerina non aveva raggiunto questo scopo.\nL'unificazione dell'isola spett\u00f2 al figlio e successore di Andrinampoinimerina, Radama I detto \"Radama il Grande\" (1792\u20131828). Radama ebbe la fortuna di salire al trono in una congiuntura internazionale particolarmente favorevole. In Europa, la sconfitta di Napoleone Bonaparte nel 1814-1815 introdusse un nuovo assetto politico dominato dalla Gran Bretagna. Gli inglesi intrapresero una serie di azioni volte a scalzare la presenza francese nell'Oceano Indiano; dopo aver conquistato Mauritius, gli inglesi riconobbero formalmente come nazione sovrana il Regno del Madagascar e Radama I come sovrano del regno, contrastando in questo modo l'ambizione coloniale che la Francia da sempre nutriva verso l'isola.\nRadama I strinse con gli inglesi numerosi accordi; tra l'altro, acconsent\u00ec a dichiarare illegale il commercio di schiavi (cosa che danneggiava le colonie francesi, per esempio Riunione) e accolse in Madagascar i missionari protestanti inglesi, consentendo di fatto il diffondersi della cultura anglosassone presso il suo popolo. In cambio, ricevette dagli inglesi oro, argento, polvere da sparo, moschetti, consiglieri militari e persino uniformi per il suo esercito. Cos\u00ec rifornito, l'esercito Merina ebbe ragione dei suoi principali rivali, i Sakalava dell'ovest e i Betsimisaraka dell'est. Nel 1824, Radama I pot\u00e9 dichiarare: \"Oggi l'intera isola \u00e8 mia! Il Madagascar non ha che un padrone\".\nRanavalona la Crudele.\nAlla morte di Radama, nel 1828, la corona pass\u00f2 a sua moglie, la regina Ranavalona I, passata alla storia anche come \"Ranavalona la Crudele\", che diede inizio al suo regno sterminando gli eredi e i parenti del re. Legata alle tradizioni malgasce, Ranavalona si dedic\u00f2 attivamente a cancellare gli effetti di quasi tutte le innovazioni introdotte da Andrinampoinimerina e Radama. Riport\u00f2 a corte aristocratici e stregoni che avevano progressivamente allontanato dalle posizioni di potere; espulse i missionari britannici; viet\u00f2 il Cristianesimo, dando luogo a sistematiche e cruente persecuzioni dei convertiti (secondo le stime attuali, circa 150.000 persone furono uccise in quello che i cristiani malgasci ricordano come \"tany maizina\", \"il periodo in cui la terra era oscura\"). Furono annullate le riforme legali di Andrianampoinimerina, a favore di usanze millenarie come la pratica di far bere il succo di una pianta velenosa a coloro che venivano portati in tribunale, affidando agli d\u00e8i il compito di salvarli dimostrando la loro innocenza. I rapporti con gli inglesi e in generale con gli europei furono ridotti al minimo o completamente compromessi.\nLa politica spietata e reazionaria della regina port\u00f2 suo figlio, l'erede al trono Radama II, a tramare contro di lei. Segretamente vicino al cattolicesimo e ai circoli nazionalisti francesi di Antananarivo, nel 1854 Radama II scrisse a Napoleone III chiedendogli di invadere il Madagascar e destituire la regina. Il 28 giugno 1855 Radama firm\u00f2 un documento che concedeva a un uomo d'affari francese di nome Joseph-Fran\u00e7ois Lambert il diritto esclusivo di sfruttamento di tutte le risorse minerarie del Madagascar, delle foreste e del terreno inutilizzato, in cambio di una percentuale da versarsi alla dinastia Merina. Di fatto, questi documenti andarono ad aggiungersi alle giustificazioni formali con cui la Francia avrebbe in seguito difeso, a livello internazionale, il proprio diritto ad annettere il Madagascar nei propri domini coloniali.\nNapoleone III, in ogni caso, non rispose all'appello di Radama II, che progett\u00f2 insiemi ai nazionalisti francesi un colpo di Stato, sventato dalla stessa Ranavalona nel 1857. La scoperta del complotto ai suoi danni contribu\u00ec a radicalizzare le posizioni della regina, che espulse dal paese tutti gli stranieri.\nRadama II sal\u00ec comunque al trono alla morte di sua madre, nel 1861, dedicandosi immediatamente a ripristinare le riforme di Radama I. Tuttavia, l'aristocrazia malgascia, che con Ranavalona era tornata al potere, dimostr\u00f2 di non gradire questa nuova inversione di rotta: Radama fu strangolato nel 1863, dopo meno di due anni sul trono. Fu l'ultimo maschio a essere salito sul trono del Madagascar.\nLa dinastia delle regine.\nL'assassinio di Radama II viene attribuito all'allora primo ministro Rainivoninahitriniony. In seguito, Rainivoninahitriniony e suo fratello Rainilaiarivony (succedutogli nel ruolo di primo ministro) furono i veri registi della vita politica del Madagascar.\nA Radama II succedette Rasoherina, la sua vedova, incoronata il 13 maggio 1863. Fu lo stesso Rainilaiarivony a dettarle le condizioni sotto cui avrebbe potuto salire al trono; tra le altre cose, la regina ripristin\u00f2 la libert\u00e0 di culto abolita da Ranavalona I. Rasoherina viene anche ricordata per aver rafforzato i rapporti diplomatici con l'Inghilterra, la Francia e gli Stati Uniti. Spos\u00f2 prima Rainivoninahitriniony e poi Rainilaiarivony, e regn\u00f2 fino al giorno della propria morte, il 1\u00ba aprile 1868.\nNel 1869 fu incoronata Ranavalona II, anche lei sposa del primo ministro Rainilaiarivony. Dichiaratamente cristiana, Ranavalona II era stata istruita dalla London Missionary Society e battezzata dalla Chiesa d'Inghilterra. Sotto il suo regno, l'anglicanesimo divenne la religione di Stato. La regina chiese anche che i \"sampy\", i talismani che la sua omonima Ranavalona I aveva sempre dichiarato di considerare miracolosi, fossero bruciati sulla pubblica piazza come simboli di idolatria. I missionari, sia cattolici che protestanti, iniziarono ad arrivare sempre pi\u00f9 numerosi, e costruirono scuole e chiese. Complessivamente, il regno di Ranavalona II fu caratterizzato dal tentativo di trasformare rapidamente la cultura malgascia secondo modelli europei, soprattutto inglesi. In alcune parti dell'isola, l'inglese divenne la seconda lingua della popolazione.\nL'ultima regina, ancora scelta da Rainilaiarivony sia come regnante che come moglie, fu Ranavalona III, incoronata il 22 novembre 1883. La regina cerc\u00f2 di riequilibrare i rapporti fra il Madagascar e la Francia, che ancora rivendicava i propri tradizionali privilegi nei rapporti con il paese. Tra le azioni di Ranavalona vi fu l'abolizione della Carta di Lambert e il tentativo, peraltro fallito, di invocare la protezione degli Stati Uniti. Nel 1883, le truppe francesi sbarcarono in Madagascar e, in quella che viene chiamata la guerra franco-hova (dal nome \"hova\" degli aristrocratici Merina), costrinsero Ranavalona al pagamento di un risarcimento ai discendenti di Lambert e alla cessione di Antsiranana, Nosy Be e \u00cele Sainte-Marie come protettorati francesi.\nNel frattempo, le potenze europee stavano spartendosi l'Africa. Nel contesto di un complesso accordo con Germania e Francia, gli inglesi acconsentirono a rinunciare a qualsiasi pretesa sul Madagascar. I francesi, finalmente liberi da vincoli politici e diplomatici, dichiararono l'intero Madagascar protettorato francese (1890). Ranavalona III e Rainilaiarivony cercarono di opporre resistenza, arrivando infine a disobbedire apertamente alle direttive dei francesi, che nel 1895 replicarono dando inizio a un'invasione in grande stile del Madagascar, partendo da Mahajanga e puntando direttamente su Antananarivo. La seconda guerra franco-hova si concluse rapidamente (solo venti soldati francesi morirono in combattimento, anche se diverse migliaia furono vittime della malaria) e nel 1896 il Madagascar divenne formalmente una colonia francese. La dinastia Merina fu mandata in esilio in Algeria.\nColonia francese.\nIl 30 settembre 1895 la capitale Antananarivo fu occupata dalle truppe francesi e il trattato di pace del 1\u00ba ottobre impose il protettorato sull'isola sul regno Imerino. Nel 1897 il Governatore generale del Madagascar Joseph Simon Gallieni, a seguito di una cospirazione di corte, soppresse il regno Imerino ed esili\u00f2 l'ultima regina Ranavalona III ad Algeri.\nI francesi si adoperarono per eliminare ogni influenza inglese dal Madagascar. Imposero l'uso del francese come lingua ufficiale, osteggiando non solo l'uso dell'inglese ma anche della stessa lingua malgascia. Imposero un regime fiscale estremamente severo (che alcuni autori paragonano a una reintroduzione dello schiavismo) ed espropriarono gran parte del territorio per crearvi piantagioni di caff\u00e8 nelle mani di compagnie private.\nCome possedimento francese, il Madagascar fu coinvolto nella prima e nella seconda guerra mondiale; le truppe malgasce combatterono tra l'altro in Francia, Marocco e in Siria. Dopo la caduta della Francia nella seconda guerra mondiale, il governo filo-tedesco di Vichy assunse il controllo del Madagascar, mantenendolo fino al 1942, anno in cui gli inglesi invasero l'isola per prevenire il suo uso strategico da parte delle truppe giapponesi. Dopo la guerra, l'isola fu resa alla Francia.\nL'indipendenza.\nLa nascita dei movimenti nazionalisti.\nIl secondo dopoguerra vide il diffondersi nel Madagascar di sentimenti nazionalisti e indipendentisti. Le nuove generazioni di malgasci, che avevano ricevuto un'istruzione di tipo europeo e avevano in alcuni casi combattuto all'estero per la Francia, iniziarono a pretendere di essere trattati come pari dei cittadini francesi. La rivolta del 1947 cont\u00f2 tra 30.000 e 40.000 morti in oltre un anno di scontri. Nei primi anni cinquanta sorsero numerosi partiti e movimenti politici malgasci indipendentisti.\nL'atteggiamento della Francia verso i possedimenti d'oltremare inizi\u00f2 a mutare nel 1956 con la legge quadro Defferre, che prevedeva l'istituzione nelle colonie di governi locali eletti a suffragio universale e dotati di una parziale autonomia rispetto al governo francese.\nLa Repubblica malgascia (1960-1975).\nNel 1958, in seguito anche al ritorno al potere di Charles de Gaulle, i malgasci ebbero la possibilit\u00e0 di votare per la propria indipendenza. Una costituzione nazionale entr\u00f2 in vigore dal 1959 e il 26 giugno 1960 il Madagascar divenne ufficialmente una repubblica indipendente, con Philibert Tsiranana come primo presidente.\nLa politica di Tsiranana, che pareva volta a preservare lo \"status quo\" e salvaguardare gli interessi francesi, venne apertamente criticata da molti dei partiti e dei politici che erano stati protagonisti della lotta per l'indipendenza. Nel 1972, Tsiranana si ritir\u00f2 cedendo il posto al generale Gabriel Ramanantsoa, il quale istitu\u00ec un governo provvisorio militare e inizi\u00f2 a stringere rapporti diplomatici con l'Unione Sovietica.\nLa Repubblica democratica del Madagascar (1975-1993).\nTre anni dopo, nel 1975, un colpo di Stato port\u00f2 al potere un altro militare, Didier Ratsiraka. Ratsiraka fu eletto presidente con un mandato di sette anni, in seguito esteso. Ratsiraka prosegu\u00ec la politica socialista iniziata da Ramanantsoa, avviando una strategia di nazionalizzazione delle imprese private e contemporaneamente una \"malgascizzazione\" del sistema scolastico. Nello stesso periodo, l'attivit\u00e0 dell'opposizione fu soggetta a forti limitazioni, cos\u00ec come la libert\u00e0 di stampa nel paese. Nel 1977, il partito di Ratsiraka, l'Avant-garde de la R\u00e9volution Malgache (AREMA) divenne l'unico partito legale. Segu\u00ec un periodo di declino economico e di progressivo isolamento del Madagascar.\nVerso la fine degli anni ottanta il regime di Ratsiraka inizi\u00f2 a indebolirsi ed essere soggetto a pressioni sempre pi\u00f9 incalzanti. In risposta al degrado della situazione economica del paese, Ratsiraka introdusse alcune riforme liberali. Contemporaneamente fu abolita la censura sulla stampa e nacquero nuovi partiti politici all'opposizione. Tutte queste misure non furono sufficienti a placare il movimento antigovernativo noto come Hery Velona, particolarmente forte nella provincia di Antananarivo. Il movimento diede luogo fra la fine degli anni ottanta e l'inizio degli anni novanta a numerose manifestazioni pacifiche di protesta e scioperi generali. Nel 1991, l'esercito governativo apr\u00ec il fuoco sui dimostranti a Iavoloha, uccidendo pi\u00f9 di 30 persone.\nTrovandosi in una posizione sempre pi\u00f9 difficile, Ratsiraka accolse una negoziazione per la formazione di un governo transitorio. Il 31 ottobre 1991 furono create una serie di istituzioni \"ad interim\" e il presidente perse la gran parte dei propri poteri. Nello stesso periodo ebbe inizio il processo di formazione di un nuovo governo costituzionale.\nNel marzo del 1992, una nuova costituzione fu proposta da un forum nazionale organizzato dallo FFKM (il Consiglio delle Chiese Cristiane Malgasce). Lo svolgersi del processo fu accompagnato da disordini e scontri armati nel paese. Il testo della nuova costituzione fu accettato nell'agosto 1992 con un referendum, che vide favorevoli una larga maggioranza dei cittadini.\nLa Repubblica del Madagascar (1993-2009).\nAlle nuove elezioni presidenziali, nel 1993, Albert Zafy (leader del movimento Hery Velona) sconfisse Ratsiraka. Lo stesso Zafy sub\u00ec l\"'impeachment\" nel 1996 e nel 1997 Zafy e Ratsiraka si affrontarono nuovamente alle urne, questa volta con esito opposto. La costituzione del 1998, voluta dal partito di Ratsiraka (l'AREMA) rafforz\u00f2 notevolmente i poteri del presidente.\nNelle elezioni del dicembre 2001 entrambi i candidati sostennero di aver vinto; il Ministro dell'Interno dichiar\u00f2 Ratsiraka nuovamente vincitore, nonostante le proteste dello sfidante Marc Ravalomanana. Ne segu\u00ec una nuova crisi, azioni di sabotaggio dei trasporti e qualche scontro sporadico nel paese, in quella che all'estero fu spesso descritta, forse eccessivamente, come una \"guerra civile\", e che ebbe comunque anche elementi di scontro etnico (Ratsiraka appartiene a una trib\u00f9 della costa, i Betsimisaraka, mentre Ravalomanana appartiene ai Merina degli altopiani).\nNel luglio 2002 Ratsiraka e molti dei suoi si ritirarono in esilio in Francia. Ravalomanana, preso il potere, inizi\u00f2 una serie di grandi progetti di riforma e una battaglia contro la corruzione. Nelle elezioni legislative del 2002 il suo partito TIM (\"Tiako-I-Madagasikara\", letteralmente \"amo il Madagascar\") ebbe una larga maggioranza, e un risultato favorevole alla linea del nuovo presidente si ebbe anche nelle elezioni municipali del 2003. Ma nemmeno questa legislatura avr\u00e0 buon esito.\nIl colpo di stato del 2009.\nIl 17 marzo 2009 \u00e8 nuovamente colpo di Stato. Il trentaquattrenne leader dell'opposizione, Andry Rajoelina, sostenuto dall'esercito assedia per poi conquistare il palazzo presidenziale, costringendo il presidente Ravalomanana a dimettersi, e acquisendo in toto il potere. Tutte le pi\u00f9 importanti organizzazioni internazionali, a partire dall'Unione europea, l'Unione africana e l'ONU si oppongono al rovesciamento politico, ottenuto tramite la forza. Si instaura cos\u00ec quello che appare un vero e proprio regime: ci\u00f2 \u00e8 testimoniato anche dall'irruzione dell'esercito il 24 aprile 2009 alla Corte costituzionale e dall'arresto del presidente di tale organo, colpevole di non aver riconosciuto il potere di Rajoelina.\nIn seguito alle elezioni presidenziali del 20 dicembre 2013, Hery Rajaonarimampianina \u00e8 stato eletto come nuovo presidente del Madagascar; il suo mandato \u00e8 iniziato ufficialmente il 25 gennaio 2014 ed \u00e8 durato fino al gennaio del 2019. Dal 19 gennaio 2019, il nuovo presidente \u00e8 Andry Rajoelina."}
{"id": "625306", "revid": "287204", "url": "https://it.wikipedia.org/wiki?curid=625306", "title": "Equazione differenziale lineare del secondo ordine", "text": "Unequazione differenziale lineare ordinaria del secondo ordine \u00e8 un particolare tipo di equazione differenziale lineare.\nDefinizione.\nUn'equazione differenziale lineare ordinaria del secondo ordine ha la forma:\ndove formula_2 e formula_3 sono funzioni continue in un intervallo reale.\nPer risolverla, si consideri l'equazione differenziale omogenea associata:\nche ha come soluzione banale formula_5. Per ottenere soluzioni non banali, se formula_6 e formula_7 sono due soluzioni linearmente indipendenti di questa equazione allora anche:\n\u00e8 soluzione per ogni valore delle costanti formula_9 e formula_10. Pi\u00f9 precisamente, tutte le soluzioni dell'equazione omogenea associata sono di tale forma. Dal momento che la differenza di due soluzioni qualunque dell'equazione non omogenea deve essere soluzione dell'equazione omogenea, per trovare la soluzione generale dell'equazione non omogenea \u00e8 sufficiente trovare una soluzione particolare formula_11 e sommarle la generica soluzione dell'equazione omogenea associata:\nInvece di indicare la famiglia parametrica di tutte le soluzioni dell'equazione non omogenea \u00e8 possibile che venga chiesto di risolvere l'equazione con dei valori iniziali assegnati. Il problema di Cauchy cos\u00ec delineato ha la forma:\ne queste due condizioni servono a determinare i valori delle costanti arbitrarie associate alla precedente soluzione per l'equazione non omogenea, in modo da avere una soluzione particolare che verifica il problema ai valori iniziali.\nEquazioni a coefficienti costanti.\nL'equazione omogenea associata.\nL'equazione omogenea associata ha la forma:\ndove formula_15 e formula_16 sono coefficienti costanti dati. La sua risoluzione consiste nel cercare una soluzione del tipo:\nSostituendo tale espressione nella precedente equazione omogenea, derivando e mettendo in evidenza formula_18:\nPoich\u00e9 l'esponenziale non si annulla mai, tale equazione si annulla se e solo se:\nSe le sue radici sono reali e distinte, ovvero formula_21, allora la soluzione \u00e8 del tipo:\nse sono reali e coincidenti, ovvero formula_23, allora la soluzione \u00e8 del tipo:\nmentre se sono complesse e coniugate, ovvero formula_25, allora si possono considerare la parte reale e immaginaria separatamente:\nL'equazione completa.\nL'equazione completa ha la forma:\nPer determinare le soluzioni \u00e8 sufficiente aggiungere alla generica soluzione dell'equazione omogenea associata una soluzione particolare della non omogenea. Una tale soluzione particolare pu\u00f2 essere trovata con il metodo della variazione delle costanti, oppure considerando alcuni casi particolari:\nEquazioni a coefficienti variabili.\nL'equazione omogenea associata ha la forma:\ndove formula_2 e formula_3 sono funzioni continue in un intervallo dell'asse reale. La sua risoluzione consiste nel cercare una soluzione della forma:\nData l'equazione completa:\nin questo caso si pu\u00f2 usare il metodo delle variazioni delle costanti. Si cerca una soluzione dello stesso tipo di quella dell'omogenea considerando le costanti come funzioni:\ndove formula_82 e formula_83 sono due soluzioni indipendenti dell'equazione omogenea associata (due soluzioni sono tra loro indipendenti se il loro rapporto non \u00e8 costante). Dal momento che formula_82 e formula_83 sono note e le funzioni formula_86 e formula_87 sono incognite, queste ultime vanno determinate in modo che formula_11 soddisfi l'equazione completa. Inoltre, poich\u00e9 le funzioni da determinare sono due, si pu\u00f2 imporre una seconda condizione su formula_86 e formula_87 a piacimento. Si scelga:\nsicch\u00e9 derivando formula_11 due volte e utilizzando tale relazione si ha:\nSostituendo nell'equazione completa si ottiene:\nSi tratta di un sistema nelle incognite formula_95 e formula_96:\nUna volta ricavati formula_95 e formula_96 (si dimostra che questo risulta sempre fattibile data l'indipendenza delle soluzioni formula_82 e formula_83), si ricavano formula_102 e formula_103. Infine, la soluzione \u00e8:\ne quella completa \u00e8:"}
{"id": "625307", "revid": "78273", "url": "https://it.wikipedia.org/wiki?curid=625307", "title": "Parco naturale delle Serre", "text": ""}
{"id": "625319", "revid": "1971044", "url": "https://it.wikipedia.org/wiki?curid=625319", "title": "Ballangen", "text": "Ballangen \u00e8 una localit\u00e0 ed ex comune della contea di Nordland, in Norvegia. Fino al 31 dicembre 2019 era un comune autonomo ed \u00e8 in seguito stato unito, insieme a parti del comune di Tysfjord, al comune di Narvik.\nBallangen \u00e8 situata sulla costa meridionale di Ofotfjorden, ed include anche il lungo e stretto Efjord, a sud del pi\u00f9 grande Oftofjord. L'ambiente circostante \u00e8 caratterizzato prevalentemente da fiordi, montagne e foreste. Ballangen si basa economicamente sulla vicina Narvik. \nL'area di Efjord \u00e8 tra le pi\u00f9 idilliache nella Norvegia settentrionale: l'area \u00e8 dominata da imponenti pendii di nuda roccia, meta favorita dagli amanti del trekking, decorati da una sottile striscia di verde in prossimit\u00e0 del fiordo. Altro fattore pittoresco \u00e8 la presenza di un monte dalla peculiare forma di obelisco: il monte, caratteristico per il colorito grigio-blu delle sue rocce, genera un netto contrasto con le acque limpide del fiordo. La roccia scura si scalda rapidamente alla luce del sole, contribuendo a portare un clima primaverile alla zona di Efjord in anticipo rispetto alle zone circostanti.\nAll'estremit\u00e0 orientale della regione si trova il lago Siiddasjavri (o \"Siidda\u0161j\u00e1vri\"), condiviso con la confinante Svezia. Siidda\u0161j\u00e1vri \u00e8 il quattordicesimo lago norvegese per dimensioni.\nIl primo abitante di Ballangen del quale si abbia notizia \u00e8 Lodve Lange (Lodve il lungo), al quale si fa riferimento nel Heimskringla come a uno dei guerrieri pi\u00f9 fidati di Re Olav Tryggvason, e che fu al fianco del Re sul celebre drakkar Ormen Lange (\"serpente lungo\"). Lodve partecip\u00f2 probabilmente alla Battaglia di Svolder nell'anno 1000, dove forse trov\u00f2 la morte. Prima di morire visse a Saltvik, vicino al fiordo, ad est dell'odierno centro di Ballangen.\nAnni-Frid Lyngstad degli ABBA nacque a Ballangen, precisamente nel villaggio di Bj\u00f8rk\u00e5sen."}
{"id": "625320", "revid": "125019", "url": "https://it.wikipedia.org/wiki?curid=625320", "title": "Corrispondenza Husayn-McMahon", "text": "La corrispondenza Husayn-McMahon nel corso della prima guerra mondiale fu uno scambio di lettere avvenuto nel biennio 1915-1916 fra il leader hascemita higiazeno, al-Husayn ibn \u02bfAl\u012b, sceriffo della Mecca, e Sir Henry McMahon, alto commissario britannico al Cairo, riguardo al futuro status politico dei territori arabi del Vicino Oriente quando il Regno Unito fosse riuscito a sconfiggere l'Impero ottomano, alleato agli imperi centrali, grazie al concorso di una rivolta araba guidata, sia pur simbolicamente dallo Sceriffo.\nLe missive.\nUna lettera datata 24 ottobre 1915 \u00e8 cruciale. Essa recitava che:\nLe promesse di McMahon furono viste dai nazionalisti arabi come un impegno per un'immediata indipendenza degli Arabi. Essi credettero altres\u00ec che l'impegno fosse stato violato dalla susseguente spartizione della regione fra Gran Bretagna e Francia cui la Societ\u00e0 delle Nazioni assegn\u00f2 mandati stabiliti in base agli accordi segreti fra Sykes e Picot del maggio 1916.\nL'ambiguit\u00e0 riguard\u00f2 anche la Palestina, che non era esplicitamente ricordata nella corrispondenza. La lettera parlava dei \"distretti di Mersin e di Alessandretta, e parti della Siria che si estendono a ovest del distretto di Damasco, Homs, Hama e Aleppo...\", ma non faceva alcuna menzione specifica del sangiaccato di Gerusalemme, che era la divisione amministrativa ottomana che copriva la maggior parte della Palestina.\nInoltre, e cosa forse pi\u00f9 importante (dal punto di vista britannico), la confusione scatur\u00ec da una piccola frase nella corrispondenza fra McMahon e Husayn. Le terre che \"non possono dirsi puramente arabe\" erano escluse dall'accordo. Husayn, e moltissime personalit\u00e0 arabe, consideravano la Palestina come \"puramente araba\", mentre i britannici vedevano in modo differente la questione.\nIl Regno Unito pi\u00f9 tardi promise di favorire la creazione di un focolare nazionale ebraico (Jewish National Home) in Palestina nella Dichiarazione Balfour del 2 novembre 1917. Il \"Libro bianco\" del 1939 (\"Churchill White Paper\") stabil\u00ec che la frase in cui si parlava dei \"distretti a ovest di Damasco\" doveva intendersi come inclusiva del Sangiaccato di Gerusalemme e del \"vilayet\" di Beirut (cio\u00e8 la Palestina)."}
{"id": "625322", "revid": "647919", "url": "https://it.wikipedia.org/wiki?curid=625322", "title": "Accordi Husayn-MacMahon", "text": ""}
{"id": "625324", "revid": "2091899", "url": "https://it.wikipedia.org/wiki?curid=625324", "title": "Lagos (stato)", "text": "Lagos \u00e8 uno Stato della Federazione Nigeriana, istituito nel 1967.\nGeografia.\nAll'interno di questa citt\u00e0-stato omonima di Lagos con il suo agglomerato urbano, occupa interamente la superficie dello stato nigeriano.\nLagos \u00e8 divisa in pi\u00f9 zone: la zona amministrativa risiede sull'isola di Ikeja, l'aeroporto internazionale Murtala Muhammed sulla terraferma e la malfamata periferia nell'estremo nord in direzione Ibadan.\nLagos \u00e8 stata la capitale della Nigeria dai tempi della colonizzazione fino al 1991, data in cui fu scelta Abuja al centro del paese.\nSociet\u00e0.\nLa popolazione \u00e8 per il 70% di etnia Yoruba, 20% Hausa e 10% Ibo. La convivenza fra le medesime etnie non \u00e8 mai stata facile soprattutto nel quartiere periferico di Ibuza (Ibo) e nel territorio Hausa.\nNella mitologia degli Ibo occidentali la dea Obisha avrebbe scacciato i nemici Hausa dal quartiere di Ibuza per dare al popolo una posizione privilegiata nella \"enorme metropoli\".\nGli Yoruba di Lagos parlano un antico dialetto di ceppo Kwa con influssi Fon: lo Yoruba-Nguru.\nGli Hausa musulmani si sono stabiliti nello Stato in seguito alle scorribande di Usman Dan Fodio che pur perdendo la guerra contro gli Yoruba a Ibadan ha lasciato nello yorubaland diverse tracce della sua presenza sotto forma di persone fortemente islamizzate come lo era lui.\nLa religione \u00e8 una delle principali colpevoli dei disordini nella citt\u00e0: gli Yoruba sono principalmente cristiani-animisti, gli Hausa fortemente islamizzati e gli Ibo cattolici o protestanti, questa frammentazione pesa molto sulla convivenza cittadina che fortunatamente \u00e8 molto migliorata negli ultimi anni.\nEtnie: Yoruba 70%; Hausa 20%; Ibo 10%\nReligioni: cristiana 60%; musulmana 25%; animista 15%\nSuddivisioni.\nLo stato di Lagos \u00e8 suddiviso in venti aree a governo locale (\"local government area\"):\nDivisione di Ikeja:\nDivisione di Lagos:\nDivisione di Badagry:\nDivisione di Ikorodu:\nDivisione di Epe:"}
{"id": "625327", "revid": "3115", "url": "https://it.wikipedia.org/wiki?curid=625327", "title": "Habanero Red Savina", "text": "L'Habanero Red Savina \u00e8 una cultivar di peperoncino della specie \"Capsicum chinense\", conosciuta in Guyana anche con il nome di Dominican Devil's Tongue Pepper o Ball of Fire Pepper. \nStoria.\nProtetto dal 1993 dal Plant Variety Protection act (PVP #9200255), nel 1994 entr\u00f2 nel Guinness dei primati come peperoncino pi\u00f9 piccante con la misurazione di 577.000 SHU (Unit\u00e0 Scoville) e detenne il primato fino al febbraio 2007, quando venne battuto dal Bhut Jolokia con una misurazione di 1.001.304 SHU .\nL'elevata piccantezza raggiunta nella misurazione del Guinness non \u00e8 stata mai pi\u00f9 raggiunta: le successive misurazione riportano valori di 250.000 SHU. C'\u00e8 chi sostiene che ci\u00f2 sia dovuto alle particolari cure ricevute dalla pianta usata per la misurazione del Guinness, che le ha permesso di ottenere valori di piccantezza di molto superiori ad una normale pianta di Red Savina. In un test realizzato dal Chile Pepper Institute \u00e8 emerso che l'Habanero Orange con 357.729 SHU supera in piccantezza il Red Savina (248.556 SHU).\nDescrizione.\nIl Red Savina \u00e8 una pianta che pu\u00f2 raggiungere l'altezza che varia tra i 60 i 90 cm. I frutti, pendenti, hanno una forma caratteristica appuntita, lunghi da 5 a 7 cm e larghi da 2 a 4 cm, verdi che diventano di un rosso brillante quando sono maturi. I frutti maturano in tarda stagione.\nUsi.\nIl Red Savina viene usato per la produzione dello spray al peperoncino in uso presso le forze dell'ordine di tutto il mondo.\nTutte le variet\u00e0 di Habanero vengono utilizzate anche in cucina per la preparazione di conserve, marmellate ecc."}
{"id": "625328", "revid": "123827427", "url": "https://it.wikipedia.org/wiki?curid=625328", "title": "La montagna incantata", "text": "La montagna incantata (titolo originale \"Der Zauberberg\"), pi\u00f9 letteralmente La montagna magica, \u00e8 un romanzo dello scrittore tedesco Thomas Mann (1875\u20131955) pubblicato nel 1924.\nGenesi dell'opera.\nMann inizi\u00f2 a lavorare a \"La montagna incantata\" nel 1912, concependo inizialmente il progetto come un racconto breve in cui sviluppare in chiave ironica alcuni dei temi gi\u00e0 presenti in \"La morte a Venezia\". L'idea centrale riflette le esperienze ed impressioni relative al soggiorno della moglie, Katia Pringsheim, a quel tempo sofferente di una malattia polmonare, nel sanatorio del dottor Friedrich Jessen a Davos, in Svizzera, durato diversi mesi. Mann le fece visita nel maggio e giugno del 1912, facendo la conoscenza del personale e dei degenti di questo centro medico cosmopolita. Secondo quanto affermato dallo stesso scrittore in un'appendice pi\u00f9 tardi aggiunta al volume, l'esperienza forn\u00ec il materiale per il primo capitolo (\"L'arrivo\") del romanzo.\nLo scoppio della prima guerra mondiale interruppe il lavoro sul libro. Il conflitto e le difficili condizioni del dopoguerra indussero l'autore a un sostanziale riesame della societ\u00e0 borghese europea che tenesse conto delle perverse tendenze distruttive mostrate da una gran parte dell'umanit\u00e0 cosiddetta \"civilizzata\". Si trov\u00f2 inoltre a considerare con rinnovata attenzione l'atteggiamento dell'individuo nei confronti di questioni quali la malattia, la morte, la sessualit\u00e0. Ne consegu\u00ec una sostanziale revisione del testo, che venne notevolmente ampliato e finalmente completato nel 1924. \"Der Zauberberg\" fu pubblicato in due volumi, nel novembre dello stesso anno, dall'editore S. Fischer Verlag a Berlino.\nTrama.\nLa storia \u00e8 ambientata negli anni precedenti la prima guerra mondiale. Il protagonista \u00e8 Hans Castorp, giovane ingegnere di Amburgo agli inizi della carriera nell'industria navale. La narrazione inizia con la visita di Castorp, programmata per tre settimane, al cugino Joachim Ziemssen, militare di carriera ricoverato a causa della tubercolosi presso il sanatorio Berghof a Davos, sulle Alpi svizzere.\nPoco prima del previsto ritorno, Castorp si sottopone a una visita a causa di una leggera infezione bronchiale e viene persuaso a rinviare la partenza in attesa di un miglioramento delle sue condizioni di salute. La prima met\u00e0 del romanzo descrive i primi mesi del soggiorno, durante i quali il protagonista fa la conoscenza di una serie di personaggi che costituiscono un microcosmo della societ\u00e0 europea del tempo. Particolare impressione fa su Castorp il massone, umanista ed enciclopedista italiano Lodovico Settembrini, allievo di Giosu\u00e8 Carducci, che ne diventa una sorta di mentore. Un'altra rilevante figura \u00e8 costituita da Madame Chauchat, moglie di un funzionario russo, di cui Castorp si innamora fin dai primi giorni, ma con cui avr\u00e0 modo di parlare solo assai pi\u00f9 tardi, poco prima della partenza di questa per un lungo soggiorno in Spagna e in altre localit\u00e0 europee.\nLa malattia si rivela in realt\u00e0 tubercolosi e tratterr\u00e0 il protagonista lontano dalla vita attiva per sette anni. La narrazione segue la percezione del tempo degli stessi malati per cui esso trascorre quasi inavvertitamente: mentre la prima parte del romanzo descrive il primo anno di soggiorno di Castorp, la seconda tratta dei restanti sei. All'umanista Settembrini si affianca intanto il gesuita Leo Naphta, la cui filosofia a tratti cinica e radicale fa da contraltare alle posizioni moderate dell'italiano, mettendone in luce i limiti senza per\u00f2 fornire una visione organica del mondo che possa essere accettata dall'animo essenzialmente borghese di Castorp. Alle accanite discussioni tra i due intellettuali il protagonista assiste rendendosi via via sempre pi\u00f9 partecipe, mentre il cugino Joachim, che spesso lo accompagna, mantiene sempre un marcato riserbo. Quest'ultimo, insofferente all'inattivit\u00e0 a cui le condizioni di salute lo costringono, decide all'improvviso e risolutamente di far ritorno al \"piano\" e alla carriera militare nonostante l'opinione contraria dei medici, i quali invece dichiarano \"guarito\" Castorp, che si rifiuta per\u00f2 di lasciare la clinica. Diversi mesi pi\u00f9 tardi, a causa di un aggravarsi della malattia, Joachim fa ritorno a Davos in compagnia della madre e, poco tempo dopo, muore.\nNegli ultimi capitoli del romanzo, fa la sua comparsa, accompagnato dalla signora Chauchat, il magnate Pieter Peeperkorn, ultima figura a esercitare una forte influenza sul protagonista. Nonostante Peeperkorn goda dei favori della mai dimenticata dama russa e ne sia dunque rivale in amore, Castorp rimane conturbato dalla forte personalit\u00e0 del ricco edonista olandese. Poco dopo per\u00f2 questi, quasi inspiegabilmente, si uccide.\nNella parte finale del romanzo inizia a serpeggiare nel sanatorio una forte insofferenza e inquietudine; simbolo probabilmente della fine della Belle \u00c9poque, ma anche delle future contraddizioni della Repubblica di Weimar. Persino le discussioni tra Naphta e Settembrini si fanno pi\u00f9 veementi e il primo sfida l'altro a duello. Al rifiuto di Settembrini di sparare all'amico per\u00f2 Naphta si spara in testa uccidendosi. Verso la conclusione, la prima guerra mondiale ha inizio e Castorp scende al \"piano\" per arruolarsi nell'esercito.\nStruttura.\nIl romanzo si compone di una premessa seguita da sette capitoli; ciascun capitolo \u00e8 suddiviso a sua volta in parti. Ciascuno dei sette capitoli eccetto il primo tratta una fase temporale piuttosto lunga nella vita del protagonista, mentre nelle ulteriori suddivisioni la narrazione \u00e8 maggiormente episodica. Ad ogni modo, il romanzo comprende diverse eccezioni a questa consuetudine generale, grazie all'uso del \"flashback\". Di seguito sono riportati i titoli delle suddivisioni, nell'edizione italiana di Corbaccio.\nPersonaggi.\nHans Castorp.\nUn giovane uomo poco pi\u00f9 che ventenne. Secondo lo stesso autore il protagonista del romanzo \u00e8 un cavaliere indagatore, come il \"puro folle\" alla ricerca del Santo Graal nella tradizione mitico-letteraria del \"Parzival\"; tuttavia, egli rimane come ad uno stato embrionale ed abortito, pallido e mediocre in quanto perfetta rappresentazione della borghesia tedesca. Fortemente diviso tra influenze contrastanti, capace dei pi\u00f9 alti ideali umanistici, ma allo stesso tempo soggetto anche a pesante filisteismo ed apparente radicalismo ideologico.\nCome \u00e8 suo solito, Mann sceglie il nome del suo protagonista con accurata attenzione: Hans \u00e8 un nome tedesco assai generico, quasi anonimo, ma che si riferisce anche alla figura presente nella fiaba \"La fortuna di Hans\" (\"Hans im Gl\u00fcck\") dei fratelli Grimm e all'apostolo Giovanni evangelista, il discepolo prediletto di Ges\u00f9 che ha avuto la visione dell'Apocalisse. Castorp \u00e8 invece il cognome di un eminente personalit\u00e0 storica medioevale della citt\u00e0 natale di Thomas Mann, Lubecca, il sindaco e ricco mercante del XV secolo Heinrich Castorp.\nIn un certo senso Hans Castorp pu\u00f2 esser inteso come la personificazione della giovane repubblica di Weimar: da una parte l'umanesimo, dall'altra il radicalismo pi\u00f9 estremo \u2013 rappresentati rispettivamente da Settembrini e Naphta \u2013 cercano di attrarlo a s\u00e9 ottenendo il suo favore, ma Castorp non pare in grado di fare una scelta compiuta e decisa. Il leggero ma costante stato febbrile che lo accompagna \u00e8 sottile metafora della propria mancanza di chiarezza interiore: l'alterazione di temperatura corporea (37,6 \u00b0C) \u00e8 un punto intermedio tra l'esser sano e l'esser malato. Infine la temperatura esterna dell'ambiente in cui si ritrova improvvisamente a vivere \u00e8 spesso fuori equilibrio: \u00e8 o troppo caldo o troppo freddo, tendendo quindi agli estremi (ad esempio, l'episodio della nevicata in pieno agosto), senza mai una stabilit\u00e0.\nSettembrini.\nIl massone Settembrini viene ben a rappresentare l'ideale attivo e positivo dell'illuminismo, dell'umanesimo, della democrazia, della tolleranza e dei diritti umani. Spesso egli trova Castorp letteralmente immerso nel buio, tanto che prima di iniziare le loro quasi quotidiane conversazioni vi \u00e8 la necessit\u00e0 di accendere la luce. Egli si paragona volentieri alla figura della mitologia greca Prometeo, colui che ha portato nel mondo umano il dono del fuoco e quindi di conseguenza anche dell'illuminazione. Il suo mentore \u00e8 Giosu\u00e8 Carducci, il poeta italiano che ha anche scritto tra l'altro un inno dedicato a Lucifero, \"la forza vindice della ragione\".\nI suoi principi etici sono quelli dei valori borghesi e del lavoro; cerca di contrastare il fascino morboso che Castorp pare intrattenere con la morte e la malattia, mettendolo in guardia contro la \"compagna di malattia\" Madame Chauchat, cercando di dare prova di una visione positiva della vita: il suo antagonista Naphta lo descrive come \"Zivilisationsliterat\". Mann originariamente ha costruito Settembrini come una caricatura del romanziere liberal-democratico, rappresentato per esempio dal fratello Heinrich Mann. Tuttavia, mentre il romanzo era in corso d'opera, Mann stesso \u00e8 diventato un sostenitore dichiarato della repubblica di Weimar, il che pu\u00f2 spiegare come mai accada che Settembrini, soprattutto nei capitoli successivi a quelli immediatamente iniziali, diventi la voce dell'autore.\nNelle caratteristiche fisiche Settembrini ricorda il compositore italiano Ruggero Leoncavallo. Benedetto Croce riteneva che Thomas Mann alludesse a Luigi Settembrini, ma, in un colloquio con Croce, il romanziere dir\u00e0 di aver composto il nome \"Settembrini\" derivandolo dalla data 20 settembre, ignorando l'esistenza di Luigi Settembrini.\nNaphta.\nL'antagonista principale di Settembrini, Leo Naphta SJ, \u00e8 un membro della compagnia di Ges\u00f9, divenuto hegeliano-marxista ma nato ebreo; una parodia del filosofo ungherese Gy\u00f6rgy Luk\u00e1cs, come informa Mann in una lettera del 1949.\nMadame Chauchat.\nClaudia Chauchat rappresenta la tentazione data dall'erotismo, la lussuria e l'amore, il tutto in una forma degenerata e ampiamente morbosa, dominata da \"passivit\u00e0 asiatica\". Lei si trova a essere proprio uno dei motivi principali per il soggiorno prolungato di Castorp sulla montagna magica. La promessa femminile del piacere sessuale come ostacolo alla gioia maschile per l'azione nel mondo imita i temi del mito riguardante Circe ma presente anche nelle ninfe delle \"montagne di Venere\" nell'opera lirica \"Tannh\u00e4user\" di Richard Wagner.\nCaratteristiche feline che contraddistinguono la donna sono fatte notare abbastanza spesso; il suo cognome poi deriva dal francese \"chaud chat\" (gatto caldo), mentre il suo primo nome include anche un accenno all'inglese \"claw\" (\"artiglio\"). Il suo nome pu\u00f2 anche essere un riferimento alla mitragliatrice Chauchat in dotazione all'esercito francese durante la prima guerra mondiale.\nClaudia Chauchat lascia il Berghof per qualche tempo, ma per ritornare in seguito con un altro compagno impressionante, Mynheer Peeperkorn, che soffre di una malattia tropicale.\nPeeperkorn.\nMynheer-Pieter Peeperkorn, nuovo amante di Claudia Chauchat, entra nel paesaggio del Berghof piuttosto tardi; ma \u00e8 certamente una delle persone maggiormente predominanti del romanzo: rappresenta il principio e lo spirito dionisiaco. Il suo forte temperamento e l'accentuata personalit\u00e0, con la sua aura di importanza che lo attraversa, in combinazione con un imbarazzo evidente e la strana incapacit\u00e0 di completare almeno una volta una qualche dichiarazione od affermazione, ricorda alcune figure delle precedenti novelle dell'autore (per esempio, Herr Kl\u00f6terjahn in \"Tristano (racconto)\"); personaggi che sono da un lato fonte di ammirazione per la loro prorompente energia vitale ma anche, dall'altro, condannati a causa della loro estrema ingenuit\u00e0.\nIn conclusione, questa persona rappresenta la forma pi\u00f9 grottesca di un carattere dionisiaco; il dio greco Dioniso \u00e8 importante anche nella filosofia di Friedrich Nietzsche e \"La nascita della tragedia \" \u00e8 la fonte del titolo \"La montagna incantata\". L'estremismo di Peeperkorn si ripercuote anche nell'atto finale del suicidio da lui compiuto, eseguito anche in modo alquanto strano. Con Mynheer Peeperkorn l'autore del romanzo personalizza contemporaneamente il suo rivale, l'influente poeta tedesco Gerhart Hauptmann, ma anche alcune propriet\u00e0 di Goethe (con il quale spesso \u00e8 stato confrontato Hauptmann).\nZiemssen.\nJoachim Ziemssen \u00e8 il cugino di Castorp. Militare di carriera, si trova ricoverato al sanatorio per tubercolosi. \u00c8 lui ad accogliere Hans all'arrivo alla stazione e ad iniziarlo alle abitudini del Berghof. Per seguire le sue ambizioni militari lascia il sanatorio contro il parere medico, vi far\u00e0 ritorno con la malattia in stato avanzato per poi morire.\nInterpretazioni.\n\"La montagna incantata\" \u00e8 caratterizzata da una narrativa densa di erudizione e spesso ambigua che ha determinato una certa variet\u00e0 di giudizi critici. A fianco di uno scrupoloso realismo nella descrizione di personaggi e situazioni, si ritrova un marcato simbolismo, nei toni con cui viene descritto, ad esempio, il fluire del tempo o le impressioni e meditazioni del protagonista. I personaggi stessi rappresentano, pi\u00f9 o meno apertamente, le diverse tendenze filosofiche del tempo con cui Castorp viene, in questo modo, successivamente in contatto. Il rapporto tra l'ordine e l'equilibrio della morale borghese e il vitalismo estetico, gi\u00e0 analizzato in un contesto di malattia e morte in \"La morte a Venezia\", \u00e8 qui interpretato con sottile ironia e presentato in relazione al pi\u00f9 ampio panorama del pensiero europeo del primo Novecento.\nIl romanzo si rif\u00e0 apertamente alla tradizione europea, e in particolare tedesca, del romanzo di formazione o \"Bildungsroman\", bench\u00e9, come dichiarato dallo stesso autore, ne sia anche la parodia. Nei capitoli iniziali, il protagonista mostra una spiccata curiosit\u00e0 sia nei confronti delle scienze naturali che delle discipline umanistiche, spesso in contrasto con l'atteggiamento chiuso e riservato del cugino Joachim. Col passare del tempo impara per\u00f2 a mantenere una certa distanza dalle posizioni pur affascinanti ma estreme del gesuita Naphta, cos\u00ec come sviluppa anche un certo scetticismo rispetto agli slanci retorici dell'umanista Settembrini. A differenza del tipico impianto del romanzo di formazione, \u00e8 stato sottolineato come la maturit\u00e0 acquisita da Castorp non sembra avere come scopo un futuro vissuto nella pienezza dello spirito finalmente raggiunta. Pare invece, a causa della prospettata e probabile morte nel conflitto mondiale, quasi fine a s\u00e9 stessa o comunque inutile e inconsistente di fronte all'irrazionalit\u00e0 della guerra.\nTrasposizioni.\n\"La montagna incantata\" ebbe una trasposizione per la televisione tedesca nel 1968 per la regia di Ludwig Cremer e una cinematografica nel 1981 per la regia di Hans W. Gei\u00dfend\u00f6rfer.\nBibliografia.\nRiportiamo qui solo le monografie dedicate a \"La montagna incantata\". Per una pi\u00f9 ampia bibliografia della critica sull'opera di Thomas Mann si veda la relativa voce."}
{"id": "625332", "revid": "1632387", "url": "https://it.wikipedia.org/wiki?curid=625332", "title": "Spuma", "text": "La spuma \u00e8 una bibita analcolica gassata a base di acqua, zucchero, quantit\u00e0 variabili di caramello e aromi vari (tra cui, succo di limone, infuso di scorze di arancia, rabarbaro, vaniglia, spezie); il termine, generico, \u00e8 una denominazione commerciale di fantasia e risale ai tempi in cui esistevano molti produttori locali di bibite gassate, per cui il nome delle singole marche era meno importante di adesso.\nIl termine \u00e8 equivalente all'anglosassone \"soda\", anch'esso adatto a indicare qualunque bibita analcolica \"con bollicine\" a prescindere dal fabbricante.\nStoria.\nLa spuma bionda nasce nei primi anni venti; nel 1925 la spuma della Paoletti Bibite di Ascoli Piceno gi\u00e0 vinceva a Bruxelles un concorso internazionale.\nLa \"spuma nera\" \u00e8 stata prodotta per la prima volta nel 1938 dall'azienda Spumador, probabilmente per la mancanza di materie prime per il chinotto. La \"spuma bionda\" sembra invece dovuta a un innalzamento del prezzo del cedro.\nCocktail.\nLa spuma \u00e8 usata per la preparazione di vari cocktail, per esempio la spuma nera abbinata al vino rosso viene chiamata \"S\u00fc e gi\u00f6\" (in dialetto milanese e in alte zone della Lombardia) o \"picio pacio\". In Val di Sole e nei dintorni \u00e8 detta \"misto r\u00f3s\" o \"misto bl\u00e0nch\" a seconda se \u00e8 utilizzato vino bianco o rosso.."}
{"id": "625336", "revid": "767487", "url": "https://it.wikipedia.org/wiki?curid=625336", "title": "(It (Is) It) Critical Band", "text": "(It (Is) It) Critical Band \u00e8 il primo album del gruppo statunitense dei 90 Day Men, pubblicato nel 2000 dalla Southern Records.\nTracce.\nTutti i pezzi sono stati scritti dai 90 Day Men"}
{"id": "625339", "revid": "84184", "url": "https://it.wikipedia.org/wiki?curid=625339", "title": "Chinoloni", "text": "I chinoloni sono farmaci ad uso locale e sistemico di origine sintetica introdotti nell'uso clinico dalla fine degli anni cinquanta. Un gruppo di ricerca, durante la sintesi della clorochina, isol\u00f2 un composto chinolonico, avente propriet\u00e0 antibatterica. Nell'uso comune vengono definiti antibiotici ma, in senso stretto, non potrebbero essere inclusi in questa classe perch\u00e9 non sono molecole di origine naturale ma solo di sintesi, quindi possono essere definiti chemioterapici.\nLa maggior parte dei chinoloni utilizzati correntemente in medicina appartengono ad un sottogruppo chiamato fluorochinoloni, che si distinguono per la presenza di una sostituzione sull'anello chinolinico al carbonio in posizione 6 con un atomo di fluoro.\nA seconda del loro spettro d'azione e del loro sito d'azione, vengono divisi in appartenenti a:\nPropriet\u00e0 acido - base.\nLe propriet\u00e0 acido-base influenzano in modo significativo l'azione dei chinoloni, il loro uso sistemico o locale e la loro farmacocinetica (volume di distribuzione, biodisponibilit\u00e0, emivita).\nPrendiamo ad esempio l'acido nalidissico, nell'immagine in alto: l'unico gruppo ionizzabile \u00e8 il gruppo carbossilico -COOH, che ha propriet\u00e0 acide. Questo gruppo, al pH del sangue, sar\u00e0 in forma deprotonata, quindi nella forma anionica COO-. Di norma, anioni e cationi hanno bassissima tendenza a passare le membrane cellulari, poich\u00e9 hanno un certo grado di idrofilia. Pertanto, vista questa propriet\u00e0, l'acido nalidissico \u00e8 usato come disinfettante ad azione locale.\nUn altro esempio \u00e8 la ciprofloxacina: presenta sempre il gruppo acido -COOH ma ha anche un gruppo amminico sull'anello laterale, con propriet\u00e0 basiche. A pH fisiologico entrambi i gruppi saranno ionizzati, e quindi non vi sar\u00e0 una carica prevalente sull'altra: \u00e8 quindi uno zwitterione e pu\u00f2 permeare senza alcun problema le membrane cellulare ed \u00e8 ben assorbita. Per questo motivo i chinoloni di 2\u00aa generazione hanno ampia azione sistemica e ottime caratteristiche farmacocinetiche.\nQuindi, in generale, le propriet\u00e0 acido base sono da tenere in considerazione per determinare la quantit\u00e0 di farmaco che esplica la sua azione terapeutica anche perch\u00e9 influenza il grado di idrofilia e lipofilia.\nMeccanismo d'azione.\nI chinoloni sono battericidi, ovvero uccidono il batterio su cui stanno agendo (quindi non sono batteriostatici).\nTutti i composti chinolonici inibiscono l'azione di due enzimi appartenenti alla classe delle topoisomerasi, ovvero l'enzima girasi e la topoisomerasi IV; entrambi sono coinvolti nell'isomerizzazione spaziale dell'alfa-elica (DNA girasi) e nel mantenimento della separazione tra il filamento stampo e il filamento inerte nel processo di replicazione batterica. La DNA-girasi o la topoisomerasi IV tagliano il doppio filamento di DNA circolare, rompendolo grazie ad un attacco nucleofilo sull'ossidrile tirosinico del ponte diesterico, lo avvolgono in senso levogiro e poi risaldano il filamento.\nNei batteri Gram positivi interagisce specificamente con la topoisomerasi IV che separa i due filamenti di DNA nella fase di replicazione.\nQuesti enzimi sono presenti sia nelle cellule batteriche che in quelle di tutti i mammiferi. Il basso grado di tossicit\u00e0 di queste molecole deriva dal fatto che quest'ultime hanno un'affinit\u00e0 molto maggiore per le topoisomerasi batteriche rispetto alle topoisomerasi umane, quindi in sostanza agiranno solo sulle cellule batteriche e non su quelle umane.\nA causa del loro meccanismo d'azione, i fluorochinoloni sono utili nel trattamento di patologie causate da Gram+, Gram-, Chlamidye, Ricketsie ed alcuni Mycoplasmi (eccetto M. bovis e M. hyopneumoniae). \u00c8 utile nel trattamento di patologie a carattere zoonosico, come la brucellosi.\nI fluorochinoloni non devono essere utilizzati n\u00e9 in bambini sotto i 12 anni di et\u00e0, n\u00e9 in cani di piccola stazza, n\u00e9 in gatti sotto gli 8 mesi di et\u00e0, n\u00e9 in cani di grossa stazza sotto i 13-14 mesi di et\u00e0; questo perch\u00e9 le suddette molecole presentano una notevole tossicit\u00e0 verso la cartilagine di accrescimento (diafisaria ed epifisaria), provocandone la prematura ossificazione. In medicina veterinaria l'utilizzo di queste molecole in animali troppo giovani pu\u00f2 portare a dover sacrificare l'animale.\n\u00c8 opportuno evitare la somministrazione contemporaneamente a teofillina o altri farmaci utili in diffusi processi infettivi.\nI chinoloni sono inibitori di un emoproteina detta CYP1A2 e quindi rallentano la metabolizzazione di molecole o farmaci substrato di questo citocromo.\nQuesti tipi di antibiotico formano sali poco solubili con ioni magnesio, ferro, calcio, zinco e alluminio. L'assunzione dei sali di questi metalli diminuisce la biodisponibilit\u00e0 orale dello stesso antibiotico. Vanno dunque evitati, durante il periodo di trattamento, latticini, integratori a basi di sali di magnesio e in particolare antiacidi a base di alluminio e magnesio. Se l'assunzione di antiacidi \u00e8 sotto controllo medico, la dose di antiacido va assunta almeno 3-4 ore prima dell'uso dell'antibiotico.\nDerivati di prima generazione.\nCapostipite \u00e8 l'acido nalidixico, appartenente alla I generazione: usato solo contro infezioni urinarie di sicura origine batterica di tipo Gram negativo; ha azione antipiretica paragonabile all'acido acetilsalicilico. La posologia prevede somministrazione iniziale di 4g al d\u00ec, in dosi suddivise per due settimane, per via orale; poi 2g al d\u00ec. Vi sono anche acido pipemidico e flumechina\nDerivati di seconda generazione.\nGrazie ad un derivato piridopirimidinico dell'acido nalidixico, cio\u00e8 l'acido pipemidico, i chinoloni di II generazione sono attivi sui batteri del genere Pseudomonas. L'acido pipemidico \u00e8 difatti circa 10 volte pi\u00f9 potente dell'acido nalidissico e richiede dosaggi molto inferiori, come 800\u00a0mg/die.\nStudi successivi hanno portato all'introduzione di un atomo di fluoro al carbonio 6, che conferisce alla molecola importanti caratteristiche:\nRaramente si verificano reazioni allergiche e shock anafilattici; inoltre, non inducono resistenza nei batteri attraverso i plasmidi. \nTra le molecole appartenenti a questa classe, la ciprofloxacina \u00e8 la pi\u00f9 attiva mentre l'ofloxacina ha la migliore farmacocinetica.\nDerivati di terza generazione.\nIn questi derivati di sintesi, oltre all'atomo di fluoro in 6, l'aggiunta di un sostituente eterociclico in posizione 7 migliora la farmacocinetica e amplia lo spettro anche ai Gram positivi. Importante \u00e8 stata anche la sostituzione sull'atomo di azoto 1 del gruppo etilico con un gruppo ciclopropilico.\nFenomeni di resistenza.\nLa resistenza ai chinoloni \u00e8 dovuta principalmente a:\nReazioni avverse.\nProblemi neurologici.\n- Un recente studio ha evidenziato la possibile connessione causale tra l'assunzione per via sistemica di fluorochinoloni e l'insorgenza di neuropatie periferiche, tra le quali anche la Sindrome di Guillain-Barr\u00e9, che costituisce una sindrome neurologica spesso invalidante e, in alcuni casi, persino letale. In particolare, lo studio riporta come su 46.257 segnalazioni di eventi avversi determinati dall'assunzione di fluorochinoloni, vi siano stati complessivamente 539 casi di neuropatia periferica, con una incidenza del 9% per i casi di Sindrome di Guillain-Barr\u00e9.\nProblemi muscoloscheletrici.\n- Uno studio del 1997 condotto presso l'Universit\u00e0 di Vienna segnala che i fluorochinoloni ciprofloxacina e ofloxacina potrebbero avere degli effetti dannosi sulla cartilagine umana. I risultati degli esperimenti condotti hanno mostrato, in vitro, una condrotossicit\u00e0 sulla cartilagine umana (necrosi dei condrociti verificata al microscopio elettronico).\n- tendiniti (inclusa la possibilit\u00e0 di rottura spontanea del tendine di Achille, anche a distanza di mesi dall'interruzione della terapia con fluorochinoloni).\nAltre reazioni avverse.\n- disturbi gastroenterici; rari effetti psicostimolanti (interferiscono con la trasmissione del GABA e dell'adenosina) con possibili convulsioni; prolungamento del tratto QT all'elettrocardiogramma che si traduce in un aumentato rischio di aritmie.\nDisabilit\u00e0 associata ai fluorochinoloni (FQAD).\nSono un insieme di sintomi che possono comparire anche tempo dopo la dismissione del chinolone o del fluorochinolone e possono perdurare anche a tempo indeterminato risultando in alcuni casi irreversibili. Devono perdurare per 30 giorni o pi\u00f9.\nTra questi sintomi compaiono:\n-Danni al sistema nervoso centrale (convulsioni, tremori, alterazioni dello stato mentale, effetti psichiatrici tra cui psicosi, pseudotumor cerebri) sembrano dovuti alla neurotossicit\u00e0 dei fluorochinoloni e all'inibizione del recettore GABA A e all'attivazione del recettore NMDA\n-Rottura dei tendini/tendiniti (Boxed warning aggiunto nel 2008)\n-Neuropatia periferica (rilevata nel 2004, aggiunta la possibilit\u00e0 di irreversibilit\u00e0 nel 2013)\n-Esacerbazione della miastenia grave\n-Prolungamento dell'intervallo QT e torsioni di punta\n-Fototossicit\u00e0\n-Reazioni di ipersensibilit\u00e0 (anche fatali)\nRisultano quindi coinvolti i sistemi:\n-Muscoloscheletrico\n-Neuropsichiatrico\n-Sistema nervoso periferico\n-I sensi\n-Pelle\n-Cardiovascolare\nSono state avviate anche cause legali."}
{"id": "625340", "revid": "438678", "url": "https://it.wikipedia.org/wiki?curid=625340", "title": "Introduzione al narcisismo", "text": "Introduzione al narcisismo \u00e8 un saggio in tedesco scritto da Sigmund Freud tra il 1913 e il 1914, anno in cui fu pubblicato sotto il titolo \"Zur Einf\u00fchrung des Narzi\u00dfmus\" in \"Jahrbuch der Psychoanalyse\" come articolo d'apertura. \nIl saggio consta di tre capitoli in cui il medico viennese presenta lo stadio narcisistico, derivando il termine dalla leggenda di Narciso, come una fase evolutiva della libido sessuale, a cavallo tra la fase sadico-anale e quella pi\u00f9 propriamente oggettuale.\nSecondo Freud in questo stadio la libido prende come primo oggetto l'Io stesso del bambino e solo in un momento successivo questo investimento libidico si rivolger\u00e0 invece ad un oggetto esterno.\nSempre in questo volume l'autore introduce l'importante concetto di ideale dell'Io, concetto che negli anni seguenti porter\u00e0 alla definizione freudiana del Super-io.\nIl saggio.\nAll'inizio del primo capitolo Freud definisce compiutamente il narcisismo come il \"completamento libidico dell'egoismo della pulsione di autoconservazione dell'uomo\", non dunque come una perversione ma come un carattere appartenente in maniera diversa a tutti gli uomini e mai del tutto superato.\nSecondo il medico viennese l'interesse per lo stadio narcisistico risiede nella particolare forma di alcune psicosi in cui l'Io del malato sembra essere di fatto il centro della corrente libidica: il paziente perde ogni interesse verso l'esterno rivolgendo a s\u00e9 stesso la propria corrente libidica oggettuale, dando cos\u00ec forma a sovrainvestimenti dell'Io che sfociano ad esempio nelle manie di grandezza. Questo secondo Freud \u00e8 quanto avviene nelle parafrenie (schizofrenia e \"dementia praecox\"), a dispetto invece delle nevrosi ossessive in cui l'interesse verso l'esterno \u00e8 confermato dalle fantasie del malato.\nFreud inoltre individua questa fase anche nel comportamento del bambino quando assume s\u00e9 stesso a centro del mondo, nella sua onnipotenza dei pensieri e nelle credenze superstiziose degli uomini primitivi (vedi: \"Totem e tab\u00f9\").\nNel secondo capitolo Freud tratta diffusamente delle pulsioni dell'Io, della libido oggettuale e della libido dell'Io, in contrapposizione alle teorie di Jung che tendevano ad unificare queste pulsioni in un'unica energia psichica. Sempre in questo capitolo Freud esemplifica il comportamento narcisistico nei casi della vita amorosa degli uomini, della malattia e perfino dell'ipocondria, quando un organo \"eccitato\" diviene in qualche modo erogeno e suscettibile di investimento libidico. I pericoli a cui si va incontro durante la fase narcisistica sono secondo Freud l'angoscia dovuta al complesso di evirazione e alcuni casi di omosessualit\u00e0, in cui l'oggetto amato rappresenta ancora un'immagine di s\u00e9 stessi.\nNell'ultimo capitolo Freud, tenendo ferma la distinzione tra libido oggettuale e libido dell'Io, si interroga sul destino di quest'ultima, arrivando a supporre che essa vada a sostenere un ideale che l'Io ha di s\u00e9. Nell'et\u00e0 adulta dunque una parte della corrente narcisistica si indirizza non pi\u00f9 all'Io ma al suo ideale, ideale a cui Freud riconosce la dignit\u00e0 di istanza psichica e coscienza morale. L'esistenza di questo ideale sarebbe inoltre condizione della rimozione di pulsioni e pensieri, nonch\u00e9 della censura onirica e della sensazione del \"sentirsi osservati\" riportata dai nevrotici.\nNell'ultima parte del libro l'autore segue la genesi dell'ideale dell'io, la dinamica degli investimenti libidici (in particolare nella vita amorosa), e sottolinea l'importanza dell'ideale dell'Io nella comprensione della psicologia delle masse, tema che Freud affronter\u00e0 compiutamente nel successivo saggio \"Psicologia delle masse e analisi dell'Io\"."}
{"id": "625341", "revid": "287204", "url": "https://it.wikipedia.org/wiki?curid=625341", "title": "Pietro Generali (cestista)", "text": "Carriera.\nCentro di buona stazza, nella sua carriera ha militato con la Sinudyne Bologna, la Vidal Mestre, la Juve Caserta, la Benetton Treviso ed il Petrarca Padova. Si \u00e8 ritirato nel 1994.\nCon la nazionale italiana di pallacanestro ha vinto la medaglia d'argento alle Olimpiadi di Mosca 1980."}
{"id": "625346", "revid": "123367442", "url": "https://it.wikipedia.org/wiki?curid=625346", "title": "Freddy Maertens", "text": " Professionista dal 1972 al 1987, vinse una Vuelta a Espa\u00f1a, due campionati del mondo su strada, una Gand-Wevelgem, un'Amstel Gold Race, una Parigi-Bruxelles e due Super Prestige Pernod, sorta di coppa del mondo su strada. Vanta il record di vittorie di tappa in un singolo Grande Giro, ben tredici durante la Vuelta a Espa\u00f1a 1977. Gli appartiene anche il record di vittorie ai Grandi Giri in un singolo anno solare, 28 tappe tra il 24 giugno 1976 e il 28 maggio 1977: 8 tappe al Tour de France 1976, 13 alla Vuelta a Espa\u00f1a 1977 (da lui vinta) e 7 al Giro d'Italia 1977 (prima dell'infortunio in maglia rosa che lo costrinse a ritirarsi impedendogli la doppietta).\nIl neo della sua pur ottima carriera \u00e9 il non essere mai riuscito ad imporsi in una delle cinque classiche monumento.\nCarriera.\nPer le sue caratteristiche era stato considerato fin dagli esordi il possibile erede di Eddy Merckx; ma mentre Merckx primeggiava nei grandi Giri, Maertens si distinse per lo spunto in volata, risultando ancora oggi uno dei velocisti pi\u00f9 forti di tutti i tempi. Dopo esser passato professionista nel 1972, si mise in mostra gi\u00e0 l'anno seguente, quando giunse secondo nel campionato del mondo di Barcellona, superato da Felice Gimondi (Maertens e Merckx furono allora al centro di forti polemiche, per le incomprensioni nei chilometri finali che costarono il titolo alla squadra belga).\nRaggiunse l'apice della carriera nel biennio 1976-1977: vinse in totale 107 corse, 54 nel 1976, eguagliando il record fatto segnare da Merckx nel 1971, e 53 l'anno dopo. Tra i trionfi del biennio, il Campionato del mondo 1976 (quando batt\u00e9 in volata Francesco Moser), il titolo nazionale belga, la Gand-Wevelgem, l'Amstel Gold Race, la Quattro Giorni di Dunkerque, la Parigi-Nizza, l'Omloop Het Volk, il Giro di Catalogna, la Settimana Catalana, 8 tappe al Tour de France 1976 (eguagliando ancora una volta un record di Merckx) e 7 al Giro d'Italia 1977. Ma soprattutto si impose alla Vuelta a Espa\u00f1a 1977, con ben 13 tappe vinte (di cui 11 nelle prime 13 disputate), ancor oggi record assoluto di vittorie in un singolo grande giro, trionfando, per la prima volta, in una grande corsa a tappe e tenendo la maglia di leader della generale dal primo all'ultimo giorno. Nelle classiche belghe dello stesso anno fu \"vittima di un giallo\" al Giro delle Fiandre in quanto, presunto squalificato per cambio irregolare di bicicletta nella prima met\u00e0 di gara, dopo aver aiutato per la restante parte Roger De Vlaeminck, viene informato solo a pochi km dall'arrivo di essere ancora in corsa, ma ormai esausto si rassegna al secondo posto. Alla Freccia Vallone viene squalificato per doping, dopo aver vinto con quasi tre minuti di vantaggio su Francesco Moser.\nProprio al Giro d'Italia 1977 accadde un episodio che lo condizion\u00f2 in parte nel prosieguo di carriera: cadde nella seconda semitappa dell'ottava frazione che si concludeva all'autodromo del Mugello e si frattur\u00f2 il polso, ponendo fine alla sua avventura al Giro che stava fin l\u00ec dominando. Non si riprese mai completamente dall'incidente, e quando torn\u00f2 alle corse non riusc\u00ec pi\u00f9 a centrare una vittoria in una delle grandi classiche. Dopo anni in cui deluse non poco le aspettative ebbe le ultime luminose fiammate nel 1981, quando in maglia Boule d'Or-Sunair vinse 5 tappe al Tour de France, portando a casa per la terza volta la maglia verde della classifica a punti, e soprattutto si impose di nuovo nel Campionato del mondo, disputatosi questa volta a Praga, dove rispolver\u00f2 le sue grandi doti di velocista da ultimi metri per beffare di poco Giuseppe Saronni. Fu questo il canto del cigno, negli anni successivi continu\u00f2 a correre, ma non riusc\u00ec ad ottenere altri risultati di rilievo. Il 18 luglio 1987 a Cuneo pose fine alla sua attivit\u00e0 di ciclista professionista."}
{"id": "625347", "revid": "767487", "url": "https://it.wikipedia.org/wiki?curid=625347", "title": "To Everybody", "text": "To Everybody \u00e8 il secondo album del gruppo statunitense dei 90 Day Men, pubblicato nel 2002 dalla Southern Records."}
{"id": "625351", "revid": "1565034", "url": "https://it.wikipedia.org/wiki?curid=625351", "title": "Santa Maria Liberatrice a Monte Testaccio (diaconia)", "text": "Santa Maria Liberatrice a Monte Testaccio (in latino: \"Diaconia Sanctae Mariae Liberatricis ad collem Testaceum\") \u00e8 una diaconia eretta da papa Paolo VI il 5 febbraio 1965 con la costituzione apostolica \"Auctis hodie\".\nIl titolo insiste sulla chiesa di Santa Maria Liberatrice nel rione Testaccio, sede parrocchiale, istituita nel 1887."}
{"id": "625353", "revid": "322321", "url": "https://it.wikipedia.org/wiki?curid=625353", "title": "Santa Maria Odigitria dei Siciliani (diaconia)", "text": "Santa Maria Odigitria dei Siciliani (in latino: \"Diaconia Sanct\u00e6 Mari\u00e6 Odigitri\u00e6 Siculorum\") \u00e8 una diaconia istituita da papa Paolo VI il 12 febbraio 1973 con la costituzione apostolica \"Romana templa\". Il suo nome originale era Santa Maria d'Itria al Tritone."}
{"id": "625355", "revid": "115827332", "url": "https://it.wikipedia.org/wiki?curid=625355", "title": "Marinella", "text": ""}
{"id": "625356", "revid": "322321", "url": "https://it.wikipedia.org/wiki?curid=625356", "title": "San Michele Arcangelo (diaconia)", "text": "San Michele Arcangelo (in latino: \"Diaconia Sancti Micha\u00eblis Archangeli\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Inter cetera Romanae\"."}
{"id": "625357", "revid": "866120", "url": "https://it.wikipedia.org/wiki?curid=625357", "title": "San Nicola in Carcere (diaconia)", "text": "La diaconia di San Nicola in Carcere (in latino: \"Diaconia Sancti Nicolai in Carcere Tulliano\") fu istituita intorno al 731 da papa Gregorio III per l'assistenza dei carcerati. Insieme alla diaconia di Santa Maria in Portico Octaviae, fu istituita per sostituire quella dei Santi Nereo e Achilleo, che era stata elevata al rango di titolo presbiteriale, e quella di Sant'Alessio, che era stata soppressa. Secondo quanto afferma il Cristofori, la denominazione popolare di questo titolo, San Nicola in Carcere Tulliano, sarebbe sbagliata, poich\u00e9 il Carcere Tulliano corrisponde al Carcere Mamertino, che si trova ai piedi del Campidoglio, mentre la diaconia fu eretta vicino al Carcere Decemvirale. Non si trattava di una diaconia regionale, ma palatina."}
{"id": "625359", "revid": "261541", "url": "https://it.wikipedia.org/wiki?curid=625359", "title": "Santissimo Nome di Ges\u00f9 (titolo cardinalizio)", "text": ""}
{"id": "625360", "revid": "2812", "url": "https://it.wikipedia.org/wiki?curid=625360", "title": "Hulk (serie televisiva)", "text": ""}
{"id": "625361", "revid": "866120", "url": "https://it.wikipedia.org/wiki?curid=625361", "title": "Santissimo Nome di Maria al Foro Traiano (diaconia)", "text": "Santissimo Nome di Maria al Foro Traiano (in latino: \"Sanctissimi Nominis Mariae ad forum Traiani\") \u00e8 una diaconia istituita da papa Paolo VI nel 1969.\nIl titolo insiste sulla chiesa del Santissimo Nome di Maria nei pressi del Foro di Traiano, nel rione Trevi."}
{"id": "625363", "revid": "1935652", "url": "https://it.wikipedia.org/wiki?curid=625363", "title": "Santissimi Nomi di Ges\u00f9 e Maria in via Lata (diaconia)", "text": "Santissimi Nomi di Ges\u00f9 e Maria in via Lata (in latino: \"Diaconia Sanctissimorum Nominum Iesu et Mariae in via Lata\") \u00e8 una diaconia istituita da papa Paolo VI il 7 giugno 1967 con la costituzione apostolica \"More institutoque\".\nLa diaconia insiste sulla chiesa di Ges\u00f9 e Maria in via del Corso, a Roma."}
{"id": "625364", "revid": "1833487", "url": "https://it.wikipedia.org/wiki?curid=625364", "title": "Paolo Brosio", "text": "Biografia.\nPaolo Brosio nasce ad Asti il 27 settembre 1956 da Domenico Ettore Brosio (1914-2003) e da Anna Marcacci (Marina di Pisa, 7 aprile 1921). Entra nel mondo del giornalismo nel 1975, a 19 anni, come collaboratore e pubblicista al quotidiano \"La Nazione\" di Firenze per otto anni. Dirige, giovanissimo, l'ufficio stampa della squadra di Serie A Pisa Calcio, guidata da Romeo Anconetani, organizzando un'edizione della Mitropa Cup internazionale. Nel 1985 si laurea in Giurisprudenza con 110 e lode all'Universit\u00e0 di Pisa con una tesi di filosofia del diritto su Max Weber, con relatore il professor Domenico Corradini dell\u2019Istituto di Filosofia del Diritto.\nCarriera.\nPochi giorni dopo la laurea, viene incaricato dal rettore professor Bruno Guerrini di dirigere l\u2019Ufficio stampa e di pubblicare il \u201cNotiziario\u201d dell\u2019Universit\u00e0 di Pisa, la prestigiosa rivista mensile ufficiale dell\u2019Ateneo Toscano, insieme al professor Gianfranco Elia, pro-rettore e sociologo di fama internazionale. Si costituisce cos\u00ec il primo ufficio stampa dell\u2019Universit\u00e0 pisana grazie alla pubblicazione di questa rivista. L'anno successivo entra nella redazione del Secolo XIX diretto da Carlo Rognoni, poi viene trasferito come inviato speciale di cronaca nera e giudiziaria della redazione di La Spezia..\nNel 1990 inizia a lavorare con la qualifica di inviato speciale a \"Studio Aperto\" su Italia 1, dove partecipa alle Edizioni Straordinarie della Guerra del Golfo, del disastro della Moby Prince, a casi clamorosi di sequestri di persona da parte della Ndrangheta - come nella vicenda del drammatico sequestro di Roberta Ghidini a Brescia - e dove poi raggiunge la notoriet\u00e0 con uno scoop di un importantissimo filmato inedito sulle cause della collisione fra l\u2019Agip Abruzzo e la Moby Prince nella notte fra il 10 e l\u201911 aprile del 1991. In quegli anni lavora sia per il \u201cTg5\u201d che per \u201cStudio Aperto\u201d su Italia 1 che per il \u201cTg4\u201d di Emilio Fede, dove poi raggiunge una grande notoriet\u00e0 con l\u2019inchiesta Mani pulite, rimanendo per tre anni davanti al Tribunale di Milano per realizzare centinaia di dirette, di cui ha parlato nel suo libro \"Novecento giorni sul marciapiede. Avventure e disavventure di un inviato a Tangentopoli\" (1994).\nPassa poi sulle reti Rai nel 1997 dove ricopre un ruolo fisso alla trasmissione \"Quelli che il calcio\" di Fabio Fazio e partecipa ad alcuni programmi come \"Domenica in\" nel ruolo di co-conduttore nel 2000 e nel 2001, \"Italia che vai\" come conduttore nel 2001 e nel 2002 e \"Linea verde\", sempre come conduttore dal 2002 al 2006.\nNel 2006 \u00e8 inviato nel reality show \"L'isola dei famosi 4\" su Rai 2. Partecipa all'episodio della sit-com di Italia 1 \"Belli dentro\" (2008) andato in onda nel 2012. Nel 2008 \u00e8 inviato nel programma \"Stranamore\", condotto da Emanuela Folliero su Rete 4. \u00c8 stato telecronista tifoso delle partite della trasmesse da Mediaset Premium fino al 2009. Fino al 2010 \u00e8 stato socio con Marcello Lippi del Twiga, discoteca di Flavio Briatore a Marina di Pietrasanta, della quale detenevano rispettivamente il 30% e il 20% delle quote. Dal 22 febbraio 2012 conduce \"Viaggio a...\" su Rete 4 in prima serata.\nIl 18 settembre 2013 \u00e8 stato vittima di uno scherzo da parte di \"Le Iene presentano: Scherzi a parte\": Frank Matano, noto anche come youtuber e giudice di \"Italia's Got Talent\", fingendosi un regista americano che deve girare un documentario su Medjugorje, intervista Brosio e gli fa pervenire una telefonata del comico Leonardo Fiaschi, un complice, che finge di essere papa Francesco. Brosio non prende assolutamente bene lo scherzo e invita gli autori a lasciare la casa. Il fatto \u00e8 andato in onda il 12 gennaio 2015 su Canale 5. \nIl 24 gennaio 2019 prende parte in qualit\u00e0 di concorrente alla 14\u00aa edizione de \"L'isola dei famosi\", venendo eliminato nel corso della decima puntata con il 43% dei voti. Dopo il reality, torna ad essere ospite fisso a \"Che tempo che fa\" su Rai 1, oltre che a ricoprire il ruolo di opinionista ricorrente sulle reti Mediaset in particolare a Live - Non \u00e8 la D'Urso.\nA partire dal 30 ottobre 2020 partecipa, a gioco iniziato, alla quinta edizione del \"Grande Fratello VIP\", condotta da Alfonso Signorini. Brosio sarebbe dovuto entrare all\u2019inizio del programma, ma, per problemi di salute, il suo ingresso in gara \u00e8 stato posticipato di oltre un mese. Viene eliminato nella puntata del 9 novembre 2020.\nVita privata.\nSposato e divorziato da Serenella Corigliano dalla quale ottiene l'annullamento del matrimonio religioso, nel 2004 sposa la modella cubana Gretel Coello, da cui divorzia nel 2008. Dopo aver attraversato un periodo di smarrimento a seguito di alcuni eventi negativi tra i quali il secondo divorzio, la morte del padre Ettore e un attentato incendiario alla celebre discoteca Twiga, aperta assieme a Flavio Briatore, Marcello Lippi e Daniela Santanch\u00e9, diventa un praticante del Cattolicesimo e compie numerosi pellegrinaggi a Medjugorje, come raccontato nel suo libro del 2009 \"A un passo dal baratro. Perch\u00e9 Medjugorje ha cambiato la mia vita\" in cui parla della riscoperta della fede e della spiritualit\u00e0 legata alle apparizioni di Medjugorje.\nIl 9 aprile 2015 Brosio ha incontrato papa Francesco che gli ha concesso un'udienza privata.\nPaolo Brosio \u00e8 tifoso della Juventus.\nDoppiaggio.\nHa prestato la sua voce al personaggio de \u201cla Talpa\u201d nel film di animazione \"Il vento nei salici\" del 1995."}
{"id": "625365", "revid": "1565034", "url": "https://it.wikipedia.org/wiki?curid=625365", "title": "San Paolo alla Regola (diaconia)", "text": "San Paolo alla Regola (in latino: \"Titulus Sancti Pauli Apostoli in Arenula\") \u00e8 una diaconia istituita da papa Pio XII il 25 gennaio 1946 con la costituzione apostolica \"Sancti Hadriani Ecclesia\", con la quale, al contempo, sopprimeva la diaconia di Sant'Adriano al Foro."}
{"id": "625366", "revid": "1565034", "url": "https://it.wikipedia.org/wiki?curid=625366", "title": "San Pier Damiani ai Monti di San Paolo", "text": "San Pier Damiani ai Monti di San Paolo (in latino: \"Diaconia Sancti Petri Damiani ad Montes Sancti Pauli\") \u00e8 una diaconia istituita da papa Paolo VI nel 1973 con la costituzione apostolica \"Augescentibus in dies\"."}
{"id": "625367", "revid": "767487", "url": "https://it.wikipedia.org/wiki?curid=625367", "title": "Panda Park", "text": "Panda Park \u00e8 il terzo album in studio del gruppo statunitense dei 90 Day Men, pubblicato nel 2004 dalla Southern Records."}
{"id": "625368", "revid": "1305772", "url": "https://it.wikipedia.org/wiki?curid=625368", "title": "San Pio V a Villa Carpegna (diaconia)", "text": "San Pio V a Villa Carpegna (in latino: \"Diaconia Sancti Pii V ad locum vulgo \u201cVilla Carpegna\u201d\") \u00e8 una diaconia istituita da papa Paolo VI nel 1973 con la costituzione apostolica \"Siquidem peculiaria\"."}
{"id": "625370", "revid": "834470", "url": "https://it.wikipedia.org/wiki?curid=625370", "title": "San Saba (diaconia)", "text": "San Saba (in latino: \"Diaconia Sancti Sabae\") \u00e8 una diaconia istituita da papa Giovanni XXIII il 2 dicembre 1959 con la costituzione apostolica \"Est in more\".\nIl titolo insiste sulla basilica di San Saba, nel rione San Saba, sede parrocchiale istituita il 5 dicembre 1931."}
{"id": "625371", "revid": "1565034", "url": "https://it.wikipedia.org/wiki?curid=625371", "title": "San Sebastiano al Palatino (diaconia)", "text": "San Sebastiano al Palatino (in latino: \"Diaconia Sancti Sebastiani in Monte Palatino\") \u00e8 una diaconia istituita da papa Paolo VI nel 1973 con la costituzione apostolica \"Auctis pro Ecclesiae\"."}
{"id": "625374", "revid": "1603714", "url": "https://it.wikipedia.org/wiki?curid=625374", "title": "San Teodoro (diaconia)", "text": "La diaconia di San Teodoro, una delle sette originali, fu eretta da papa Agatone intorno al 678. Era situata nella X regione di Roma.\nNel 1587 la diaconia fu soppressa da papa Sisto V, ma, il 2 dicembre 1959, con la costituzione apostolica \"Siquidem sacrae\", papa Giovanni XXIII la ripristin\u00f2.\nNel 2004 la chiesa di San Teodoro al Palatino fu donata alla Chiesa ortodossa, di conseguenza \u00e8 stata soppressa la diaconia."}
{"id": "625375", "revid": "1305772", "url": "https://it.wikipedia.org/wiki?curid=625375", "title": "Santi Urbano e Lorenzo a Prima Porta (diaconia)", "text": "Santi Urbano e Lorenzo a Prima Porta \u00e8 una diaconia istituita da papa Giovanni Paolo II nel 1994."}
{"id": "625376", "revid": "110157", "url": "https://it.wikipedia.org/wiki?curid=625376", "title": "Flores Historiarum", "text": "La Flores Historiarum \u00e8 una cronaca medievale compilata in latino da diversi autori, riguardante la storia dell'Inghilterra dalla creazione fino al 1326. La parte pi\u00f9 pregevole \u00e8 quella realizzata da Ruggero di Wendover per gli eventi del suo tempo (dal 1216 al 1235).\nLa maggior parte dell'opera fu scritta nell'abbazia di St Albans, e l'ultima parte nell'abbazia di Westminster. Il nucleo iniziale dell'opera sarebbe stato compilato da Giovanni de Cella (conosciuto anche come Giovanni di Wallingford), abate di St. Albans dal 1195 al 1214 e autore della \"Chronica Joannis Wallingford\". Il suo lavoro, che partiva dal 1188, fu poi rivisto e continuato da un monaco di St Albans, Ruggero di Wendover, che giunse fino al 1235, anno precedente alla sua morte. Ruggero afferma nella prefazione di aver selezionato materiale \"dai libri di scrittori cattolici degni di credito, proprio come fiori di diversi colori raccolti da diversi campi\". Per questa ragione chiam\u00f2 il suo lavoro \"Flores Historiarum\". Oggi viene apprezzato soprattutto per la narrazione degli eventi a lui contemporanei (dal 1216 al 1235).\nIl periodo 1306-1326 fu invece compilato a Westminster da Roberto di Reading (morto nel 1325) e da un altro monaco di Westminster. Quest'ultimo \u00e8 stato per anni identificato con un certo \"Matteo di Westminster\", mentre oggi \u00e8 accertato che un cronista di tale nome non \u00e8 mai esistito, e si concorda sul nome di Matteo Paris. \nL'opera fu stampata per la prima volta da Matthew Parker, arcivescovo di Canterbury, nel 1567, mentre l'edizione migliore \u00e8 quella edita da Henry Richards Luard (con sua introduzione) per le \"Rolls series\" (Londra, 1890).\nFu tradotta in inglese da CD Yonge (Londra, 1853). Vedi l'introduzione di Luard e Charles B\u00e9mont nella \"Revue critique d'histoire\" (Parigi, 1891)."}
{"id": "625377", "revid": "1565034", "url": "https://it.wikipedia.org/wiki?curid=625377", "title": "Santi Vito, Modesto e Crescenzia (diaconia)", "text": "La diaconia dei Santi Vito Modesto e Crescenzia (in latino: \"Diaconia Sanctorum Viti, Modesti et Crescenti\u00e6\"), nota in principio anche come San Vito in Macello Martyrum sorgeva nelle vicinanze del \"Macellum Liviae\", nella V Regione di Roma (Augustea). Nel medioevo, la diaconia assunse il nome di Santi Vito e Modesto in Macello Martyrum e quindi la denominazione attuale. Dal 1477 al 1480 la diaconia assurse al rango di titolo presbiterale, per poi tornarci nel 1565, quando papa Pio IV cre\u00f2 23 nuovi cardinali. Comunque, papa Sisto V, nella sua costituzione apostolica \"Religiosa\", la annover\u00f2 nuovamente tra le diaconie."}
{"id": "625378", "revid": "322321", "url": "https://it.wikipedia.org/wiki?curid=625378", "title": "Santo Spirito in Sassia (diaconia)", "text": "Santo Spirito in Sassia (in latino: \"Diaconia Sancti Spiritus in Saxia\") \u00e8 una diaconia istituita da papa Giovanni Paolo II nel 1991."}
{"id": "625380", "revid": "599013", "url": "https://it.wikipedia.org/wiki?curid=625380", "title": "Aeg", "text": ""}
{"id": "625381", "revid": "729019", "url": "https://it.wikipedia.org/wiki?curid=625381", "title": "Tumore stromale gastrointestinale", "text": "I tumori stromali gastrointestinali denominati GIST (acronimo del termine inglese \"GastroIntestinal Stromal Tumors\") sono i tumori mesenchimali (ossia derivanti dal tessuto connettivo) pi\u00f9 frequenti nell'apparato gastrointestinale e rappresentano in tutto 1-3% di tutti i tumori in questa parte del corpo. Fino alla met\u00e0 degli anni novanta, i tumori GIST venivano considerati come tumori aventi origine dal tessuto muscolare.\nSolo dal 1998, in seguito alla scoperta su questi tumori di determinati antigeni (CD117), viene riconosciuta una categoria tumorale propria. Il carattere maligno di questi tumori non \u00e8 chiaro, poich\u00e9 vanno raramente in metastasi nei linfonodi. Tuttavia, circa il 50% dei pazienti presentano nella fase diagnostica metastasi nel fegato o nel peritoneo, pi\u00f9 raramente anche nei polmoni o nelle ossa.\nEpidemiologia.\n \nL'et\u00e0 media, in cui la malattia si manifesta, si attesta tra i 55 e i 65 anni. Sono piuttosto rari casi prima dei 40 anni. Tuttavia esistono anche casi sporadici in et\u00e0 infantile e giovanile (GIST infantile). Gli uomini ne vengono colpiti pi\u00f9 frequentemente delle donne.\nLocalizzazione.\nGIST si trovano nel 50-70% dei casi nello stomaco, nel 20-30% dei casi nell'intestino tenue. Molto pi\u00f9 raramente hanno origine nell'intestino crasso o nell'esofago. Circa la met\u00e0 dei pazienti nei quali viene diagnosticato un GIST, presentano inoltre metastasi. Queste sono rintracciabili spesso nel fegato o nello spazio addominale e, secondo le circostanze, possono essere pi\u00f9 pericolose del tumore primitivo, in quanto esse danneggiano gli organi.\nSintomi.\nPoich\u00e9 i sintomi provocati dai GIST sono pochi, al momento della diagnosi si scoprono tumori gi\u00e0 molto grandi. I primi sintomi di pazienti affetti da GIST dipendono dalle dimensioni e dalla localizzazione originaria del tumore. Gran parte di questi tumori viene scoperta durante un'operazione d'urgenza, una visita di controllo o un intervento chirurgico di routine. I sintomi pi\u00f9 frequenti dei tumori situati nello stomaco o nel duodeno sono dolori, emorragie nell'apparato gastrointestinale o nausea. Tumori nell'intestino tenue causano dolori, emorragie o stitichezza. In caso di presenza del tumore nell'esofago, anche disturbi alla deglutizione possono indurre ad una prima visita dal medico.\nFormazione e diagnostica.\nLa causa della formazione di un GIST \u00e8 un gene imperfetto, che porta alla trasformazione di un recettore posto alla superficie di determinate cellule. Il recettore, da immaginare come una specie di antenna, funge da coenzima delle sostanze per la crescita e quindi da \"interruttore\". L'enzima viene attivato e stimola cos\u00ec lo sviluppo delle cellule, qualora una tale sostanza per la crescita o una sostanza trasmettitrice si lega alla proteina. Se questa \"congiunzione\" in seguito a ci\u00f2 viene a mancare, l'enzima viene praticamente disattivato e le cellule non continuano pi\u00f9 a dividersi. In caso di un tale \"difetto\", questo enzima (la cosiddetta tirosin-chinasi) resta comunque permanentemente attivo e non \u00e8 pi\u00f9 possibile \"spegnerlo\". Per questo motivo si genera una crescita cellulare incontrollata.\nTramite due criteri fondamentali si pu\u00f2 evincere, se un tumore presente nel tessuto molle \u00e8 un GIST: uno \u00e8 la localizzazione, ossia il punto dove il tumore si \u00e8 insediato; l'altro, il gene difettoso che ha subito la mutazione, nel caso di GIST denominato c-kit positivo. Per accertare l'esistenza di questo gene difettoso, i metodi moderni dell'immunoistochimica (l'analisi di un campione di tessuto) sono di enorme importanza. La scoperta del fatto che si pu\u00f2 provare la presenza di GIST attraverso la cosiddetta \"proteina kit\", ha aiutato ad appurare che i GIST si sviluppano dalle cosiddette cellule di Cajal o dai loro primi stadi accomunati.\nPoich\u00e9 i tumori stromali gastrointestinali presentano quasi sempre una glicolisi intensificata, possono essere rivelati anche con la tomografia ad emissione di positroni (PET). La PET pu\u00f2 essere impiegata per il controllo terapeutico: infatti, dopo 24-48 ore e in seguito ad un arricchimento non pi\u00f9 dimostrabile, nel tumore \u00e8 possibile documentare un effetto positivo della terapia sistemica.\nTerapia.\nFino al 2000 l'unica possibilit\u00e0 di trattamento di questi rari tumori era rappresentata dall'asportazione chirurgica (o pi\u00f9 specificatamente resezione). Un trattamento efficace era fino ad allora alquanto problematico, poich\u00e9 i tumori risultavano estremamente resistenti contro la chemioterapia e la radioterapia, ci\u00f2 che classificava questa forma di cancro tra quelle pi\u00f9 difficili da curare.\nCon l'agente Imatinib, gi\u00e0 somministrato con successo nei casi di leucemia mieloide cronica (CML), sono stati raggiunti dal 2001 fino ai giorni nostri risultati impressionanti anche nel trattamento di GIST. In ogni caso la chirurgia va presa sempre in considerazione nella malattia resecabile (anche senza ricorrere al farmaco) assieme a tale terapia medica in neoadiuvante (atta a ridurre la massa tumorale o l'estensione a zone delicate, come il retto, prima dell'intervento) e bisogna valutare col paziente le alternative terapeutiche possibili (Tenendo conto che usare il gleevec su grosse masse pu\u00f2 dare problemi in caso di complicanze necrotico-emorragiche che potrebbero interferire con un intervento di asportazione necessario in queste condizioni; inoltre bisogna valutare i fattori predittivi di risposta al farmaco; come il numero di mitosi per campo microscopico, l'espressione del gene Ki67 che \u00e8 un indice di attivit\u00e0 replicativa e le mutazioni del gene KIT)\nL'Imatinib rappresenta per i pazienti di GIST una terapia che, in virt\u00f9 dell'ottima efficacia e tollerabilit\u00e0, implica un netto vantaggio in termini di durata e qualit\u00e0 della vita.\nProgressione / Resistenza.\nNonostante l'efficacia dell'Imatinib contro i GIST, si assiste in una parte dei pazienti ad una progressione della malattia. Una causa di questa resistenza terapeutica consiste nella mutazione genetica del bersaglio del farmaco, la quale impedisce l'azione dell'Imatinib e in tal modo blocca efficacia di quest'ultimo. Al sospetto che la malattia progredisca, segue l'esame che stabilisce se si tratta, per esempio, di una progressione sistemica (quindi che si estende a tutto l'organo colpito dal tumore) o locale. Ciononostante, la terapia con l'Imatinib deve proseguire assolutamente. Eventualmente il dosaggio viene aumentato da 400 a 600 fino 800\u00a0mg al giorno. Al di sotto del dosaggio massimo si raggiunge una ristabilizzazione di circa un 1/3 dei pazienti. \nUn ulteriore agente rallentatore della tirosin-chinasi, il Sunitinib (Sutent, prodotto dalla Pfizer), viene rilasciato dal gennaio 2006 negli Stati Uniti d'America ai pazienti con GIST resistente all'Imatinib e ai pazienti non tolleranti fin dal principio l'Imatinib come terapia. Come ulteriore linea di trattamento \u00e8 possibile utilizzare Regorafenib."}
{"id": "625383", "revid": "767487", "url": "https://it.wikipedia.org/wiki?curid=625383", "title": "1975-1977-1998", "text": "1975-1977-1998 \u00e8 un EP del gruppo statunitense dei 90 Day Men, pubblicato nel 1998 dalla Temporary Residence."}
{"id": "625393", "revid": "767487", "url": "https://it.wikipedia.org/wiki?curid=625393", "title": "Too Late or Too Dead", "text": "Too Late or Too Dead \u00e8 un EP del gruppo statunitense dei 90 Day Men, pubblicato nel 2003 dalla Southern Records. L'EP \u00e8 in pratica un'anticipazione del successivo album \"Panda Park\" del 2004. In questo album ritroviamo infatti il pezzo che d\u00e0 il titolo all'EP, \"Too Late or Too Dead\"."}
{"id": "625398", "revid": "395393", "url": "https://it.wikipedia.org/wiki?curid=625398", "title": "Amt", "text": ""}
{"id": "625399", "revid": "80598", "url": "https://it.wikipedia.org/wiki?curid=625399", "title": "I Giganti", "text": "I Giganti, precedentemente conosciuti come gli Amici e the Ghenga's Friends, sono un gruppo musicale italiano di genere beat attivo negli anni sessanta, principalmente composto dai fratelli Sergio e Mino Di Martino (chitarra e voce), Enrico Maria Papes (cantante e batterista) e Checco Marsella (voce e tastiere).\nStoria del gruppo.\nLe origini: gli Amici e the Ghenga's Friends.\nIl gruppo venne formato a Milano da Enrico Maria Papes (proveniente dal complesso di Clem Sacco) alla batteria, Mino Di Martino alla chitarra, Giannino Zinzone (proveniente da I Ribelli) al basso, Checco Marsella alle tastiere e Benvenuto \"Benny\" Pretolani al sax; nel 1959 inizi\u00f2 a esibirsi nel locale Santa Tecla di Milano per accompagnare Ghigo Agosti in sostituzione della precedente formazione degli \"Arrabbiati\" con Gaber. Nel 1962 la band accompagn\u00f2 anche il cantante Guidone, dapprima con il nome gli Amici.\nNel 1963, Giannino Zinzone fu sostituito dal fratello di Mino, Sergio Di Martino, mentre Pretolani lasci\u00f2 il gruppo. Nel 1964 cambiarono il nome in the Ghenga's Friends, iniziando a collaborare con la casa discografica La Ghenga come gruppo di accompagnamento di vari cantanti che registravano per l'etichetta come An'Neris e Le Marzianine. Nello stesso anno decisero di dedicarsi a una carriera in proprio, ma Marsella rest\u00f2 ad accompagnare Guidone, e fu quindi sostituito prima da Paolo Avallone, poi da Ignazio Garsia, per ritornare con il gruppo solo a met\u00e0 del 1965. In quell'anno erano ancora di scena al Santa Tecla con Ghigo Agosti.\n1965-1968: I Giganti.\nIspirandosi al genere musicale del momento, il beat, con influenze gospel e rock'n'roll, il gruppo esord\u00ec con la nuova denominazione con il motivo Morirai senza di lei.\nIl successo arriv\u00f2 nel 1966 partecipando al programma televisivo \"Un disco per l'estate\", dove giunsero terzi con il brano Tema, che rimase primo in classifica per sette settimane e che fu inserito anche nel film musicarello di Enzo Dell'Aquila, \"Il ragazzo che sapeva amare\".\nParteciparono poi al 14\u00ba Festival di Napoli, con \"Na guagliona y\u00e8 y\u00e8\", in abbinamento con Aurelio Fierro &amp; i Sanniti, e \"Ce v\u00f2 tiempo\", con Peppino Di Capri e i suoi Rockers. Grande successo di quell'anno fu anche \"Una ragazza in due\".\nL'anno dopo arrivarono terzi a Sanremo con \"Proposta,\" in abbinamento con il trio inglese the Bachelors e poi parteciparono in estate al Cantagiro con \"Io e il presidente\", anch'essa giunta al terzo posto, ma censurata dalla RAI a causa del testo, ritenuto irrispettoso verso il Presidente della Repubblica. Al Festival di Sanremo 1968 cantarono in coppia con Massimo Ranieri il brano \"Da bambino\", classificandosi al settimo posto, ma senza ottenere il successo dei brani precedenti e, pochi mesi dopo, per motivi mai chiariti, il gruppo comunic\u00f2 l'intenzione di sciogliersi, fissando per il 10 settembre 1968 la fine del sodalizio, per dedicarsi alla carriera solista. Enrico Maria Papes incise alcuni 45 giri per l'etichetta di Natalino Otto, la Telerecord, tra cui la sigla del programma televisivo della \"La filibusta\". Nel 1969 invece, Francesco Marsella partecip\u00f2 da solo al Festival con \"Il sole \u00e8 tramontato\".\n1970-1976: Le reunion.\nNel 1970 il gruppo venne riformato e in estate presentarono al Cantagiro il brano \"Voglio essere una scimmia\", scritta da Vince Tempera. L'anno dopo tornarono per la terza volta a Sanremo col brano \"Il viso di lei,\" in abbinamento con Fabio Trioli, ma senza raggiungere la finale, quindi pubblicarono il disco \"Terra in bocca\", un concept album sulla mafia e sulla distribuzione dell'acqua gestita dalla mafia stessa. Album che fu censurato a causa del suo contenuto. A seguito di questa censura il gruppo, non potendosi pi\u00f9 esprimere e non volendo ritornare ai vecchi schemi musicali, decise di chiudere. Dei componenti, l'unico a rimanere attivo come artista fu Mino Di Martino che collaborava con il cantautore Franco Battiato. Nel 1976 Marsella e Papes ricostituirono il gruppo, con William Fumanelli e Kambiz Kaboli, ma dopo due anni di attivit\u00e0 dal vivo anche questa formazione si scioglier\u00e0.\nAnni novanta: nuova reunion.\nIl gruppo si riform\u00f2 ancora a tratti, una prima volta nel 1992 con Papes e Sergio Di Martino, mentre l'anno successivo i quattro componenti originali si ritrovarono per un concerto al Teatro Lirico di Milano per ricordare il produttore discografico Gianni Sassi: in quest'occasione, coadiuvati da Ellade Bandini alla batteria, Ares Tavolazzi al basso, Vince Tempera alle tastiere e Gigi Rizzi alla chitarra, il gruppo propose, per la prima volta dal vivo, l'album \"Terra in bocca\".\nPapes e Marsella ricostituirono il gruppo nel 1998 senza Sergio Di Martino, morto due anni prima, il 28 febbraio 1996, e senza suo fratello Mino, che non se la sent\u00ec di collaborare. Al loro posto furono inseriti Kambiz Kaboli al basso, e Gi\u00f2 De Luigi al chorus vocale.\nAnni 2000.\nCon diverse formule Papes e Marsella continuarono insieme fino alla fine del 2005. Nel 2006 si presentarono ancora con una nuova formazione, nella quale rimase soltanto Enrico Maria Papes (voce, percussioni) del gruppo originale, affiancato ora dal figlio Alessandro \"Ally\" Papes (voce e batteria, ex Contropotere), Francesco Romagna (voce, tastiere e chitarra) ed Enrico Santacatterina (voce, chitarre, basso). Nel 2009, fu ristampato l'album \"Terra in bocca\" con una bonus track, come allegato a un volume, edito dalle edizioni Il Margine, che riportava una serie di interviste ai musicisti che lavorarono al disco, oltre che allo stesso gruppo, ricostruendo le vicende storiche dell'album.\nNel 2011 I Giganti vinsero il \"Premio Paolo Borsellino\", proprio per \"Terra in bocca\" (che festeggia i 40 anni dalla pubblicazione): per l'occasione Mino, Checco ed Enrico rieseguirono dal vivo parte dell'album in una versione acustica.\nFormazione.\nFormazione anni sessanta"}
{"id": "625405", "revid": "709565", "url": "https://it.wikipedia.org/wiki?curid=625405", "title": "Klaus Baudelaire", "text": ""}
{"id": "625407", "revid": "110157", "url": "https://it.wikipedia.org/wiki?curid=625407", "title": "When Your Heart Stops Beating", "text": "When Your Heart Stops Beating \u00e8 il primo album studio del gruppo musicale statunitense +44, pubblicato il 14 novembre 2006.\nIl singolo che precede l'album \u00e8 l'omonimo \"When Your Heart Stops Beating\", di cui si pu\u00f2 trovare il video nel sito MTV.com. L'album ha venduto oltre 500.000 copie in tutto il mondo, ottenendo nel complesso un successo commerciale di certo inferiore ai vecchi e pi\u00f9 celebri blink-182 ma con un'accoglienza piuttosto favorevole da parte della critica.\nL'album \u00e8 uscito in 3 versioni: blu, verde e fucsia. In queste 3 versioni a parte il colore della copertina e del 44 scritto sul CD non c'\u00e8 alcuna differenza."}
{"id": "625409", "revid": "599013", "url": "https://it.wikipedia.org/wiki?curid=625409", "title": "Anton P\u00f6lster", "text": ""}
{"id": "625412", "revid": "899609", "url": "https://it.wikipedia.org/wiki?curid=625412", "title": "Erodico (medico)", "text": "Biografia.\nInsieme ad Eurifonte, fu autore di varie opere del \"Corpus Hippocraticum\" (Malattie II, Affezioni interne e tutti i trattati ginecologici).\nSeguace della ginnastica medica (la moderna aerobica) fondata da Icco di Taranto, fu maestro di Ippocrate di Coo."}
{"id": "625413", "revid": "453768", "url": "https://it.wikipedia.org/wiki?curid=625413", "title": "Privilegio", "text": "Un privilegio, in diritto, \u00e8 una tra le cause di prelazione che costituisce garanzia patrimoniale su determinati beni del debitore in relazione alla causa del credito.\nI privilegi non sono pattuiti dalle parti come nel caso del pegno o dell'ipoteca, ma sono tipizzati dalla legge stessa la quale attribuisce tale prelazione a determinati tipi di crediti che appaiono degni di una maggiore tutela in via generale e astratta. Tra i crediti privilegiati l'ordine di preferenza \u00e8 stato voluto dal legislatore (art. 2777 e seguenti).\nIn sociologia il privilegio sottintende un accesso facilitato a risorse di valore per la semplice appartenenza ad un gruppo sociale. Secondo Chiara Volpato \u00abLa cultura del privilegio tende, per sua natura, a normalizzare la disuguaglianza, cancellandone l'origine storica e facendola percepire come naturale, scontata, ineliminabile.\u00bb\nGeneralit\u00e0.\nEsistono innanzitutto \"privilegi generali\" che riguardano tutti i beni mobili del debitore e non sono opponibili ai terzi (se cio\u00e8 il debitore aliena i beni mobili il creditore non potr\u00e0 agire per riaverli, questo \u00e8 dovuto al principio del diritto di sequela) - art. 2747 - e i \"privilegi speciali\", che si hanno su determinati beni, sia mobili, sia immobili e sono dovuti al particolare legame esistente tra il credito e l'oggetto del contratto. Quando ad esempio viene venduta una macchina utensile, il venditore ha un privilegio per il pagamento del prezzo sulla macchina utensile stessa. Cos\u00ec chi riceve in deposito ha il privilegio per il pagamento dell'attivit\u00e0 di custodia sulla cosa stessa finch\u00e9 essa \u00e8 presso di lui. Tale privilegio \u00e8 un diritto reale di garanzia e non soltanto una qualit\u00e0 del credito, essendo infatti, in linea di principio, opponibile ai terzi. Riguardo ai beni mobili, il pegno \u00e8 preferito al privilegio speciale gravante su di essi, mentre per gli immobili il privilegio viene preferito all'ipoteca.\nI crediti per i contributi che hanno gli enti previdenziali, i crediti dei lavoratori per le retribuzioni da parte dei loro datori di lavoro, i crediti dello Stato per le imposte sono tutti crediti privilegiati.\nLa postergazione.\nIl fenomeno inverso al privilegio \u00e8 la postergazione quando uno o pi\u00f9 creditori, senza rinunciare al credito, permettono che il loro credito sia soddisfatto solo dopo l'integrale soddisfazione degli altri creditori che assumono, per effetto di ci\u00f2, un carattere di privilegio indiretto. Uno dei casi pi\u00f9 rilevanti di postergazione la si ebbe nel concordato preventivo \"Agrifactoring\" dove gli azionisti di tale societ\u00e0 si postergarono per permettere di raggiungere l'approvazione del concordato. Sulla scia di una prassi bancaria diventata diffusa la riforma del diritto societario ha ufficializzato la postergazione. Il nuovo testo dell'art. 2467 c.c. recita: \"\u00abIl rimborso dei finanziamenti dei soci a favore della societ\u00e0 \u00e8 postergato rispetto alla soddisfazione degli altri creditori e, se avvenuto nell'anno precedente la dichiarazione di fallimento della societ\u00e0, deve essere restituito\u00bb\"."}
{"id": "625414", "revid": "339392", "url": "https://it.wikipedia.org/wiki?curid=625414", "title": "Ducato di Massa", "text": ""}
{"id": "625418", "revid": "38120", "url": "https://it.wikipedia.org/wiki?curid=625418", "title": "90 Day Men &amp; Gogogo Airheart", "text": "90 Day Men &amp; Gogogo Airheart \u00e8 uno split CD dei gruppi statunitensi dei 90 Day Men e dei Gogogo Airheart, pubblicato nel 2000 dalla Box Factory Records."}
{"id": "625424", "revid": "69794", "url": "https://it.wikipedia.org/wiki?curid=625424", "title": "Fernando Leoni", "text": "Vinse il Palio di Siena in 8 occasioni su 36 corse disputate.\nCarriera.\nLeoni viene soprannominato \"Ganascia\" per via delle sue mascelle particolarmente grandi; ad affibbiargli il soprannome \u00e8 il celebre alfiere \"Mastuchino\", al secolo Alfredo Forni.\nFiglio del fantino Domenico Leoni detto \"Moro\", esordisce al Palio di Siena proprio grazie al padre. La carriera paliesca di \"Moro\" era stata discreta (2 vittorie in 18 partecipazioni) e i suoi rapporti con le dirigenze delle contrade con cui aveva corso erano rimasti ottimi: in occasione del Palio del 16 agosto 1930 decide pertanto di lanciare nella corsa senese il proprio figlio ventiduenne, contattando per prima la Torre, contrada con cui \"Moro\" aveva vinto il suo primo Palio il 13 settembre 1910. La risposta della dirigenza di Salicotto \u00e8 per\u00f2 negativa: \"Ganascia\" \u00e8 infatti piuttosto alto, e pertanto pare non avere la corporatura adatta per fare il fantino. Oltretutto la Torre ha gi\u00e0 un accordo con il fantino Leopoldo Torzoni detto \"Smania\".\nPer nulla scoraggiato, \"Moro\" decide allora di rivolgersi alla Tartuca. La contrada di Castelvecchio non nutre grandi pretese per l'incombente carriera e, pur avendo gi\u00e0 contattato un altro fantino (Ferruccio Funghi detto \"Porcino\"), accetta la richiesta di \"Moro\". Ganascia pu\u00f2 cos\u00ec vestire il giubbetto tartuchino e dimostra subito la sua grande competenza equestre. Il giovane Leoni capisce che la Tartuca non crede di potersi affermare nel Palio per la grassezza del proprio soggetto, la cavalla Carnera: nonostante voci che la vogliano addirittura incinta, Ganascia si rende conto che la cavalla soffre di un blocco intestinale. Pertanto prepara personalmente una purga, che sortisce i suoi buoni effetti. Alle prove, Carnera appare molto pi\u00f9 veloce, anche se i problemi rimangono, specie per il nervosismo del cavallo tra i canapi. La notte precedente al Palio Ganascia decide di portare Carnera in Piazza per abituarla alla mossa, ma l'imprevedibile animale disarciona il fantino, che cade rovinosamente a terra, e poi si d\u00e0 alla fuga. Mentre Ganascia viene trasportato in ospedale, alcuni tartuchini si mettono alla disperata ricerca di Carnera, che pare essersi volatilizzata. La Tartuca rischia seriamente di non poter partecipare al Palio l'indomani, ritrovandosi d'un tratto senza fantino e senza cavallo: fortunatamente alla mattina un passante nota la cavalla fuori Porta Romana, mentre le condizioni di \"Ganascia\" sono meno gravi del previsto, e il giovane fantino pu\u00f2 prendere parte alla corsa.\nLa \"carriera\" pare favorire proprio la contrada che aveva rifiutato \"Ganascia\", la Torre, che conduce per buona parte della corsa, mentre Leoni resta ingabbiato nelle retrovie. Ma al terzo San Martino il fantino torraiolo \"Smania\", in lotta con Oca e Bruco, cade trascinando con s\u00e9 le due contendenti. Improvvisamente la Tartuca si ritrova seconda, dietro alla Lupa con \"Canapino\" sulla forte Lina. La lotta parrebbe impari, invece Ganascia vuol vincere a tutti i costi: affiancatosi al rivale, \"Ganascia\" lo nerba con maestria costringendolo a rallentare vistosamente e regalando alla Tartuca un trionfo che fino alla sera prima pareva utopia. Il giovane \"Ganascia\" vince all'esordio, divenendo il dodicesimo fantino della storia del Palio a riuscire nell'impresa.\nIl rapporto con la Tartuca diviene immediatamente saldo. Ganascia corre un altro Palio con i colori di Castelvecchio, il 2 luglio 1931, ma stavolta non riesce ad imporsi. Tuttavia la seconda vittoria per lo scatenato giovane fantino \u00e8 nell'aria. In occasione del Palio della Madonna di Provenzano del 1932 (rinviato al 3 luglio per pioggia), Ganascia veste i colori dell'Onda. La contrada di Malborghetto, alleata della Tartuca (con cui, assieme ad Oca e Nicchio forma in quegli anni un forte patto d'alleanza chiamato \"T.O.N.O.\", dalle iniziali delle contrade alleate), ha ricevuto in sorte l'ottima cavalla Gobba e decide di affidarla alla giovane promessa di Monticello Amiata. \"Ganascia\" ripaga pienamente la fiducia della dirigenza ondaiola: partito secondo dietro alla Chiocciola, Ganascia raggiunge il fantino di San Marco Fortunato Castiello detto \"Napoletano\". Tra i due inizia subito un duello a nerbate, da cui con grande abilit\u00e0 ha la meglio proprio \"Ganascia\". A quel punto l'Onda pu\u00f2 volare fino al traguardo e per \"Ganascia\" \u00e8 il secondo successo.\nL'anno seguente \u00e8 l'anno d'oro di \"Ganascia\", che riesce nell'impresa di regalare alla \"sua\" Tartuca un ambitissimo cappotto. Il 2 luglio 1933 la Tartuca, che ha riconfermato \"Ganascia\" come proprio fantino, corre con un soggetto esordiente destinato ad entrare nella storia del Palio: si tratta di Folco, cavallo velocissimo che subito si affiata con Leoni. Il binomio tartuchino parte fulmineamente e in poche falcate stacca gi\u00e0 diverse rivali. Solo una contrada riesce a tenere il passo della Tartuca: \u00e8 la Lupa, che monta il grande fantino Angelo Meloni detto \"Picino\", il quale corre quel giorno per l'ultima volta nella sua carriera. Tra i due fantini si apre una lotta a nerbate che appare come un passaggio di consegne tra il vecchio e il nuovo campione: \"Ganascia\" infatti, nonostante l'esperienza di \"Picino\", resiste meglio ai colpi, grazie alla sua corporatura robusta, e fa volare l'avversario sul tufo. Liberatosi dell'ostacolo lupaiolo, \"Ganascia\" pu\u00f2 concludere al meglio la corsa vincendo per la terza volta, la seconda coi colori della Tartuca.\nAd agosto la fortuna bacia letteralmente la contrada di Castelvecchio, riassegnandole di nuovo Folco. La dirigenza tartuchina non ha dubbi nel richiamare \"Ganascia\", puntando decisa al \"cappotto\". Ironia della sorte, l'avversaria pi\u00f9 temibile \u00e8 ancora la Lupa con il velocissimo barbero Ruello, che corre con un altro giovane di belle speranze di quegli anni, Tripoli Torrini detto \"Tripolino\". A breve il Palio diviene una lotta a due tra Tartuca e Lupa, ma anche stavolta \"Ganascia\" e Folco sono imbattibili e raggiungono primi il terzo e ultimo bandierino. A \"carriera\" conclusa esplode la gioia del popolo tartuchino, com'\u00e8 inevitabile dopo un'impresa storica come quella del \"cappotto\". \"Ganascia\" e Folco vengono acclamati da eroi e il fantino viene pure premiato con una nuova camera matrimoniale. L'impresa del \"cappotto\" storica \u00e8 effettivamente storica, ed \u00e8 rimasta l'unica del novecento fino al 1997, anno del \"cappotto\" giraffino.\nGli anni che seguono sono meno fortunati per \"Ganascia\". Nel 1936 il fantino si rende protagonista di un episodio che contribuisce ad incrinare i rapporti delle alleate Aquila e Pantera, destinate di l\u00ec a poco a divenire fiere avversarie. \u00c8 il Palio del 16 agosto di quell'anno, quando la Pantera nutre grandi ambizioni di vittoria, avendo ricevuto in sorte Ruello. La contrada di Stalloreggi chiama a montare il velocissimo soggetto il giovane Corrado Meloni detto \"Meloncino\", figlio del grande \"re della Piazza\" \"Picino\", e chiede all'alleata Aquila di aiutarla nell'impresa. Quest'ultima, che corre con \"Ganascia\" su Rondinella, accetta. Le due dirigenze trascurano per\u00f2 un dettaglio non insignificante: i due fantini sono divisi da un forte odio reciproco. Voci popolari raccontano di una rivalit\u00e0 in amore tra \"Meloncino\" e \"Ganascia\", ma il fattore scatenante dell'astio tra i due \u00e8 un altro: \"Meloncino\" non ha ancora digerito le furiose nerbate che \"Ganascia\" ha rifilato a suo padre, \"Picino\", il 2 luglio 1932. Il giorno del Palio, \"Ganascia\" non vuol saperne di aiutare l'odiato collega. Quando, al calar dei canapi, il Drago parte primo, Pantera e Aquila seguono a ruota la contrada di Camporegio. Secondo i patti, l'Aquila dovrebbe ostacolare la battistrada, cio\u00e8 il Drago, permettendo alla Pantera di scattare indisturbata, ma \"Ganascia\" si avventa su Meloncino e lo fa cadere a suon di nerbate, lasciando cos\u00ec via libera al Drago che si aggiudica la vittoria. Nel dopo Palio ovviamente gli inferociti e delusi panterini cercano \"Ganascia\", difeso per\u00f2 dai contradaioli dell'Aquila: tra i due popoli si apre cos\u00ec una furibonda rissa, che comunque non provoca al momento la rottura dell'alleanza.\nNel 1938 \"Ganascia\", tornato alla Tartuca, ha una ghiotta chance di vittoria ad agosto, quando la sorte assegna alla contrada di Castelvecchio proprio Ruello. Le ambizioni tartuchine sono peraltro rafforzate dal fatto che la rivale Chiocciola ha ricevuto in sorte un cavallo sulla carta mediocre, Sansano. La Chiocciola, pur scettica sulle possibilit\u00e0 di impedire la vittoria tartuchina, si affida a \"Tripolino\" (vincitore a luglio per il Drago), scelta che si riveler\u00e0 decisiva. Alla mossa infatti \"Tripolino\" parte ottimamente, portandosi in testa gi\u00e0 a San Martino. Per contro \"Ganascia\" resta nel gruppo delle inseguitrici e non riesce mai a portarsi nelle condizioni di insidiare la vittoria chiocciolina. Quando la Chiocciola conclude vittoriosa, i tartuchini sono accecati dalla delusione: dimentichi delle 3 vittorie (e del cappotto) loro regalate da \"Ganascia\", cercano il fantino con intenzioni non amichevoli, accusandolo di essersi venduto. \"Ganascia\" \u00e8 costretto a rifugiarsi per ore nell'entrone e l'esperienza rompe definitivamente i rapporti tra la Tartuca e Leoni, che mai pi\u00f9 correr\u00e0 per i colori di Castelvecchio.\nL'anno dopo \"Ganascia\" torna al successo. Ad agosto, nell'ultimo Palio prima della lunga pausa bellica, accetta la chiamata della Torre, che gli affida la monta di Giacchino. La Torre non vince da 29 anni ed \u00e8 all'epoca la \"nonna\" del Palio. Logico che la Contrada di Salicotto dia fondo alle proprie riserve economiche per stringere accordi con le consorelle e soprattutto per avere la meglio sull'unica che pu\u00f2 metterle i bastoni tra le ruote, la Selva, grande favorita con \"Tripolino\" e Folco. La carriera \u00e8 un monologo della Torre, che scatta in testa e viene \"protetta\" dalle alleate che nerbano la Selva. \"Ganascia\" pu\u00f2 cos\u00ec riportare al successo il rione di Salicotto (che cede la \"cuffia\" proprio alla Selva), realizzando la sua quinta vittoria.\nDopo la guerra, la terra torna in Piazza il 2 luglio 1945. L'anno dopo Ganascia corre a luglio per il Montone, montando il cavallo Piero, in una delle carriere pi\u00f9 discusse di sempre. La favorita Oca, con Amaranto Urbani detto \"Boccaccia\" (ed anche \"Amaranto\") su Folco, parte nettamente prima, quando con un ritardo incredibile il mossiere Lorenzo Pini (che gi\u00e0 l'anno prima aveva fatto discutere in occasione del \"Palio della Pace\") annulla la mossa facendo esplodere il mortaretto. Tra le vibranti proteste ocaiole, le contrade tornano tra i canapi e alla nuova mossa \u00e8 ancora l'Oca a partire prima. \"Ganascia\" per\u00f2 si affianca in breve a Boccaccia e lo supera: il Montone riesce a tener dietro l'Oca per tutti i tre giri e \"Ganascia\" vince il suo sesto Palio. Diviene pertanto l'unico fantino vittorioso sia nell'anteguerra, sia nel dopoguerra.\nNel 1947, ad agosto, \"Ganascia\" corre nuovamente per la Torre, montando ancora una volta Piero. Le favorite sono Nicchio e Tartuca, ma la mossa premia Torre e Leocorno; al contrario il Nicchio resta sorpreso e parte in netto ritardo, mentre la Tartuca viene frenata dall'ostacolo della Chiocciola. In breve \"Ganascia\" vince le resistenze del \"Biondo\", il fantino lecaiolo, e prende la testa facendo il vuoto e portando di nuovo il cencio in Salicotto.\nNel 1949, in seguito ad una squalifica, \"Ganascia\" interrompe la sua personale striscia di 29 Palii corsi consecutivamente dall'esordio.\nPer il grande \"Ganascia\" c'\u00e8 comunque tempo per un'altra vittoria. In occasione del Palio straordinario del 28 maggio 1950 (dedicato al V Centenario della canonizzazione di San Bernardino da Siena) \"Ganascia\" difende i colori del Valdimontone, che corre con l'esordiente cavalla Gaia. Le speranze per la contrada dei Servi sembrano minime e in effetti la carriera pare appannaggio del Nicchio. Al terzo San Martino c'\u00e8 per\u00f2 la svolta: il Nicchio cade, lasciando a questo punto Lupa e Montone, che fin l\u00ec parevano tagliate fuori, a contendersi la vittoria. La cavalla montonaiola \u00e8 sfinita e pure infortunata, cos\u00ec che \"Ganascia\" tenta il tutto per tutto con un'incredibile manovra: il fantino di Monticello Amiata si lascia cadere, travolgendo \"Tripolino\" (fantino lupaiolo) che finisce sul tufo, rallentando la propria cavalla Salom\u00e8. A quel punto per Gaia, scossa e senza pi\u00f9 rivali, \u00e8 un gioco da ragazzi concludere vittoriosa. Per \"Ganascia\" \u00e8 l'ottavo sigillo, l'ultimo della sua carriera.\nCorre altri quattro Palii, poi dopo quello del 2 luglio 1952 pare giunto il momento del ritiro. Ma il successivo 16 agosto avviene un colpo di scena. \"Ganascia\" sta assistendo al Palio nelle vesti di semplice spettatore, mentre alla mossa succede l'incredibile. Tre contrade, Aquila, Chiocciola e Bruco, cadono ai canapi, e il fantino brucaiolo \"Boccaccia\" s'infortuna al punto da non poter risalire a cavallo. Nonostante il regolamento richieda in un caso del genere il ritiro della contrada, per motivi di ordine pubblico viene ordinato al fantino della Chiocciola Imolo Naldi detto \"Falchetto\", di sostituire \"Boccaccia\". Al suo posto viene richiamato proprio \"Ganascia\", che cos\u00ec \u00e8 costretto a togliersi gli abiti \"borghesi\", vestendo il giubbetto della Chiocciola pur senza essere stato \"segnato\" in Comune (evento storico mai accaduto prima). La \"carriera\" viene poi vinta dall'Oca.\n\"Ganascia\" disputa un ultimo Palio, il 2 luglio 1953, con il Leocorno, poi si ritira definitivamente.\nPresenze al Palio di Siena.\nCon 8 vittorie su 36 Palii disputati, Ganascia \u00e8 di diritto uno dei grandi della storia del Palio di Siena. Leoni ha vinto 3 volte per la Tartuca, 2 per il Valdimontone e la Torre e 1 per l'Onda. Ha corso almeno una volta per tutte le contrade, tranne che per Civetta e Pantera.\n\"Le vittorie sono evidenziate ed indicate in neretto.\"\nAltre corse.\nCastel del Piano.\nGanascia ha vinto un Palio a Castel del Piano: accadde nel 1970, quando, all'et\u00e0 di 62 anni, port\u00f2 alla vittoria la contrada delle Storte montando la cavalla Vandala.\nGiostra del Saracino di Arezzo.\nCome altri tre fantini che hanno corso a Siena (Tripoli Torrini detto \"Tripolino\", Priamo Ducci detto \"Morino\" e Donato Gallorini detto \"Donatino\"), \"Ganascia\" ha tentato l'approdo alla Giostra del Saracino di Arezzo. Tuttavia, specie per le diverse qualit\u00e0 richieste ai cavalieri di Piazza Grande rispetto ai fantini di Piazza del Campo, l'avventura non \u00e8 stata gloriosa come quella senese.\nAd Arezzo \"Ganascia\" esord\u00ec nella giostra del 3 settembre 1961, vestendo i colori di Porta Crucifera. Coi rosso-verdi vinse la giostra del 4 settembre 1966, in coppia con Marcello Formica. Due anni dopo, il 1\u00ba settembre 1968, \"Ganascia\" disput\u00f2 la sua ultima Giostra del Saracino.\nIn totale collezion\u00f2 1 vittoria su 7 giostre disputate, tutte con Porta Crucifera."}
{"id": "625429", "revid": "125823070", "url": "https://it.wikipedia.org/wiki?curid=625429", "title": "Anna Stepanovna Politkovskaja", "text": "Particolarmente attenta sul fronte dei diritti umani, Politkovskaja \u00e8 nota principalmente per i suoi reportage sulla seconda guerra cecena e per le sue aspre critiche contro le forze armate e il governo russi sotto la presidenza di Vladimir Putin, accusati del mancato rispetto dei diritti civili e dello stato di diritto. Il 7 ottobre 2006 \u00e8 stata assassinata a Mosca mentre stava rincasando. Il suo omicidio produsse una notevole mobilitazione internazionale al fine di chiarire le circostanze che hanno portato alla sua morte.\nBiografia.\nNacque a New York, negli Stati Uniti d'America, nel 1958 da due diplomatici sovietici di origine ucraina di stanza presso l'Organizzazione delle Nazioni Unite. Dopo aver studiato giornalismo presso l'Universit\u00e0 statale di Mosca si laure\u00f2 nel 1980 con una tesi sulla poetessa russa Marina Cvetaeva. L'anno prima si era sposata con Aleksandr Politkvoskij.\nGiornalismo: da \"Izvestija\" a \"Novaja Gazeta\".\nLa sua carriera giornalistica inizi\u00f2 nel 1982 presso il quotidiano moscovita \"Izvestija\", che lasci\u00f2 nel 1993. Gi\u00e0 nel corso dell'anno successivo inizi\u00f2 a lavorare come cronista per l\"'Ob\u0161\u010daja Gazeta\", in qualit\u00e0 di responsabile della sezione emergenze e incidenti e di assistente al direttore Egor Jakovlev. Nel 1998 si rec\u00f2 in Cecenia come inviata del giornale per intervistare il neoletto Presidente Aslan Maschadov. Nel giugno 1999 entr\u00f2 nella redazione della \"Novaja Gazeta\" e pubblic\u00f2 alcuni libri fortemente critici sul Presidente della Federazione Russa Vladimir Putin in merito alla conduzione della seconda guerra cecna e dell'invasione del Daghestan ed Inguscezia. Spesso per il suo impegno venne minacciata di morte.\nNel 2001 Politkovskaja fu costretta a fuggire a Vienna in seguito a ripetute minacce ricevute per posta elettronica da Sergei Lapin, un ufficiale dell'OMON da lei accusato di crimini contro la popolazione civile in Cecenia. Lapin venne arrestato per un breve periodo e poi rilasciato nel 2002. Il processo riprese nel 2003 per concludersi, dopo numerose interruzioni, nel 2005 con una condanna per l'ex poliziotto per abusi e maltrattamenti aggravati su un civile ceceno e per falsificazione di documenti. Proprio in Cecenia la Politkovskaja si rec\u00f2 molto spesso, sostenendo le famiglie delle vittime civili, visitando ospedali e campi profughi, intervistando sia militari russi che civili ceceni. Nelle sue pubblicazioni, non risparmi\u00f2 critiche violente sull'operato delle forze russe in Cecenia, sui numerosi e documentati abusi commessi sulla popolazione civile e sui silenzi e le presunte connivenze degli ultimi due Primi Ministri ceceni, Achmat Kadyrov e suo figlio Ramzan, entrambi sostenuti da Mosca. Anna Politkovskaja godette anche di notevole considerazione negli ambienti ceceni: il suo nome \u00e8 spesso apparso fra i \"negoziatori privilegiati\" dalla guerriglia, cos\u00ec come apparve fra le personalit\u00e0 impegnate a condurre le trattative durante la crisi del Teatro Dubrovka. Nel 2003 pubblic\u00f2 il suo terzo libro, \"A Small Corner of Hell: Dispatches From Chechnya\", in cui denunciava la guerra brutale in corso in Cecenia nella quale migliaia di cittadini innocenti erano torturati, rapiti o uccisi dalle autorit\u00e0 federali russe o dalle forze cecene. Durante la stesura del libro, la Politkovskaja si valse anche delle testimonianze di militari russi e della protezione di alcuni ufficiali durante i mesi pi\u00f9 duri della guerra. Nel settembre 2004 mentre si stava recando in volo a Beslan durante la crisi degli ostaggi dopo aver bevuto un t\u00e8 datole a bordo venne improvvisamente colpita da un malore e perse conoscenza. L'aereo fu costretto a tornare indietro per permettere un suo immediato ricovero e si suppose un tentativo di avvelenamento.\nNel dicembre 2005, durante una conferenza di Reporter Senza Frontiere a Vienna sulla libert\u00e0 di stampa dichiar\u00f2:\nIn un saggio che verr\u00e0 pubblicato postumo nel 2007, in una raccolta a cura del PEN American Center, Politkovskaja scriveva:\nNello stesso saggio dice di non considerarsi \"\"un magistrato inquirente\", ma piuttosto \"una persona che descrive quello che succede a chi non pu\u00f2 vederlo\", dal momento che - continua - in Russia \"i servizi trasmessi in tv e gli articoli pubblicati sulla maggior parte dei giornali sono quasi tutti di stampo ideologico\"\".\nL'omicidio.\nPolitkovskaja fu ritrovata morta nell'ascensore del suo palazzo a Mosca il 7 ottobre 2006. La polizia rinvenne accanto al cadavere una pistola Makarov con quattro bossoli ed uno dei proiettili sparati l'aveva colpita alla testa. Si segu\u00ec quindi la pista di un omicidio premeditato operato da un killer a contratto. Sebbene non siano stati individuati i responsabili molti hanno individuato nel mandante dello stesso proprio il Presidente Putin.\nIl giorno successivo la polizia russa sequestr\u00f2 il suo computer e tutto il materiale dell'inchiesta che la giornalista stava compiendo. Il 9 ottobre, l'editore della \"Novaja Gazeta\" Dmitrij Muratov afferm\u00f2 che Politkovskaja stesse per pubblicare, proprio il giorno in cui fu uccisa, un lungo articolo sulle torture commesse dalle forze di sicurezza cecene legate al Primo Ministro Ramzan Kadyrov. Muratov aggiunse che mancavano anche due fotografie ma gli appunti non ancora sequestrati furono pubblicati il 9 ottobre stesso sul giornale.\nI funerali si svolsero il 10 ottobre presso il cimitero Troekurovskij di Mosca. Pi\u00f9 di mille persone, fra cui anche colleghi e semplici ammiratori della giornalista, parteciparono alla cerimonia funebre. La sua lapide rappresenta un giornale crivellato dai proiettili, segno del suo grande impegno per la scoperta della verit\u00e0. Tra i partecipanti alle esequie ci fu anche il leader politico radicale Marco Pannella, amico personale di Politkovskaja. Nessun rappresentante del governo russo vi partecip\u00f2.\nStile e tecnica di reportage.\nAnna Politkovskaja aveva una forte determinazione nel dare testimonianza e priorit\u00e0 alle cose \u201cvedute con gli occhi e toccate con mano\u201d, molto pi\u00f9 delle proprie opinioni di donna e di giornalista. Le sue parole arrivavano dritte al cuore dei lettori e degli ascoltatori, poich\u00e9 la Politkovskaja utilizzava un linguaggio schietto, rigoroso e chiaro, volto a far rivivere l'evento stesso descritto nelle proprie inchieste. \u00c8 la stessa giornalista a dichiarare di aver dato vita ai propri libri attraverso una catalogazione di \u201cappunti disordinati ai margini della vita in Russia\u201d.\nLa Politkovskaja volle sempre rivendicare con i suoi scritti il proprio modo di essere testimone: testimone perch\u00e9 partecipe, non una semplice spettatrice. Cos\u00ec voleva vivere la Politkovskaja, sia sul piano lavorativo come inviata della \u201cNovaja Gazeta\u201d, sia sul piano strettamente giudiziario, quando era necessaria la sua presenza in tribunale per denunciare violenti e violentatori, accusati pi\u00f9 volte dalla giornalista stessa per crimini di guerra.\nGli scritti di Anna Politkovskaja sono ostinati e incalzanti: le storie raccontate sono scritte in ogni pi\u00f9 piccolo dettaglio, facendo trasparire lo sdegno per ci\u00f2 che accade in quel momento e provando compassione per le innumerevoli vittime innocenti. La prosa \u00e8 diretta e asciutta, schietta e semplice. L'obiettivo della giornalista della \u201cNovaja Gazeta\u201d era di essere chiara ed esauriente, evitando volontariamente di ornare la realt\u00e0 con una prosa artificiosa. \nLe descrizioni dei fatti vista dalla giornalista in persona vogliono creare consapevolezza.\nI dossier della Politkovskaja rendono il lettore partecipe della scena, anzi, egli sembra letteralmente immedesimarsi nella storia, riuscendo persino ad evocare chiare e vividi immagini dell'evento descritto. Per questo motivo la giornalista russa pu\u00f2 essere descritta anche come una eccellente fotoreporter: attraverso il solo uso della penna ella riesce a far rivivere anche i pi\u00f9 piccoli particolari, che fanno da cornice alla vicenda raccontata.\nPer queste particolari caratteristiche la Politkovskaja viene spesso associata ad uno stile intermedio tra il \u201c\"new journalism\"\u201d, attraverso l'uso di dialoghi e di descrizioni dettagliate, e l'\u201c\"advocacy journalism\"\u201d, ponendosi come obiettivo l'utilit\u00e0 e la verit\u00e0. \nSpesso queste sue caratteristiche andavano a scontrarsi con il giudizio dell'opinione pubblica e dei suoi stessi colleghi russi o stranieri, i quali non hanno perso occasione di deriderla pubblicamente per il suo faticoso ed \u201cingrato\u201d compito.\nAnna Politkovskaja, inoltre, firm\u00f2 sempre i propri lavori, le indagini e le dichiarazioni personali: \u201cchi si sente nel giusto non ha bisogno dell'anonimato\u201d. Tra i lavori della giornalista risaltano con forza le richieste delle madri dei soldati e dei giovani scomparsi nel nulla, le denunce contro le ingiustizie in territorio russo e ceceno, le inchieste per reati di corruzione continuamente insabbiati ed assolti dalla magistratura russa. Questi ultimi reportage andavano in particolare a denunciare gli abusi dei soldati federali russi, compiuti contro i ceceni e gli incarcerati, e l'anarchia esistente tra le file dell'esercito, con l'assoluta noncuranza del governo di Putin.\nAnna Politkovskaya Award.\nL'organizzazione per i diritti umani Reach All Women in War (RAW in WAR), che si occupa della protezione dei diritti delle donne durante i conflitti bellici, ha istituito dal 2007 il Premio annuale in onore di Anna Politkovskaya, denominato \"Anna Politkovskaya Award\". Il premio viene attribuito \"a una donna che difende i diritti umani in zone di conflitto nel mondo che, come Anna, si alza in piedi per le vittime di questo conflitto, spesso con grande rischio personale\".\nIl premio fu attribuito per la prima volta nell'ottobre 2007 a Natalya Estemirova, amica e collega di Anna Politkovskaja, che fu poi uccisa nel 2009."}
{"id": "625430", "revid": "486946", "url": "https://it.wikipedia.org/wiki?curid=625430", "title": "Telemilanocavo", "text": ""}
{"id": "625434", "revid": "2184720", "url": "https://it.wikipedia.org/wiki?curid=625434", "title": "Gemma Donati", "text": "Biografia.\nNon si sa quasi nulla della sua vita, nemmeno la data esatta di nascita o di morte. Le notizie sulla moglie di Dante sono circoscritte intorno alla famiglia d'origine, la nobile casata dei Donati: Gemma, infatti, era figlia di ser Manetto e cugina di Corso, Forese e Piccarda Donati, e di Maria, morta nel 1315. Fu presto legata da un \"instrumentum dotis\" (9 febbraio 1277, ritrovato in un atto rogato a Firenze nel 1329 dove Gemma richiedeva indietro il patrimonio immobiliare del defunto marito, comprensivo della dote pagata dal padre anni prima) a Dante, figlio di Alighiero degli Alighieri, presso il notaio ser Oberto Baldovini. \nLa sua dote era di 200 fiorini piccoli, circa 12 fiorini d'oro, dote irrisoria, che ci dice quanto fossero poco consistenti le sostanze di Alighiero o, come probabile, dei suoi eredi.\nLa giovane spos\u00f2 Dante dopo alcuni anni, attorno al 1285, e gli diede quattro figli, 3 maschi e una femmina: Giovanni, il primogenito della cui esistenza si \u00e8 sempre dubitato - \u00e8 attestato con certezza da un documento di un notaio fiorentino recante la data del 20 maggio 1314, la cui scoperta fu fatta nel 1940 da Renato Piattoli ma mai pubblicata -, \u00e8 stato riscoperto solo nel 2016 con la pubblicazione della nuova edizione del \"Corpo Diplomatico Dantesco\"; Iacopo e Pietro, commentatori dell'opera paterna; Antonia. Non ci sono nell'opera di Dante allusioni dirette ed esplicite alla moglie, e non si sa nulla delle vicende coniugali della coppia, n\u00e9 tantomeno della vita di Gemma: incerte e dubbiose sono le critiche impietose date dal Boccaccio nel suo \"Trattatello in laude di Dante\", e ancor di pi\u00f9 quelle fornite dal letterato ottocentesco Vittorio Imbriani. Marco Santagata, rimanendo neutrale, sottolinea per\u00f2 che Dante manifest\u00f2 sempre un particolare affetto verso alcuni membri della famiglia della moglie, nonostante il ruolo che i Donati ebbero nell'esiliarlo. Lo stesso Santagata in Le donne di Dante afferma:\nSantagata, per altro, ipotizza che nella canzone Tre donne intorno al cor mi son venute, il \"bel segno\" che la lontananza aveva sottratto ai suoi occhi e il cui desiderio \u00e8 \"foco\", non sia altri che Gemma, nei versi successivi, infatti, il poeta parla di una colpa che si estingue con il pentimento. Se, dunque, Santagata, avesse correttamente interpretato questo passo, Dante avrebbe infranto il tabu medievale secondo cui la poesia dovesse parlare solo di amore per donne sposate con altri. \nAlla morte di Dante, si sa che Gemma era ancora viva: nel 1329 ella reclam\u00f2 presso le autorit\u00e0 fiorentine, infatti, la parte della sua dote dai beni confiscati al marito. Nel novembre 1332 Iacopo Alighieri e Foresino Donati, vendendo per saldare un vecchio debito del padre alcuni appezzamenti di terra che si trovavano a Pagnolle, promettevano che Gemma e i suoi figli Antonia e Pietro avrebbero ratificato la vendita. Nel successivo 1333 Gemma istitu\u00ec un procuratore per richiedere davanti al giudice sui beni dei ribelli i frutti della sua dote per quell'anno. In un atto notarile del 9 gennaio 1343 Gemma \u00e8 ricordata come gi\u00e0 defunta."}
{"id": "625444", "revid": "767487", "url": "https://it.wikipedia.org/wiki?curid=625444", "title": "Raising Hell (Run DMC)", "text": "Raising Hell \u00e8 il terzo album di studio del gruppo rap dei Run DMC.\n\"Raising Hell\" include la famosa canzone in collaborazione Aerosmith, \"Walk this Way\". Anche se non era il primo pezzo che fonde i suoni rock con quelli hip hop, era il primo ad ottenere un rilevante successo, dato che raggiunse la \"Top 5\" della \"Billboard Chart\". \"Raising Hell\" arriv\u00f2 al primo posto B/Hip Hop Album chart, and at #6 on the Billboard 200.\nL'album venne ridistribuito in una versione \"Deluxe\" nel 2005 con cinque tracce bonus.\nNel 2004 la rivista Rolling Stone ha inserito l'album al 120\u00ba posto nella classifica dei 500 album migliori di sempre."}
{"id": "625445", "revid": "1005847", "url": "https://it.wikipedia.org/wiki?curid=625445", "title": "Forte di Eben-Emael", "text": "Il forte di Eben-Emael del Belgio \u00e8 situato tra Liegi e Maastricht, nei pressi del canale Alberto al confine con i Paesi Bassi.\nCostruito nel 1932-1935, la sua funzione era quella di proteggere il confine belga da un attacco tedesco condotto dal vicino confine olandese. Considerato imprendibile, il 10 maggio 1940, durante l'invasione tedesca del Belgio, venne assaltato da un gruppo di ottantadue paracadutisti tedeschi decollati da Colonia con undici alianti tipo DFS 230, rinforzati il giorno successivo da altri loro commilitoni che determinarono la resa della guarnigione belga.\nGenesi: le postazioni fortificate di Liegi.\nPotenza alleata vincitrice della prima guerra mondiale, il 7 settembre 1920 il Belgio sigl\u00f2 un patto difensivo con la Francia. A favore di una forte difesa statica disposta lungo i confini si disse il capo di stato maggiore generale, tenente generale Henry Victor Maglinse, mentre altri alti ufficiali e politici si dichiararono favorevoli a una difesa mobile, ritirandosi all'occorrenza fino alla Schelda dove sarebbero entrati in gioco gli alleati francesi. Alla fine si giunse a un compromesso e il 18 ottobre 1926 il tenente generale Emile Galet, nuovo capo di stato maggiore generale, propose al ministro della difesa Charles de Broqueville di creare una commissione allo scopo di ricostruire le difese che erano andate largamente distrutte durante la guerra. La commissione, dopo le dovute indagini, pubblic\u00f2 il suo rapporto il 24 febbraio 1927 raccomandando di ricostruire le strutture difensive attorno Liegi, vicino al confine con i Paesi Bassi.\nA questa commissione ne segu\u00ec un'altra istituita il 21 marzo 1927, che per la prima volta fece riferimento a quello che sarebbe diventato il forte di Eben-Emael il 24 gennaio 1928, quando in un suo rapporto interno stabil\u00ec che tutte le linee di comunicazione convergenti, in entrata e in uscita da Maastricht, sarebbero dovute essere state sotto un permanente fuoco difensivo di artiglieria. La decisione, che prevedeva anche la ristrutturazione dei forti attorno Liegi e Namur, venne ratificata dalla commissione il 7 gennaio 1929 e il 14 maggio seguente vennero date disposizioni affinch\u00e9 si procedesse alla modernizzazione dei sei forti di Liegi situati sulla riva orientale della Mosa. Il 10 dicembre 1930 la commissione present\u00f2 i propri studi al governo e di conseguenza, l'11 e 12 marzo 1931, al parlamento, suggerendo di continuare la ristrutturazione e modernizzazione dei forti attorno Liegi, Namur e Anversa, insieme alla costruzione di un nuovo forte vicino al villaggio di Eben-Emael (citt\u00e0 di Bassenge) e a lavori di fortificazione attorno Gand. In realt\u00e0 il primo documento noto che parla specificatamente del forte di Eben-Emael \u00e8 un rapporto segreto del Deuxi\u00e8me Bureau (uno dei servizi segreti francesi) datato 12 giugno 1929 che parla dei piani dei belgi per costruire un forte a nord di Liegi, nell'area di Vis\u00e9.\nTra i politici, quelli che pi\u00f9 di tutti criticarono i lavori della commissione erano quelli provenienti dalla Vallonia, il cui confine con il Lussemburgo rimaneva virtualmente indifeso. Li guidava il liberale Albert Dev\u00e8ze. Nonostante questa opposizione il 21 aprile 1931 il re Alberto I promulg\u00f2 un decreto che modernizzava e aumentava il numero dei forti di Liegi, tra cui sarebbe sorto appunto il forte di Eben-Emael; abbandonava l'idea di costruire nuove fortificazioni ad Anversa e Gand e, infine, istituiva una nuova unit\u00e0 nell'esercito, i Cacciatori delle Ardenne, con il compito specifico di difendere l'omonima regione al confine con il Lussemburgo.\nI lavori a Eben-Emael cominciarono il 1\u00ba aprile 1932 e terminarono nel 1935 quando il forte venne dichiarato operativo; modifiche e migliorie continuarono per\u00f2 fino al 1940. I lavori vennero supervisionati da Jean Mercier del genio militare. Compito della struttura, oltre a difendere le vie d'accesso utilizzate dai tedeschi durante l'invasione del 1914, era quello di sorvegliare i ponti sopra il nuovo canale Alberto che univano il Belgio ai Paesi Bassi.\nDescrizione.\nLocalizzazione.\nLa fortezza venne eretta lungo il canale Alberto, dove questo piega verso sud affiancando il corso della Mosa, lungo il confine Belgio-Paesi Bassi. Liegi dista 20\u00a0km a sud-ovest e Maastricht 10\u00a0km a nord. Progettato a forma di diamante, da nord a sud era lungo circa 900 m e largo 700, per un'area complessiva pari a circa 26,71 ettari, di cui 16,19 situati al livello del mare dove vennero installate le armi principali. A nord-est la fortezza era protetta dal vicino Monte Saint Peter, a ovest il terreno poteva essere allagato con le acque del fiume Geer e a sud venne scavato un fossato anticarro lungo 450 m e largo 10, anch'esso allagabile in caso di pericolo. Tutto il perimetro era poi protetto, oltre che ovviamente dal fuoco proveniente dai bunker, da un ulteriore fossato anticarro largo 10 m e profondo 4, filo spinato e ostacoli anticarro in acciaio.\nQuello di Eben-Emael era il pi\u00f9 settentrionale e il pi\u00f9 grande dei nuovi quattro forti costruiti dal Belgio negli anni trenta. Pi\u00f9 a sud, in ordine, c'erano i forti di Aubin-Neufch\u00e2teau, Battice e Tancr\u00e9mont.\nPunti chiave delle difese.\nIl forte di Eben-Emael comprendeva alcune postazioni fortificate note come \"blocchi\" piazzate nei punti strategici del perimetro.\nIl Blocco 1 si trovava nell'angolo sud-occidentale della fortezza e rappresentava l'ingresso principale di Eben-Emael, sbarrato da un pesante cancello a cui si accedeva dopo essere passati su un ponte levatoio di legno sopra un fosso profondo 4 m. L'armamento difensivo era costituito, oltre che da proiettori, da tre mitragliatrici e due cannoni anticarro da 60\u00a0mm che all'occorrenza potevano essere supportati dalle artiglierie dei blocchi 2 e 6, inoltre erano state costruite nei muri speciali feritoie per lanciare le granate all'esterno. La cupola della casamatta fungeva da postazione di osservazione. Il personale impiegato in questo blocco comprendeva cinque sottufficiali e ventitr\u00e9 soldati di truppa.\nCirca 200 m a nord del Blocco 1 c'era il Blocco 2, sul fianco occidentale del forte. Anche qui c'erano dei fari per illuminare la notte e anche qui l'armamento consisteva in tre mitragliatrici e due cannoni anticarro, cos\u00ec come era identica al Blocco 1 la funzione della cupola. I quattro sottufficiali e ventidue soldati di questo blocco disponevano inoltre di una porta per effettuare delle sortite contro gli attaccanti.\nBench\u00e9 pianificato, non venne mai costruito nessun Blocco 3. Al suo posto vennero edificate lungo la riva del canale Alberto due strutture alte ognuna due piani, distanti 800 m l'una dall'altra e perci\u00f2 in grado di supportarsi a vicenda con il tiro delle artiglierie. Il Canal Nord e il Canal Sud, cos\u00ec erano note queste costruzioni, disponevano ciascuna di fari, di un cannone anticarro da 60\u00a0mm, di tre mitragliatrici e di feritoie per granate Mills. Le cupole per l'osservazione incorporavano feritoie e un cannone per proietti illuminanti. Sia il Canal nord che il Sud erano presidiati da tre sottufficiali e diciassette soldati.\nIl Blocco 4 era situato nel lato sud-orientale e, oltre alla solita cupola per l'osservazione, disponeva di due cannoni anticarro, due mitragliatrici e due fari. Il personale di stanza in questo Blocco era di 4 sottufficiali e ventidue soldati. Nell'angolo sud-orientale si trovava invece il Blocco 5, armato con un cannone anticarro da 60\u00a0mm che poteva sparare solo verso il Blocco 6, due mitragliatrici e fari. Diversamente dagli altri blocchi, tuttavia, la cupola del Blocco 5 (Coupole Sud) poteva essere alzata o abbassata a discrezione dei tre sottufficiali e quattordici soldati che montavano la guardia alla struttura. Il sesto e ultimo blocco poteva tenere sotto tiro solamente il terreno verso il Blocco 1. La cupola di cui era dotato aveva una corazza spessa 20\u00a0cm, pesava 6.700\u00a0kg, era alta 150\u00a0cm e aveva un diametro interno di 80\u00a0cm che offriva spazio a un singolo osservatore. I due cannoni anticarro da 60\u00a0mm, i fari e le due mitragliatrici erano maneggiate da tre sottufficiali e diciassette soldati di truppa.\nBatterie di artiglieria.\nI vari blocchi che circondavano Eben-Emael lo rendevano pericoloso da attaccare da qualsiasi direzione, ma erano le batterie di artiglieria che dominavano il territorio circostante a renderlo strategicamente rilevante. Gli obiettivi primari del forte erano i tre ponti sul canale Alberto che collegavano il Belgio alla citt\u00e0 olandese di Maastricht: per coprirli, vennero costruite due casematte, note come Maastricht 1 e Maastricht 2, ognuna con tre cannoni da 75\u00a0mm; in aggiunta, Maastricht 2 aveva anche una cupola corazzata per l'osservazione; i cannoni avevano un campo di tiro di 70\u00b0, un'elevazione che andava dai -5 ai 37\u00b0, un raggio di 11\u00a0km e un rateo di fuoco di dieci colpi al minuto. Due simili casematte coprivano a sud la citt\u00e0 di Vis\u00e9 con i suoi ponti sulla Mosa. Erano chiamate Vis\u00e9 1 e Vis\u00e9 2.\nOgnuna di queste casematte aveva due piani e una guarnigione di cinque sottufficiali e ventotto soldati di truppa, eccezione fatta per Maastricht 2 che aveva tre uomini aggiuntivi per presidiare la cupola d'osservazione. I cannoni erano posizionati nel piano superiore assieme alle postazioni per gli addetti al controllo del tiro (gli artiglieri all'interno infatti avevano una visuale limitata e facevano affidamento su coordinate precalcolate verso gli obiettivi da distruggere). Al piano inferiore trovavano posto le munizioni con relativo sistema di trasporto al piano superiore. I muri di calcestruzzo spessi quasi 2,75 m rendevano queste installazioni impenetrabili a qualsiasi bomba aerea e a colpi d'artiglieria di calibro fino a 22\u00a0cm.\nOltre a queste postazioni concepite per colpire esclusivamente i ponti a nord e a sud del forte, ve ne erano delle altre per neutralizzare obiettivi d'opportunit\u00e0. Due di queste erano cupole corazzate a scomparsa armate con un cannone binato da 75\u00a0mm, note come Coupole Nord e Coupole Sud, quest'ultima localizzata sulla sommit\u00e0 del Blocco 5. Entrambe le cupole erano attrezzate per resistere ai gas, potevano ruotare di 360\u00b0 e per sparare si alzavano di 5,5\u00a0cm dal terreno, tornando a \"scomparire\" una volta finita la missione di fuoco grazie a un motore elettrico o a un sistema manuale in caso di guasto. Quattro soldati fungevano da caricatori (due per bocca di fuoco) e uno osservava dal periscopio e riceveva gli ordini dalle cuffie. I belgi svilupparono per queste cupole un nuovo cannone, l'FRC Mod\u00e8le 1934 da 75\u00a0mm con un'elevazione dai -8\u00b0 ai +38\u00b0, un raggio di tiro di 10\u00a0km e un rateo di fuoco massimo di venticinque colpi al minuto. I proietti impiegabili potevano essere ad alto esplosivo o shrapnel. Come per le batterie Maastricht e Vis\u00e9, anche in questo caso c'era un ascensore che trasportava le munizioni dal piano intermedio a quello superiore. Pi\u00f9 sotto si trovava la stanza che ospitava il motore elettrico e, sotto di questa, il magazzino principale delle munizioni. Il fatto che le due cupole potessero attaccare obiettivi anche all'interno del forte evidenzia la lungimiranza dei progettisti belgi. A questo serviva infatti anche la mitragliatrice della Coupole Nord.\nQuesto concetto di poter spazzare con le mitragliatrici la zona sopraelevata del forte era rafforzato dalle due postazioni denominate \"Mi-Nord\" e \"Mi-Sud\", da \"mitrailleuse\", mitragliatrice per l'appunto. Mi-Nord, nella porzione nord-ovest di Eben-Emael, poteva coprire tutto il terreno verso sud; dotata di una cupola corazzata per l'osservazione, era collegata a Vis\u00e9 1 e a Mi-Sud 1 un terrapieno che aveva la funzione di ostacolare la visuale da eventuali osservatori appostati sul vicino e pi\u00f9 alto Monte Saint Peter; l'armamento era costituito da quattro mitragliatrici, una delle quali puntava verso nord, guardando il canale Alberto, e un'altra a protezione dell'entrata alla postazione. I fari erano due, mentre nella Mi-Sud erano tre, per il resto identica a Mi-Nord tranne per la cupola corazzata, che non era presente. Oltre ai tre soldati necessari per presidiare la cupola, Mi-Nord contava tre sottufficiali e dodici soldati, Mi-Sud tre sottufficiali e undici soldati.\nLa conquista da parte dei tedeschi.\nI tedeschi ne avevano pianificato la conquista con largo anticipo. Nel 1939 avevano costruito una copia identica nella Cecoslovacchia occupata, per testare diversi piani d'attacco da parte della Wehrmacht. Adolf Hitler stesso concep\u00ec un piano per conquistare il forte usando degli uomini trasportati da alianti (sarebbe stato difficile e foriero di confusione paracadutare un gran numero di uomini in un'area cos\u00ec ridotta) e utilizzando i nuovi esplosivi a \"carica cava\" per penetrare nelle torrette.\nUn buon servizio di spionaggio e un'attenta pianificazione, combinate alla sfortuna e all'impreparazione belga, aiutarono il 10 maggio 1940 a rendere l'esecuzione del piano segreto di Hitler un rapido e schiacciante successo. La cattura di Eben-Emael venne operata per la prima volta nella storia mediante l'uso di alianti e di cariche cave per smantellare le fortificazioni nemiche. Gli alianti comandati dall'Oberleutnant Rudolf Witzig atterrarono sul \"tetto\" della fortezza. I pionieri paracadutisti furono in grado di distruggere o mettere fuori servizio le torrette dei cannoni e usarono i lanciafiamme contro le mitragliatrici. I belgi distrussero solo un ponte, impedendone l'uso ai tedeschi ma anche impedendo l'intervento dei soccorsi. Gli ultimi difensori si arresero il mattino dopo all'arrivo delle avanguardie della VI armata di Walter von Reichenau.\nSuccessivamente, i britannici usarono gli alianti per catturare il ponte grande di Siracusa all'inizio dell'operazione Husky ed il ponte Pegasus nell'attacco di apertura del D-Day.\nDopo la cattura venne valutata la possibilit\u00e0 di usare il forte come fabbrica sotterranea dei razzi V1.\nIl forte di Eben-Emael \u00e8 ora aperto al pubblico per le visite."}
{"id": "625463", "revid": "119655769", "url": "https://it.wikipedia.org/wiki?curid=625463", "title": "Manlio Santanelli", "text": "Biografia.\nManlio Santanelli \u00e8 nato a Napoli. Laureato in Giurisprudenza con tesi di filosofia del diritto, nel 1962 entra in Rai, dove resta fino al 1980, anno in cui mette in scena il suo primo testo teatrale, \"Uscita di emergenza\", Nel 1984 va in scena \"Le sofferenze d'amore\", testo dal quale viene tratto un radiodramma che .\nSeguono numerosi altri testi, tra i quali \"Regina Madre\", \"Bellavita Carolina\", \"Disturbi di memoria\", \"Un eccesso di zelo\".\nLa commedia \"Pulcinella\", con Massimo Ranieri e per la regia di Maurizio Scaparro, dal debutto nel 1987 non ha smesso di girare in Italia e all'estero.\nNel 1990 \u00e8 uscito \"Ritratti di donne senza cornice\", volume che raccoglie tre monologhi messi in scena in pi\u00f9 allestimenti.\nL'universit\u00e0 di Tolosa ha pubblicato un volume dedicato al teatro napoletano, con particolare attenzione all'autore, di cui contiene anche le traduzioni di \"Tu musica assassina\" e \"Facchini\".\nNel 2005 Bulzoni ha dato alle stampe un volume che contiene sei delle pi\u00f9 importanti commedie che ha per titolo \"Manlio Santanelli \u2013 Teatro\".\nNelle commedie di Santanelli si avvertono alcuni influssi del teatro dell'assurdo, soprattutto per uno stato apparente di immobilit\u00e0 e di apatia, unito alla follia e all'assurdit\u00e0 delle situazioni narrate, che per\u00f2 vengono superate da un'ironia tutta napoletana, grazie al particolare linguaggio adoperato dall'autore, un impasto di italiano e di dialetto che si presta a rappresentare situazioni che oscillano tra il comico e il tragico.\nNel 2019 pubblica il suo primo romanzo, \"Una furtiva lacrima\", edito dalla casa editrice GM Press. \nVita privata.\nVive dal 1996 con la sua compagna Livia Coletta. \u00c8 stato sposato con l'attrice e doppiatrice Rita Savagnone, ex moglie di Ferruccio Amendola e madre di Claudio Amendola, da cui ha poi divorziato."}
{"id": "625464", "revid": "339392", "url": "https://it.wikipedia.org/wiki?curid=625464", "title": "House of lords", "text": ""}
{"id": "625465", "revid": "558380", "url": "https://it.wikipedia.org/wiki?curid=625465", "title": "Ominazione", "text": ""}
{"id": "625479", "revid": "834", "url": "https://it.wikipedia.org/wiki?curid=625479", "title": "Mario Achille Dogliotti", "text": ""}
{"id": "625482", "revid": "1442080", "url": "https://it.wikipedia.org/wiki?curid=625482", "title": "Big Top Halloween", "text": "Big Top Halloween \u00e8 il primo album del gruppo statunitense degli Afghan Whigs, pubblicato nel 1988 dalla Ultrasuede."}
{"id": "625492", "revid": "1318658", "url": "https://it.wikipedia.org/wiki?curid=625492", "title": "Telemilano", "text": "TeleMilano (detta talvolta anche TeleMilano - Canale 58 o TeleMilano 58) \u00e8 stata un'emittente televisiva commerciale italiana fondata nel 1978 dalla Fininvest e che trasmetteva da Milano 2, Segrate; continuava l'attivit\u00e0 di \"Telemilanocavo\", una televisione privata via cavo fondata quattro anni prima da Giacomo Properzj come canale di servizio per gli abitanti di Milano 2; nel 1980 divenne l'emittente capofila del circuito, extraregionale prima e nazionale poi, di Canale 5.\nNel 2002 la denominazione \u00e8 stata ripresa per una nuova televisione regionale che ha acquisito una delle sue frequenze, TeleMilano Pi\u00f9 Blu.\nStoria.\nLa gestione Properzj.\nTelemilanocavo era una televisione via cavo nata il 24 settembre 1974 e fondata da Giacomo Properzj e da Alceo Moretti, che utilizzava il canale disponibile nella rete cablata presente a Milano 2, citt\u00e0 satellite nel comune di Segrate, vicino a Milano. L'emittente riusciva a raggiungere tutti gli abitanti del quartiere residenziale utilizzando la cablatura predisposta gi\u00e0 nella fase di costruzione. Pochi mesi prima, nel luglio 1974, la Corte costituzionale aveva affermato il principio secondo cui lo Stato poteva riservare a s\u00e9 il monopolio della sola radiodiffusione circolare poich\u00e9 le radiofrequenze erano un bene limitato; i privati potevano quindi trasmettere il segnale televisivo utilizzando qualsiasi altra tecnologia. La televisione via cavo era infatti all'epoca l'unica alternativa praticabile e commercialmente sostenibile.\nLa televisione trasmetteva rubriche, informazioni e film per i residenti di Milano 2. Il costruttore Silvio Berlusconi aveva deciso di non piantare antenne televisive in cima agli edifici e gli urbanisti a cui si era affidato pertanto avevano realizzato una rete cablata; di tutti i cavi coassiali ne era rimasto libero uno, attraverso il quale fu trasmesso il segnale della nuova emittente.\nNel 1975 il Parlamento approv\u00f2 la legge di riordino del sistema radiotelevisivo a seguito della sentenza della Corte costituzionale dell'anno precedente. In parlamento, le forze che difendevano il monopolio pubblico erano ancora preponderanti, perci\u00f2 la legge tent\u00f2 di circoscrivere gli spazi per l'emittenza privata. La nuova norma stabil\u00ec che i privati potessero operare solo nell'ambito di un comune o di zone con non pi\u00f9 di 150\u00a0000 abitanti; inoltre ogni cablatura poteva essere utilizzata da un solo concessionario televisivo. Milano 2 era invece cablata con cavo coassiale multicanale.\nNel 1976 la Corte costituzionale autorizz\u00f2 con una nuova sentenza le televisioni private a trasmettere anche via etere, purch\u00e9 rimanessero sempre in ambito locale e questo determin\u00f2 il passaggio delle trasmissioni dal cavo all'etere, tecnologia molto pi\u00f9 economica in quanto non necessitava della cablatura. Fior\u00ec quindi un elevato numero di iniziative concorrenti, con un conseguente frazionamento dei ricavi pubblicitari. In un quartiere dove tutto inizialmente apparteneva all'Edilnord, anche Telemilanocavo era sua affittuaria e, con il passare del tempo, gli affitti non pagati si accumularono e Properzj, abbandonato da Moretti che si era trasferito in America meridionale per motivi di lavoro, decise di cedere l'emittente a Berlusconi. Il prezzo di cessione fu stabilito in una lira oltre all'assunzione dei debiti. Non esisteva allora un vero e proprio mercato dei canali televisivi privati, ma le situazioni analoghe, anche in Lombardia, avevano visto valutazioni fatte su parametri totalmente differenti.\nL'emittente subentr\u00f2 alla televisione in lingua inglese \"TVI Television International of Milan - TV One\", che a sua volta era succeduta a Ponteco - societ\u00e0 che ripeteva il segnale di Tele Capodistria a Milano dall'Hotel Michelangelo dal 1975.\nNell'autunno del 1977 furono fatte prove tecniche di trasmissione via etere, montando delle antenne sul grattacielo Pirelli; assunse poi il nome di Telemilano 58 poich\u00e9 trasmetteva sulla frequenza UHF 58, diventando il nucleo centrale del settore televisivo della Fininvest e con tal nome sar\u00e0 inaugurata ufficialmente il 7 settembre 1978.\nLa gestione Berlusconi.\nLa propriet\u00e0 pass\u00f2 quindi a una societ\u00e0 del gruppo Fininvest che, trasformata dall'allora presidente Silvio Berlusconi in societ\u00e0 per azioni, venne dotata di un capitale di 52 miliardi di lire e venne trasmessa in ambito regionale nella sola Lombardia. Vennero poi impiegati personaggi come Claudio Cecchetto, Barbara D'Urso, Enrico Beruschi, Diego Abatantuono, Massimo Boldi e Bruno Lauzi con il coordinamento affidato a un ancora poco conosciuto Giorgio Medail.\nNel 1979 Berlusconi fond\u00f2 una societ\u00e0 per la commercializzazione di programmi televisivi, Reteitalia e, con un investimento di dieci miliardi di lire in due anni, acquis\u00ec uno stock di 325 film, in gran parte americani, dalla societ\u00e0 cinematografica Titanus, da trasmettere al posto degli spettacoli prodotti in proprio in maniera molto pi\u00f9 economica.\nBerlusconi intu\u00ec che il mercato della pubblicit\u00e0 era in grossa espansione in quanto la televisione era il medium pi\u00f9 fruito. Ma vi era una strozzatura all'accesso al mercato: la Sipra, concessionaria per la pubblicit\u00e0 sulla Rai, muovendosi in una logica di monopolio, selezionava gli inserzionisti a suo piacimento. In conseguenza di questa logica, che limitava di fatto le enormi possibilit\u00e0 del mercato, molti soggetti che avrebbero voluto investire negli spot in TV - soprattutto le aziende della media distribuzione - non vi riuscivano. Lo scopo di Berlusconi fu quello di dare una risposta a queste aziende, e per farlo ide\u00f2 un metodo diverso da quello della Sipra: invece di aspettare che gli inserzionisti si facessero avanti, si recava egli stesso dalle aziende e contrattava direttamente con loro. Per questo motivo Telemilano 58 si dot\u00f2 di una propria concessionaria di pubblicit\u00e0. Si sganci\u00f2 quindi dalla Publipei e, scorporandola da Reteitalia, fond\u00f2 Publitalia '80. Dopo che Berlusconi ebbe acquisito Tele Torino International dal Gruppo Fiat emerse l'idea del \"pizzone\", cio\u00e8 confezionare programmi con inclusi gli spot pubblicitari. Berlusconi fece accordi con emittenti locali di ogni regione italiana allo scopo di creare un circuito nazionale, sul modello dei network americani. Avendo raggiunto, grazie a queste affiliazioni, una dimensione nazionale, Publitalia pot\u00e9 vendere i propri spazi pubblicitari ai grandi inserzionisti nazionali. I programmi, pre-registrati, venivano distribuiti su videocassette che venivano poi trasmesse in simultanea da tutte le emittenti del circuito.\nIl palinsesto dell'emittente cominci\u00f2 a dipendere dal tipo di pubblico da \"vendere\" agli inserzionisti. Confrontando il proprio palinsesto fatto di film, serie televisive e qualche documentario, con quello della Rai, Berlusconi cap\u00ec che per intercettare un pi\u00f9 vasto pubblico doveva portare nella sua rete i pi\u00f9 noti conduttori della Rai. Il primo fu, nel 1978, il famoso presentatore di quiz Mike Bongiorno, il quale, sottopagato nella Rai monopolista, viene ingaggiato per un'alta cifra; poco dopo - sempre dalla televisione di Stato - arrivano anche Corrado, Loretta Goggi, Gigi Sabani, Sandra Mondaini e Raimondo Vianello.\nIl 10 gennaio 1980 Berlusconi tenne una conferenza stampa, assieme a Mike Bongiorno, negli studi di TeleMilano: nell'ottica di creare un network nazionale, Berlusconi si accord\u00f2 con una cinquantina di emittenti private (comprese quelle che non erano di sua propriet\u00e0) sparse in tutta Italia, per far trasmettere, alla stessa ora su tutte le emittenti, gli stessi programmi. L'esperimento inizi\u00f2 ufficialmente con la trasmissione \"I sogni nel cassetto\", condotta proprio da Mike Bongiorno e prodotta da Reteitalia. Qualche mese dopo tutte le emittenti del circuito cominciarono a trasmettere gli stessi programmi nelle stesse fasce orarie: il 22 febbraio del 1980 nasce quindi il network di Berlusconi, cui diede il nome Canale 5. Poco tempo dopo nasce il network gemello di Canale 10 al Centro-sud Italia. I due network vengono fusi nell'unico network di Canale 5 l'11 novembre 1980.\nIl 28 settembre 1981 i loghi di TeleMilano, di TeleTorino e di altre emittenti spariscono dagli schermi televisivi per lasciare spazio al solo marchio di Canale 5.\nLa gestione GET.\nUna delle frequenze del canale, la 37 UHF, che gi\u00e0 aveva ospitato Tele Pi\u00f9, viene nel 2007 ceduta a Pi\u00f9 Blu Lombardia, edita da GET s.r.l., che rilancia la vecchia denominazione, con la testata Telemilano - Pi\u00f9 blu, a diffusione circolare, dalla postazione di via S. Galdino Milano, che irradia la citt\u00e0 di Milano e province limitrofe, e con essa la testata TeleMilano. Il 1\u00ba aprile del 2007 il canale torna quindi a trasmettere in UHF a Milano con il nuovo nome TeleMilano Pi\u00f9 Blu. Il nuovo logo del canale evoca il Duomo e la sua Madonnina, simboli del capoluogo lombardo.\nLa gestione Ravi Tv Network ltd.\nA dicembre 2015 la GET cede TeleMilano alla societ\u00e0 londinese Ravi Tv Network ltd che diffonde in tutta la Lombardia il marchio attraverso le emittenti: TeleMilano Tele Tv, TeleMilano Pi\u00f9 Blu Lombardia, TeleMilano Musica Italiana Channel, TeleMilano Radio Milan Inter."}
{"id": "625494", "revid": "1543377", "url": "https://it.wikipedia.org/wiki?curid=625494", "title": "Alfred Blalock", "text": "Fu uno dei pionieri della medicina degli anni quaranta. Dopo aver passato anni a fare esperimenti sui cani riusc\u00ec a trovare una cura alla tetralogia di Fallot anche conosciuta come \u201cmorbo blu\u201d.\nFu il primo ad eseguire l'anastomosi succlavio-polmonare seguendo la brillante intuizione della dottoressa Helen Taussig, che sosteneva che il problema si sarebbe risolto aumentando il flusso di sangue nell'arteria polmonare ristretta. Ma soprattutto si affid\u00f2 all'intelligenza dell'assistente Vivien Thomas (1910 \u2013 1985) che lo assistette per tutto il corso dello studio della malattia.\nI primi anni di studi.\nAlfred Blalock, primo dei cinque figli nati da George Z. e Martha Davis Blalock, nasce a Culloden, in Georgia, il 5 aprile del 1899. Ancora giovane, si trasferisce con la famiglia a Jonesboro. Dopo essersi diplomato all'Universit\u00e0 della Georgia con un titolo A.B., entra nel corso di medicina del Johns Hopkins Hospital (Baltimora), dove si laurea nel 1922. La sua decisione sull'indirizzo di studi da intraprendere \u00e8 influenzato da un desiderio del padre, in occasione di un suo ricovero nel famoso ospedale di Baltimora. Nella speranza di ottenere un posto come chirurgo, completa il suo internato in urologia e diviene assistente nel reparto di chirurgia generale per un anno, dopo aver ricevuto una borsa di studio in otorinolaringoiatria. I suoi primi anni di attivit\u00e0 sono segnati da importanti successi: una pneumectomia in un bambino di tre anni e una ricerca scientifica sulla relazione tra rimozione del tumore del timo e miastenia gravis.\nL'affermazione.\nScaduto il contratto, nell'estate del 1925, \u00e8 costretto a spostarsi a Boston per iniziare un internato in chirurgia al Peter Bent Brigham Hospital, ma, non soddisfatto, dopo un mese, accetta il ruolo di assistente di Barney Brooks, Professore di chirurgia e Primario del reparto nel nuovo ospedale di Nashville, il Vanderbilt Universiy Hospital. Nonostante il notevole impegno richiesto nell'insegnamento, porta avanti le sue innovative ricerche sulla natura e sul trattamento dello shock introducendo l'uso di trasfusioni di plasma o di sangue intero, una tecnica che ha permesso di salvare molte vite durante la seconda guerra mondiale (esclusi i casi di lesioni in prossimit\u00e0 del cuore e dei grandi vasi sanguigni, come sostenuto dal giovane chirurgo militare inglese Dwight Harken).\nInsieme al suo staff, primo fra tutti il assistente di colore Vivien Thomas, Dr. Blalock esegue degli esperimenti sui cani, riproducendo artificialmente diverse condizioni patologiche al fine di scoprirne eventuali trattamenti curativi; nel 1938, spinto dai suoi progressi teorici, esegue per primo un intervento di anastomosi succlavio-polmonare per indurre un'ipertensione in un paziente colpito da astenia neurocircolatoria, ma il suo tentativo fallisce.\nNel 1930 sposa Mary Chambers o'Bryan, dalla cui relazione nascono tre figli, William Rice, Mary Elizabeth e Alfred Dandy. A causa di un'infezione tubercolare deve interrompere la sua giovane carriera di chirurgo e si reca a Saranac Lake, in Svizzera e in altri paesi europei per sottoporsi alle cure. Guarito, dopo due anni, visita i laboratori di ricerca e le cliniche chirurgiche pi\u00f9 all'avanguardia, per apprendere le nuove scoperte d'oltreoceano e sfruttarle per le sue ricerche. Al ritorno al Vanderbilt, riprende le sue attivit\u00e0 con un nuovo entusiasmo, dividendosi tra insegnamento, lavoro e ricerca. Nel 1938 diviene Professore di Chirurgia; nel 1939, a 40 anni, registra pi\u00f9 di 100 articoli e pubblica una monografia intitolata \"\u201cPrinciples of Surgical Care: Shock and Other Problems\u201d\".\nLa fama mondiale.\nNel 1941, accompagnato dal fedele assistente Thomas, torna al Johns Hopkins Hospital per ricoprire il duplice incarico di Primario del reparto di chirurgia e Professore e Direttore della Facolt\u00e0 di Medicina, ruolo spettato a pochi uomini emergenti nel suo campo. Qui viene a conoscenza degli studi della collega Helen Taussig riguardo alla sindrome dei \u201cbambini blu\u201d, denominata \"Tetralogia di Fallot\": la cianosi caratteristica \u00e8 determinata da una serie di malformazioni cardiache, che impediscono il normale flusso di sangue ai polmoni e di conseguenza l'ossigenazione di tutto il sistema. Informata sui risultati dell'ultimo successo ottenuto da Blalock (una coartazione dell'aorta), la cardiologa propone di sottoporre i suoi giovani pazienti a un intervento simile, al fine di creare un nuovo passaggio di sangue dall'arteria ai polmoni ed aumentare il volume di sangue ossigenato.\nL'assistente Thomas viene incaricato di ricreare in un cane le stesse condizioni di un bambino affetto da morbo blu e successivamente di correggerle mediante l'anastomosi dell'arteria polmonare alla succlavia; il primo cane, Anna, sopravvissuto a lungo a questo intervento \u00e8 ricordato da un ritratto all'interno del Johns Hopkins.\nDopo due anni di studi su circa 200 animali, Blalock si convince della non letalit\u00e0 della procedura su un paziente umano e stabilisce di eseguire il primo intervento il 29 novembre 1944 su Eileen Saxon, una bambina di diciotto mesi: nonostante il supporto dell'esperto Thomas, l'operazione non riesce perfettamente a causa delle ridotte dimensioni dell'arteria polmonare, ma la piccola paziente riesce a sopravvivere per alcuni mesi. Successivamente, sottoponendo con successo al trattamento due bambini di sei e undici anni, la fama del chirurgo a livello mondiale si consolida: nel giro di un anno la \u201cderivazione\u201d (shunt) di Blalock-Taussig viene effettuata su pi\u00f9 di duecento pazienti. Nel 1946 viene apportata una variante all'operazione per trattare una diversa malformazione congenita, la trasposizione dei grossi vasi (aorta e arteria polmonare): la settectomia atriale (Blalock-Hanlon shunt) permette al sangue di miscelarsi nell'atrio e non nell'arteria, come accade con la Blalock-Taussig.\nNegli anni successivi viene insignito dei pi\u00f9 importanti riconoscimenti da numerose Universit\u00e0: Rochester, Torino, Yale, Chicago, Lehigh, Emory, Georgetown e Saskatchewan; diventa inoltre Presidente delle pi\u00f9 autorevoli associazioni mediche americane.\nDopo la morte della prima moglie, nel 1959 sposa Alice Waters, il cui supporto risulta fondamentale nel momento della malattia.\nL'ultima apparizione pubblica del Dr. Blalock \u00e8 in occasione dei festeggiamenti per il 75\u00ba anniversario della fondazione del Johns Hopkins, durante i quali viene a lui dedicata la nuova struttura di ricerca.\nMuore di cancro nel 1964, tre mesi dopo aver terminato la sua notevole carriera. In suo onore \u00e8 stato istituito \"The Alfred Blalock Resident Award\", premio assegnato annualmente all'autore della migliore ricerca clinica (in particolare per nuovi approcci chirurgici), eseguita durante l'internato.\nNel 2012 un clamp di Blalock modificato \u00e8 stato descritto dal prof. Francesco Petrella (Milano) per il controllo dell'arteria polmonare in corso di resezione polmonare per cancro.\nMedia.\nIl film \"Medici per la vita\" narra la storia parallela del dottor Blalock (interpretato da Alan Rickman) e del suo assistente Vivien Thomas (Mos Def), all'interno di una societ\u00e0 non ancora pronta a valutare in modo obiettivo le capacit\u00e0 di un umile assistente di colore."}
{"id": "625495", "revid": "838137", "url": "https://it.wikipedia.org/wiki?curid=625495", "title": "Giovanni Burtone", "text": "Biografia.\n\u00c8 figlio del magistrato Giuseppe Burtone.\nAttivit\u00e0 politica.\n\u00c8 stato iscritto alla Democrazia Cristiana, e consigliere comunale di Militello in Val di Catania, divenendo successivamente consigliere provinciale a Catania.\nDeputato all'Assemblea Regionale Siciliana.\nAlle elezioni regionali in Sicilia del 1986 viene eletto deputato all'ARS in provincia di Catania, con 43.000 preferenze circa. Viene rieletto alle successive regionali del 1991 con 52.300 preferenze.\nDal 1991 al 1994 \u00e8 inoltre stato Assessore regionale, dapprima all'Agricoltura e alle Foreste (1991-1992, nel 1\u00ba governo Leanza) e successivamente al Territorio ed all'Ambiente (nel 1\u00ba e 2\u00ba governo Campione e nel governo Martino).\nNel 1994 con il tramonto della DC aderisce al Partito Popolare Italiano.\nDeputato al Parlamento europeo.\nAlle elezioni europee del 1994 viene eletto eurodeputato, nella circoscrizione Italia insulare, nelle liste del Partito Popolare Italiano. Ricandidato alle elezioni europee del 1999 non viene rieletto, venendo battuto per poco meno di 12.000 preferenze da Luigi Cocilovo.\nElezione a deputato.\nAlle elezioni politiche del 2001 viene eletto alla Camera dei Deputati, nella \"circoscrizione Sicilia 2\", nelle quote proporzionali de La Margherita.\n\u00c8 stato membro della Commissione per la protezione dell'ambiente, la sanit\u00e0 pubblica e la tutela dei consumatori, della Commissione temporanea per l'occupazione, della Delegazione per le relazioni con i paesi dell'America del Sud e della Commissione per la pesca.\nAlle elezioni politiche del 2006 viene riconfermato deputato nelle liste de \"L'Ulivo\" (in quota Margherita).\n\u00c8 stato candidato sindaco di Catania nel 2008, dopo essere stato scelto attraverso le primarie, piazzandosi al terzo posto dietro a Nello Musumeci e all'eletto Raffaele Stancanelli.\nAlle elezioni politiche del 2008 viene rieletto per la terza volta alla Camera dei Deputati nelle liste del Partito Democratico. Alle elezioni politiche del 2013 \u00e8 riconfermato deputato per la quarta volta consecutiva.\nSi ricorda inoltre,in quanto Medico-Chirurgo, propose di istituire la \"giornata in ricordo delle persone decedute o rese disabili a causa dei vaccini\".\nSindaco di Militello in Val di Catania.\nAlle elezioni amministrative del 2017 viene eletto, con il 51,64% dei consensi, Sindaco di Militello in Val di Catania, venendo sostenuto dalla lista civica di centro-sinistra \"Militello che Vogliamo - Giovanni Burtone Sindaco\".\nAlle elezioni politiche del 2018 \u00e8 candidato al Senato nel collegio maggioritario di Acireale per il centro-sinistra, ma arriva terzo e non \u00e8 eletto."}
{"id": "625497", "revid": "2121138", "url": "https://it.wikipedia.org/wiki?curid=625497", "title": "Parco naturale regionale delle Serre", "text": "Il parco naturale regionale delle Serre \u00e8 un'area naturale protetta della regione Calabria istituita nel 2004. Situato tra l'Aspromonte e la Sila, \u00e8 percorso da due lunghe catene montuose, da grandi boschi, tra cui il bosco di Stilo, e da corsi d'acqua con cascate come la cascata del Marmarico (la pi\u00f9 alta, di 118\u00a0m), nel comune di Bivongi, la cascata di Pietra Cupa, sulla fiumara Assi di Guardavalle e le cascate dell'Ancinale.\nTerritorio.\nGeologia.\nGeologicamente il parco \u00e8 caratterizzato da graniti, porfidi, serpentini, dioriti e rocce quarzifere.\nI calanchi poi sono una caratteristica geologica delle Serre soprattutto a nord e ad est del parco.\nZonizzazione.\nIl parco viene suddiviso in varie zone per la sua variet\u00e0 di ambienti naturali in modo tale che si applichino a seconda della zona diverse misure di tutela e salvaguardia del territorio.\nLe zone sono 5:\nFlora.\nLe specie vegetali predominanti sono:\nLe specie vegetali della macchia mediterranea sono:\nginestra, erica, corbezzolo, mirto, fillirea, cisto, lentisco, agrifoglio, ecc.\nFauna.\nGli animali presenti nel parco:\nPunti di interesse.\nCalabresi (lafilanda.jimdo.com) (Monterosso Calabro)\nI comuni.\nIl parco si trova in 26 comuni distribuiti su 3 province.\nProvincia di Catanzaro:\nCitt\u00e0 metropolitana di Reggio Calabria:\nProvincia di Vibo Valentia:"}
{"id": "625502", "revid": "858648", "url": "https://it.wikipedia.org/wiki?curid=625502", "title": "Maria Paola Colombo Svevo", "text": "Biografia.\n\u00c8 stata consigliere comunale, vice sindaco della sua citt\u00e0, Monza, consigliere regionale e assessore ai servizi SOCIO SANITARI della Regione Lombardia, senatrice della DC. Rieletta deputata europea alle elezioni del 1994, per le liste del PPI. \u00c8 stata vicepresidente della Commissione per le libert\u00e0 pubbliche e gli affari interni; membro della Commissione per i diritti della donna, della Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC) e della Delegazione per le relazioni con l'Estonia.\n\u00c8 morta nel 2010 all'et\u00e0 di 68 anni.\nRiconoscimenti.\nNel 2011 ricevette dalla citt\u00e0 di Monza il Giovannino d'oro alla memoria."}
{"id": "625510", "revid": "729019", "url": "https://it.wikipedia.org/wiki?curid=625510", "title": "Antonio Graziani", "text": "\u00c8 stato eletto deputato europeo alle elezioni del 1994, per le liste del PPI. \u00c8 stato vicepresidente del gruppo parlamentare del Partito Popolare Europeo; membro della Commissione per gli affari esteri, la sicurezza e la politica di difesa, della Sottocommissione per la sicurezza e il disarmo, della Delegazione per le relazioni con i paesi membri dell'ASEAN, il Sud-est asiatico e la Repubblica di Corea e della Delegazione per le relazioni con l'Ucraina, la Bielorussia e la Moldavia."}
{"id": "625513", "revid": "1005847", "url": "https://it.wikipedia.org/wiki?curid=625513", "title": "Natacha Rambova", "text": "Come danzatrice ball\u00f2 con Theodore Kosloff, Clifton Webb e lo stesso Rodolfo Valentino per il quale cur\u00f2 l'immagine. Ha disegnato con successo scene e costumi di molti balletti e di alcuni film e ha scritto sceneggiature (quasi sempre firmandosi con lo stesso pseudonimo). \u00c8 stata attrice, spiritista e ha svolto importanti ricerche come egittologa.\nBiografia.\nNatacha Rambova, una pro-pro nipote di Heber C. Kimball, leader della Chiesa di Ges\u00f9 Cristo dei santi degli ultimi giorni nacque, con il nome di Winifred Shaughnessy da Winifred Kimball e dal suo secondo marito, Michael Shaughnessy. In seguito, adottata dal quarto marito della madre, l'industriale di cosmetici Richard Hudnut, prese il nome di Winifred Hudnut.\nFuga in Russia.\nMandata a studiare in Inghilterra, scapp\u00f2 dalla scuola, finendo in Russia, dove assunse lo pseudonimo di Natacha Rambova e, finalmente, pot\u00e9 dedicarsi alla danza, suo grande amore. In tourn\u00e9e con il Balletto Imperiale Russo, venne sorpresa dalla rivoluzione proprio mentre si trovava negli Stati Uniti. Dovette quindi fermarsi giocoforza in patria, cominciando a interessarsi alla scenografia e ai costumi. I suoi primi lavori furono (spesso neppure accreditata) per i film di DeMille, in team con Mitchell Leisen, uno scenografo che, pi\u00f9 tardi, diventer\u00e0 un apprezzato regista hollywoodiano.\nDesigner, scenografa, costumista.\nDopo una travagliata storia d'amore con il danzatore Theodore Kosloff, la Rambova lavor\u00f2 come art director per l'attrice Alla Nazimova, nativa di Jalta, che ne riconobbe il talento. Nazimova era all'epoca una delle pi\u00f9 potenti dive di Hollywood: le menti pi\u00f9 intelligenti e innovative dell'industria cinematografica la frequentavano e la omaggiavano. Rambova, la \"pi\u00f9 brillante e indipendente delle protette che frequentavano o lambivano il suo circolo lesbico\", contribuisce in maniera determinante alla cifra stilistica dei suoi film.\nPer \"La signora delle camelie\" (1921), considerato il suo miglior lavoro, s'ispir\u00f2 all'espressionismo tedesco di Hans Poelzig e Emil-Jaques Ruhlmann.\nLe scenografie e i costumi creati per \"Salom\u00e8\" e basati su disegni di Aubrey Beardsley sono tuttora considerati innovativi.\nRodolfo Valentino.\nFu proprio sul set di \"La signora delle camelie\" che la Rambova conobbe Rodolfo Valentino. I due si sposarono il 14 marzo 1922 a Mexicali. Il matrimonio con il divo nacque nel modo peggiore poich\u00e9 l'attore fu arrestato per bigamia dopo appena qualche giorno: la legge americana del tempo permetteva, infatti, di risposarsi solo dopo un anno dalla separazione e il suo divorzio da Jean Acker non era ancora effettivo.\nRambova prende subito nelle sue mani la carriera del marito, entrando in rotta di collisione con la Paramount. Vuole che la casa di produzione investa al meglio per valorizzare il pi\u00f9 possibile Valentino. Reputa scialbi e poco interessanti i film che gli vengono proposti e lo induce a \"ricattare\" la compagnia. O accetteranno le sue condizioni, o Valentino non lavorer\u00e0 pi\u00f9. Lasky, il tycoon della Famous Lasky, non cede, forte di un contratto capestro che lega l'attore e gli impedisce di lavorare per altri. Natacha insiste e Valentino lascia gli schermi e la Paramount. Per vivere, torna alla sua vecchia professione di ballerino, in coppia, questa volta, con la moglie. Ormai il suo nome \u00e8 entrato nel Pantheon delle star, anzi, \u00e8 lui la STAR per eccellenza. L'anno in cui resta lontano dagli schermi, invece che far cadere il suo nome nel dimenticatoio, contribuisce a farne leggenda: gli spettacoli dove lui e Rambova si esibiscono - sponsorizzati dalla Mineraleva, ditta di cosmetici del patrigno di Natacha - sono assaliti da folle di fan plaudenti che vogliono vedere il loro idolo dal vivo. Alla fine, Lasky cede e accetta Rambova come supervisore dei film del marito.\nIl matrimonio termin\u00f2 perch\u00e9 la United Artists (subentrata alla Paramount, nella produzione dei film di Valentino) viet\u00f2 a Natacha di intromettersi negli affari del marito, di cui fino ad allora era stata unica manager.\nAnche dopo la separazione, e dopo la morte del marito (avvenuta nel 1926), la Rambova continu\u00f2 tuttavia a raccontare per il pubblico le vicende personali di \"Rudy\".\nGli ultimi anni.\nDopo la separazione da Rodolfo Valentino, Natacha Rambova lasci\u00f2 lo spettacolo e si dedic\u00f2 al collezionismo e all'egittologia, di cui divenne un'esperta studiosa. Si trasfer\u00ec a vivere in Europa. Nel 1934, spos\u00f2 il conte Alvaro de Urzaiz, un aristocratico spagnolo di fede franchista con il quale rischi\u00f2 di finire fucilata durante la guerra civile spagnola.\nA causa di una grave forma di sclerodermia \u00e8 morta il 5 giugno 1966 a Pasadena all'et\u00e0 di 69 anni.\nCuriosit\u00e0.\nNel 2015 Natacha Rambova viene interpretata dall'attrice statunitense Alexandra Daddario nella quinta stagione della serie TV americana \"American Horror Story\" come moglie di Rodolfo Valentino, interpretato da Finn Wittrock e amante della Contessa Elizabeth, interpretata da Lady Gaga."}
{"id": "625514", "revid": "183694", "url": "https://it.wikipedia.org/wiki?curid=625514", "title": "Carlo Secchi", "text": "Studi.\nLaureato in Economia e commercio presso l'Universit\u00e0 Bocconi (1967). Consegue il diploma in Economic Planning all'Institute of Sociale Studies, Den Haag (1969-1970). Esegue studi di perfezionamento presso il Center for Development Planning della Erasmus University di Rotterdam (1970-1972).\n\u00c8 stato ricercatore presso il Netherlands Economic Institute di Rotterdam (1970/72) e visiting professor presso la Erasmus University di Rotterdam (1978), la HEC di Parigi (1988-1990), la Wirtschaft Universit\u00e4t di Vienna (1991) e il Centre for European Studies della Chulalongkorn University di Bangkok (1999). Ha insegnato presso le Universit\u00e0 di Milano, Sassari e Trento, dove ha diretto il Dipartimento di Economia.\nAttivit\u00e0 accademica.\nProfessore ordinario di Politica economica europea all'Universit\u00e0 commerciale Luigi Bocconi, \u00e8 stato il diciassettesimo rettore della stessa universit\u00e0 dal 2000 al 2004. \u00c8 noto economista, collabora per giornali ed \u00e8 spesso intervistato o contattato durante alcune trasmissioni radiofoniche e televisive.\n\u00c8 stato Prorettore dell'Universit\u00e0 alle questioni afferenti alla didattica e formazione (corsi di laurea e post-laurea) e alle relazioni internazionali. \u00c8 stato direttore del corso di perfezionamento in Economia del turismo. \u00c8 stato vicepresidente della CEMS (1988-1993) ed \u00e8 stato presidente dal 1990 al 1993 dell'European Association of Development Research and Training Institutes (EADI). Ha svolto attivit\u00e0 tecnico-scientifica per enti pubblici e organismi internazionali.\nAttivit\u00e0 politica.\n\u00c8 stato eletto deputato europeo alle elezioni del 1994 ed \u00e8 stato senatore della Repubblica dal 1995 al 1996 con il Partito Popolare Italiano (1994); \u00e8 stato vicepresidente della Commissione per i problemi economici e monetari e la politica industriale e membro della Delegazione per le relazioni con la regione transcaucasica.\nDa sempre stimato, proprio per le sue doti come economista, pi\u00f9 volte il suo nome \u00e8 stato accostato a incarichi prestigiosi, come ministro dell'Economia, del Tesoro e delle Finanze e assessore al Comune di Milano. Ma anche governatore della Banca d'Italia, quando scoppi\u00f2 il caso legato all'ex-governatore Antonio Fazio.\nNel novembre 2011 il suo nome \u00e8 incluso tra i possibili ministri di un governo istituzionale guidato da Mario Monti, dopo l'annuncio delle dimissioni del presidente del Consiglio Silvio Berlusconi.\nAttivit\u00e0 consultiva presso Societ\u00e0.\nAttualmente \u00e8 nel consiglio di amministrazione di 6 aziende quotate in borsa, come Pirelli, Italcementi, Mediaset, Allianz-Ras, Parmalat e A2A Spa, ma anche di Fastweb, e.Biscom, Fondazione Teatro alla Scala, TEM Tangenziali Esterne di Milano, Milano Serravalle, La Centrale Sviluppo del Mediterraneo, Premuda. Nel luglio 2009 gli \u00e8 stato richiesto di prendere parte al CdA della societ\u00e0 che dovr\u00e0 organizzare l'Expo 2015 a Milano.\nFa parte del Comitato Esecutivo della Commissione trilaterale.\nFa parte del Consiglio di Amministrazione della Veneranda Fabbrica del Duomo."}
{"id": "625515", "revid": "18323", "url": "https://it.wikipedia.org/wiki?curid=625515", "title": "Maurizio Migliavacca", "text": "\u00c8 stato deputato alla Camera per tre legislature: la XIII, la XV e la XVI, ricoprendo vari incarichi parlamentari, coordinatore dei Democratici di Sinistra dal 2004 al 2007, nonch\u00e9 coordinatore del Partito Democratico dal 2009 al 2013, ed infine senatore della Repubblica nella XVII legislatura.\nBiografia.\nNato nel 1951 a Fiorenzuola d'Arda, nella provincia di Piacenza, si \u00e8 laureato in scienze politiche.\nAlle elezioni amministrative del 1990 si candida al consiglio provinciale di Piacenza, venendo eletto tra le file del Partito Comunista Italiano nelle sue ultime fasi. Successivamente diventa Presidente della provincia di Piacenza, che ricopre dal 1990 al 1994.\nIn seguito al scioglimento del PCI con la svolta della Bolognina di Achille Occhetto nel 1991, aderisce alla nascita del Partito Democratico della Sinistra (PDS).\nElezione a deputato.\nAlle elezioni politiche del 1996 viene eletto alla Camera dei deputati vincendo nel collegio maggioritario Fiorenzuola d'Arda dell'Emilia-Romagna con il Partito Democratico della Sinistra.\nNella XIII Legislatura \u00e8 stato Vicepresidente della Commissione Attivit\u00e0 produttive, e di membro della Commissione Difesa alla Camera per un anno.\nNel 1998 aderisce alla svolta in chiave moderna di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana e \"ammainare\" definitivamente il simbolo falce e martello in riferimento al comunismo, in favore alla rosa della socialdemocrazia.\nDal 2001 al 2007 \u00e8 membro della Segreteria nazionale dei Democratici di Sinistra, prima come Responsabile dell'Organizzazione e, dal 2005 come Coordinatore.\nNel 2006 \u00e8 nuovamente eletto Deputato nella sua regione, nella lista dell'Ulivo, dov'\u00e8 membro della Commissione Difesa.\nIl 23 maggio 2007 diviene uno dei 45 membri del Comitato nazionale per il Partito Democratico che riunisce i leader delle componenti del futuro PD.\nAlle elezioni politiche del 2008 viene rieletto nuovamente alla Camera dei deputati, nella circoscrizione Emilia-Romagna tra le liste del PD. Nella XVI legislatura \u00e8 componente della 4\u00aa Commissione Difesa e Presidente della Giunta delle Elezioni della Camera, che verifica della regolarit\u00e0 della elezione di ciascun deputato.\nIl 24 febbraio 2009 Dario Franceschini (gi\u00e0 vicesegretario del PD), appena nominato segretario del PD dopo le dimissioni di Veltroni dalla segreteria nazionale, dopo l'esito negativo alle regionali sarde, nomina Maurizio Migliavacca Responsabile nazionale dell'Organizzazione del PD.\nIl 24 novembre 2009 viene nominato Coordinatore della Segreteria nazionale del Pd guidata dal Neo Segretario Pier Luigi Bersani.\nElezione a senatore.\nAlle elezioni politiche del 2013 viene candidato al Senato della Repubblica, ed eletto tra le liste del Partito Democratico nella circoscrizione Emilia-Romagna.\nA marzo, in seguito alle Elezioni, insieme a molti altri colleghi del Parlamento, aderisce al progetto \"Riparte il futuro\", firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare.\nNel 2017 lascia il PD per aderire ad Articolo 1 - Movimento Democratico e Progressista di Pier Luigi Bersani, Massimo D'Alema e Roberto Speranza. Decide di non ricandidarsi alle elezioni politiche italiane del 2018."}
{"id": "625516", "revid": "117834134", "url": "https://it.wikipedia.org/wiki?curid=625516", "title": "Giuseppe Gandolfo", "text": "Da giovane, studi\u00f2 in ambito letterario, ma data la poca attitudine, per volont\u00e0 del padre pass\u00f2 allo studio del cesello. Contemporaneamente si dedicava al disegno presso la scuola di Matteo Desiderato, malgrado la diffidenza dei genitori all'arte. Il padre, con grande sforzo finanziario, gli acquist\u00f2 un negozio affinch\u00e9 potesse svolgere l'attivit\u00e0 di orafo, ma presto tale attivit\u00e0 fall\u00ec. \u00c8 di questo periodo l'esecuzione del busto di Domenico Tempio che fu cos\u00ec apprezzata dal poeta catanese che volle celebrarla con un riuscito epigramma:\n \nDopo il fallimento della sua attivit\u00e0 di orafo e di una tormentata relazione sentimentale, Giuseppe convinse finalmente il padre a lasciarlo partire grazie ad una trovata pittorica. Ritrasse a memoria il genitore che, tenendo in mano una cambiale firmata da lui stesso, guardava nel mare un veliero su cui era imbarcato il figlio che in tal modo mostrava di impegnarsi per la restituzione del denaro necessario per il suo soggiorno fiorentino. Cos\u00ec a 27 anni si trasfer\u00ec a Roma, dove studi\u00f2 presso Giuseppe Errante, quindi nel 1820 part\u00ec per Firenze per imparare alla corte di Pietro Benvenuti. Ben presto fu conosciuto per aver riprodotto abilmente alcune opere di Raffaello, Correggio e Tiziano. L'ambasciatore inglese gli commission\u00f2 almeno tre copie di capolavori italiani, poi spediti a Londra. Successivamente, il Granduca di Toscana Ferdinando III gli commission\u00f2 altre opere per la pinacoteca del cardinale Opizzone, fratello del ministro del Granduca, per il ministro stesso e per alcune famiglie aristocratiche.\nNel 1821 lasci\u00f2 Firenze, diretto a Catania a causa della morte del padre. Pass\u00f2 cos\u00ec da Roma per rivedere Errante, il suo vecchio Maestro, ma, attraversando le paludi pontine, si ammal\u00f2 seriamente. Giunse a Catania gravemente ammalato e probabilmente non sarebbe pi\u00f9 ripartito senza le insistenze del ministro Opizzone che lo voleva a Firenze, dove ritorn\u00f2 nel 1822 e vi rimase fino alla fine di quell'anno, quando la malattia lo assal\u00ec di nuovo. Dovette cos\u00ec ritornare in Sicilia su consiglio dei medici di Corte.\nNella citt\u00e0 etnea, Giuseppe, guar\u00ec dalla sua malattia, ma divenne abulico e perse l'ispirazione. I suoi amici provarono a scuoterlo proponendogli un patto: o riprendere a lavorare, oppure pagare un lauto pranzo a tutti. Egli allora li dipinse ne \"La Cantina del Presepio\" in foggia di facchini a gozzovigliare in una taverna. La somiglianza dei soggetti dipinti era tale che costoro poterono facilmente riconoscersi, tanto che sottrassero il quadro non ancora terminato dallo studio del pittore. L'autore del furto fu Giuseppe Mirone, uno dei ritratti. Il pittore allora armatosi nuovamente di pennello e colori, dipinse Emmanuele Rossi, Mario Musumeci, Carmelo e Salvatore Platania, Carlo Gemmellaro, il canonico Alessi, Benedetto Barbagallo, Carlo Zappal\u00e0 Giuffrida Moschetti, come monaci, seduti in un \"Refettorio\", davanti ad un piatto di minestra e di pane nero. In questo quadro, Giuseppe Mirone, Giuseppe Distefano, Giovanni Fasanaro e Salvatore Distefano, dal pittore ritenuti i maggiori responsabili dello scherzo, furono rappresentati in ginocchio, mentre mangiano per terra assieme ai gatti. Si dipinse egli stesso in mezzo ai frati nell'atto di leggere un breviario.\nIl quadro fu esposto in pubblico e, a motivo del grande successo, fu acquistato dal Comune ed esposto in una delle sale del Palazzo di Citt\u00e0.\nA Catania divenne il punto di riferimento degli artisti nascenti, fino ad allora infatti non vi era a Catania alcuna scuola d'arte. Fu autore soprattutto di ritratti di molti esponenti dell'alta societ\u00e0 e della cultura etnea. Tra i suoi soggetti vi furono anche paesaggi e, perfino, l'eruzione dell'Etna del 1852, ch'egli dipinse dal vero, ritraendo egli stesso sulla scena. Negli anni a seguire si dedic\u00f2 all'insegnamento: suoi grandi discepoli furono Salvatore Zurria, Nunzio Licciardello, il nipote Antonino Gandolfo, Giuseppe Sciuti, Francesco Di Bartolo.\nMor\u00ec a Catania il 13 settembre 1855 a 63 anni colpito da malattia.\nIl Museo Civico di Castello Ursino conserva i ritratti di \"Carmelo Mirone\" (1839), della cognata \"Anna Brancaleone\" (1835), di \"Raffaele Zappal\u00e0 Finocchiaro\" (1844); l'Universit\u00e0 di Catania il ritratto di \"Lorenzo Maddem\" e dell'abate \"Francesco Ferrara\"; il \"Ritratto di Emanuele Rossi\" si trova nella Pinacoteca Zelantea di Acireale, che pure conserva un paesaggio dal titolo \"Chiaro di luna\" replicato pi\u00f9 volte dal Gandolfo; alla Biblioteca Comunale di Palermo appartengono un \"Autoritratto\", il ritratto di \"Salvatore Scuderi\" e quello di \"Giuseppe Gioeni\". Una copia del \"Leone X con due cardinali\" di Raffaello Sanzio \u00e8 esposta al museo di Capodimonte."}
{"id": "625517", "revid": "1543377", "url": "https://it.wikipedia.org/wiki?curid=625517", "title": "Torrepaduli", "text": "Torrepaduli \u00e8 l'unica frazione di Ruffano, comune italiano della provincia di Lecce.\nDista meno di un chilometro dal capoluogo comunale e circa 48\u00a0km da Lecce.\nEtimologia.\nCome evoca lo stemma del paese, il nome deriva dalla presenza di tre torrioni, sebbene altre ipotesi suggeriscano la presenza, in epoca antica, di un'unica torre-fortezza. Il suffisso dialettale \"paduli\" si riferisce alla limacciosit\u00e0 del territorio, in passato la zona circostante ospitava una palude. In dialetto salentino Torrepaduli viene chiamata \"Turre\".\nLe torri avevano un triplice scopo: 1) sostenere l'urto delle incursioni barbaresche; 2) far da vedetta alle vie per Cutrofiano, Ugento e Gallipoli; 3) offrire asilo alle popolazioni sparse per la campagna circostante, esposte alle scorrerie dei predoni, accampate, quasi permanentemente, sulla serra di Supersano e nella fitta boscaglia di Belvedere. Invero, c'\u00e8 pure chi sostiene la tesi dell'esistenza fin dal IX-X secolo di una sola torre, intorno alla quale, successivamente, sarebbe sorto il casale detto Torre de Padula. Delle antiche torri, o della torre, non resta pi\u00f9 alcuna traccia.\nStoria.\nLe vicende storiche dell'antica \"Torre de Padula\" o \"Torre della Padula\" sono per buona parte legate a quelle di Ruffano, di cui l'odierna Torrepaduli \u00e8 Frazione.\nNel 1272 troviamo il piccolo feudo di Torrepaduli in testa a Tommaso II d'Aquino e nel 1292 al figlio Adenolfo, conte di Acerra e Ugento, che lo perde per fellonia, forse perch\u00e9 di parte sveva, nel 1293. Carlo II d'Angi\u00f2 cede Torrepaduli al figlio Filippo, con diploma del 4 febbraio 1293, col titolo di principe. Nel 1380 il feudo passa a \"Carlo Ruffo\" e successivamente al principe di Taranto Raimondo Orsini Del Balzo, alla cui morte (1406) viene ceduto in dono dalla moglie Maria d'Enghien, contessa di Lecce, ai Padri della Bosnia che gestivano in quell'epoca l'Ospedale di S. Caterina in Galatina.\nRisposatasi e divenuta regina di Napoli, Maria d'Enghien lo porta in dote al marito re Ladislao di Durazzo, che lo cede al suo Ciambellato \"Pietro Hugot\", di origine francese. Passa quindi, nel 1443, allo spagnolo \"Giacomo della Ratta\", figlio di Francesco e d'Isabella d'Artois. Ma i Padri Olivetani di Galatina, succeduti ai Padri della Bosnia nella gestione dell'Ospedale di S. Caterina, ne rivendicano il possesso ed ottenutolo lo vendono al patrizio gallipolitano \"Giovanni Vincenzo Sergio\", dal quale passa alla famiglia \"Pirelli\", pure gallipolitana, e quindi alla famiglia galatinese \"Cavazza\" o \"Cobazio\". \nNel 1485 re Ferdinando I di Napoli infeudo Giovanni Castriota, figlio di Giorgio, con le terre di San Pietro in Galatina e Soleto col titolo di duca e conte. Pi\u00f9 tardi egli ebbe la giurisdizione criminale sulle terre di Torrepaduli, Bagnolo e Aradeo.\nSul calare del '500 il feudo \u00e8 in testa al patrizio leccese \"Girolamo Balduino\", che nel 1597 lo vende per 3-8.000 ducati, con parte del feudo di Cardigliano, al neretino \"Gio\".\"Ferdinando delli Falconi\" (de Falconibus), che all'epoca era feudatario di Ruffano. Da questo momento nasce il feudo nobile di \"Ruffano, Torrepaduli e Cardigliano\", uno tra i pi\u00f9 grossi feudi del Salento, ambito dalle famiglie pi\u00f9 potenti; ed \u00e8 pure da questo momento che la piccola e gloriosa Torrepaduli sar\u00e0 fagocitata dalla vicina e pi\u00f9 grossa Ruffano. A tal proposito Cosimo De Giorgi nel 1882 scriveva: \"...troviamo nominato questo piccolo paese con una popolazione molto scarsa; mentre Ruffano, che venne su molto probabilmente dopo Torrepaduli, si accrebbe rapidamente, ed oggi ha assorbito nel suo dominio municipale questo villaggetto. I pesci grossi mangiano i piccini\". La triste fama di Ferdinando delli Falconi spinge i torresi, una volta divenuti vassalli del temuto Barone, ad associarsi ai ruffanesi, che gi\u00e0 nel 1596 avevano presentato una supplica al Sacro Regio Consiglio contro i soprusi del Barone (Sacrae Regiae Maiestati = Supplicantur humiliter pro parte Universitatis, et nominum Terrae Ruffiani Provintiae Terrae Ydrunti Fidelium Vestrae Maiestatis, dicentium, qual iter Magnificus Ferdinandus de Falconibus utilis dominus dictae terrae Ruffiani..). Le lagnanze dei cittadini, esposte in ben 39 articoli, vertevano su vari argomenti. In particolare, i cittadini lamentavano che il Barone si ingeriva nell'amministrazione della giustizia, demandata invece al capitano addetto a tale ufficio e che l'amministrava per conto di altro Barone, essendo, appunto, la giustizia civile e criminale nel feudo di Ruffano avulsa dal potere del feudatario locale. Lamentavano quindi che il Barone teneva il carcere criminale dentro al castello dove abitava, vietando cos\u00ec a chiunque di portare del vibo ai carcerati senza licenza dei suoi servitori. Lamentavano ancora i soprusi del Barone e dei suoi ufficiali che facevano pascolare \"pecore, capre, porci, buoi\" ed altri animali di loro propriet\u00e0 nelle terre dei privati cittadini, con grande danno per le colture. La supplica, in massima parte accolta dal Sacro Regio Consiglio, fu pubblicata poi in Lecce, per i torchi degli eredi di \"Pietro Micheli\", nel 1693 col titolo di DECRETA S.R.C. IN FAVOREM UNIVERSITATIS RUFFANI CONTRA BARONEM DICTAE TERRAE = EXTRACTA IN ANNO 1596. Nel 1806 con l'eversione della feudalit\u00e0 e la soppressione delle Universit\u00e0 diviene comune autonomo, soppresso con regio decreto del 1853 e aggregato al comune di Ruffano. La sua frazione Supersano venne costituito comune autonomo.\nMonumenti e luoghi d'interesse.\nLa Chiesa dell'Immacolata, sita nel centro storico del borgo, risale al Cinquecento. Di particolare interesse \u00e8 il Santuario di San Rocco, per i suoi affreschi, anch'essi risalenti al Cinquecento.\nCultura.\nEventi.\nFesta di San Rocco.\nLa festa di San Rocco \u00e8 una tradizionale festivit\u00e0 di Torrepaduli, che si tiene il 16 agosto di ogni anno, caratterizzata sia dal punto di vista religioso che dal punto di vista della tradizione che dalla fiera annessa alla festa.\nL'importanza della festa di San Rocco ha avuto un riconoscimento sia a livello regionale che a livello provinciale. Questa festa \u00e8 molto sentita nel Salento ed ogni anno vi affluiscono diverse migliaia di persone, anche da fuori provincia e regione, creando non pochi disagi logistici.\nUna delle pi\u00f9 note manifestazioni che c'\u00e8 in questo giorno \u00e8 la \"danza delle spade\", un tipo particolare di pizzica detta \"pizzica a scherma\". La danza, caratterizzata per la sua improvvisazione in ronde pi\u00f9 o meno grandi al cui interno ci sono gli sfidanti che simulano un duello danzante che fino a non molto tempo si faceva con i coltelli (da cui \"le spade\") e che oggi sono semplicemente rievocati con le dita, accompagnati a ritmo di pizzica dal suono dei tamburelli e da altri strumenti, come nacchere, fisarmoniche e violini dei poveri. Molto importante \u00e8 anche la fiera, di antica ascendenza; una volta molto importante quella del bestiame, fatta essenzialmente da mercanti zingari, oggi pressoch\u00e9 scomparsi. Essa si svolge nelle strade del paese, ed \u00e8 sempre parecchio affollata."}
{"id": "625520", "revid": "1342115", "url": "https://it.wikipedia.org/wiki?curid=625520", "title": "Livio Filippi", "text": "Biografia.\n\u00c8 stato eletto deputato europeo alle elezioni del 1994, per le liste del Patto Segni. \u00c8 stato vicepresidente della Commissione per il regolamento, la verifica dei poteri e le immunit\u00e0; membro della Commissione per l'agricoltura e lo sviluppo rurale, della Commissione temporanea per l'occupazione, della Delegazione per le relazioni con i paesi dell'America centrale e con il Messico e della Delegazione alla commissione parlamentare mista UE-Romania.\nSi ricandida alle elezioni del 1999 per I Democratici nella circoscrizione Italia nord-orientale, ottenendo quasi 6.000 voti, ma senza essere eletto."}
{"id": "625523", "revid": "1318658", "url": "https://it.wikipedia.org/wiki?curid=625523", "title": "Danilo Poggiolini", "text": "Biografia.\nPresidente della Federazione Nazionale Ordini Medici Chirurghi e Odontoiatri (FNOMCeO) verso la fine degli anni '70 \u00e8 stato promotore della nascita del Servizio Sanitario Nazionale, mentre nella met\u00e0 degli anni '90 ha apportato per la prima volta dopo oltre un ventennio delle modifiche al Codice Deontologico della categoria, specialmente in merito al rapporto medico/paziente ed al consenso informato. Precedentemente \u00e8 stato Presidente dell'Ordine di Torino per oltre 18 anni; Segretario Nazionale del principale sindacato dei medici di famiglia (FIMMG) e successivamente Presidente; socio fondatore della Societ\u00e0 Italiana di Medicina Generale (SIMG).\nIscritto al Partito Repubblicano Italiano, pass\u00f2 al Patto Segni quando il PRI si alle\u00f2 con esso, poi, con la moglie Carla Mazzuca Poggiolini milit\u00f2 nel Movimento Repubblicani Europei (alleato del Partito Democratico), fin quando il Movimento, separatosi dal PRI nel 2001, torn\u00f2 a confluire nel Partito Repubblicano.\nDopo essere stato Consigliere Comunale a Moncalieri e poi a Torino e tre legislature alla Camera dei deputati ('83, '87, '92) \u00e8 stato eletto deputato al Parlamento europeo alle elezioni del 1994, per le liste del Patto Segni. \u00c8 stato vicepresidente della Commissione per la protezione dell'ambiente, la sanit\u00e0 pubblica e la tutela dei consumatori ed anche dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE); membro della Delegazione per le relazioni con la Repubblica Popolare Cinese e della Delegazione per le relazioni con la Russia.\nLa sua relazione sul morbo di Alzheimer presentata al Parlamento Europeo \u00e8 stata una delle rare approvate all'unanimit\u00e0."}
{"id": "625524", "revid": "436907", "url": "https://it.wikipedia.org/wiki?curid=625524", "title": "Up in It", "text": "Up in It \u00e8 il secondo album in studio del gruppo statunitense degli Afghan Whigs, pubblicato nel 1990 dalla Sub Pop, originariamente nel formato vinile. Il disco \u00e8 stato poi ristampato nel 1991 con l'aggiunta di 4 tracce. \"Now We Can Begin\" non \u00e8 inclusa nella versione CD, al suo posto \u00e8 stato inserito il pezzo \"Hey Cuz\", tratto dal 45 giri \"Sister Brother\". \"Amphetamines and Coffee\" \u00e8 una cover del gruppo Paul K and the Weathermen. I pezzi \"Big Top Halloween\", \"Sammy\" e \"In My Town\" sono tratti dal precedente album \"Big Top Halloween\" del 1988, mentre \"I Am The Sticks\" \u00e8 tratto dal singolo omonimo."}
{"id": "625526", "revid": "2519", "url": "https://it.wikipedia.org/wiki?curid=625526", "title": "Stato Indipendente del Congo", "text": ""}
{"id": "625529", "revid": "709565", "url": "https://it.wikipedia.org/wiki?curid=625529", "title": "Casciana Alta", "text": "Casciana Alta \u00e8 una frazione del comune italiano sparso di Casciana Terme Lari, nella provincia di Pisa, in Toscana.\nStoria.\nFino agli anni settanta era detta semplicemente \"Casciana\" (nome di origine romana). Poi \u00e8 stata ribattezzata \"Casciana Alta\" per distinguerla da \"Bagni di Casciana\", che nel frattempo aveva preso il nome di \"Casciana Terme\".\nIl centro venne fondato in epoca romana su un'area gi\u00e0 abitata in epoca etrusca. \nAlcuni anziani raccontano che sotto il paese ci siano cantine a tre o quattro piani, che durante la guerra (IIa Guerra Mondiale) servirono per rifugio, poi tutti gli accessi furono murati. Una strana somiglianza con le citt\u00e0 sotterranee della Turchia.\nConquistata da nobili Longobardi, Casciana nel medioevo era famosa per i suoi numerosi mulini alimentati dal fiume Ecina (toponimo di origine etrusca).\nMonumenti e luoghi d'interesse.\nNel centro si possono ammirare l'ottocentesca chiesa parrocchiale di San Niccol\u00f2, con importanti opere del rinascimento toscano, il Santuario della Madonna della Cava (XVIII secolo) famosa a livello nazionale per la sua pianta ottagonale, i resti del castello, vari palazzi medievali e un piccolo teatro.\nNei pressi nel paese sono visibili i resti di una decina di mulini medievali, l'antica chiesa romanica di San Nicola in Sessana e le famose grotte di San Frediano, oggi chiuse, con la chiesetta di San Frediano, in passato dipendende dalla parrocchia di Usigliano."}
{"id": "625530", "revid": "1632387", "url": "https://it.wikipedia.org/wiki?curid=625530", "title": "Apis mellifera", "text": "Lape europea o ape occidentale (Apis mellifera ) \u00e8 la specie del genere \"Apis\" pi\u00f9 diffusa nel mondo.\nSi crede che tale specie abbia avuto origine in Africa o in Asia, e che si diffuse attraverso l'Africa, il Medio Oriente e l'Europa. Gli esseri umani sono responsabili di avere esteso il loro areale, introducendo sottospecie europee in Nord America (primi anni del XVII secolo), in Sud America, Australia, Nuova Zelanda e in Asia orientale. Attualmente si trova in ogni continente eccetto l'Antartide.\nDopo aver scelto il nome \"Apis mellifera\" (\"portatrice di miele\") nel 1758, Linneo propose nel 1761 il pi\u00f9 tecnicamente corretto \"Apis mellifica\" (\"produttrice di miele\"), nome ancora usato da alcuni autori.\nBiologia.\nL'ape domestica costituisce la societ\u00e0 animale pi\u00f9 studiata e ammirata. \u00c8 una societ\u00e0 matriarcale, monoginica e pluriannuale, formata da numerosi individui appartenenti a tre caste, tutte alate.\nDi norma in un alveare vivono una regina, unica femmina fertile, 40 000 \u2013 100 000 operaie, femmine sterili destinate al mantenimento e alla difesa della colonia, e, tra aprile e luglio (in Europa), da 500 a 2000 maschi (detti anche fuchi o pecchioni), questi ultimi destinati esclusivamente alla riproduzione. La specie \u00e8 polimorfica perch\u00e9 le tre caste hanno conformazioni morfologiche diverse tra loro.\nLa regina, straordinariamente prolifica, ha il compito di deporre le uova e di assicurare la coesione della colonia; essa \u00e8 la prima a sfarfallare fra le regine allevate dalla famiglia, \u00e8 pi\u00f9 grande delle operaie e dei fuchi e provvista di un aculeo, o pungiglione, che usa quasi esclusivamente per uccidere le regine rivali, sue sorelle, pronte dopo di lei allo sfarfallamento. A differenza delle operaie, essa \u00e8 priva dell'apparato per la raccolta del polline, delle ghiandole faringee e delle ghiandole ceripare. La regina pu\u00f2 vivere anche 4 o 5 anni. In relazione alla sua intensissima attivit\u00e0 riproduttiva ha un metabolismo pi\u00f9 elevato di quello delle operaie, e ha i corpora cardiaca pi\u00f9 sviluppati, mentre i corpora allata sono meno sviluppati che nelle operaie.\nI maschi hanno soltanto il compito di fecondare le nuove regine; essi sono pi\u00f9 grandi delle operaie ma pi\u00f9 piccoli della regina; hanno la ligula molto pi\u00f9 corta di quella delle operaie, e perci\u00f2 sono incapaci di succhiare il nettare dai fiori e privi dell'aculeo, dell'apparato di raccolta del polline, delle ghiandole faringee e delle ghiandole ceripare.\nLe operaie costituiscono una casta monomorfa e omogenetica, che ripartisce le varie attivit\u00e0 sociali secondo le classi di et\u00e0, cui corrispondono cicli di sviluppo e di regressione di alcune ghiandole esocrine. La vita media di un'operaia (da immagine) \u00e8 intorno ai 30\u00a0\u2013 45 giorni; \u00e8 pi\u00f9 lunga se l'ape nasce in autunno e perci\u00f2 destinata allo svernamento.\nLa regina \u00e8 dotata di 150-180 ovarioli e di una spermateca; \u00e8 distinguibile, appunto, per l'addome pi\u00f9 voluminoso. Le operaie sono dotate di 2-12 ovarioli e di una spermateca rudimentale. Esse presentano caratteri morfo-fisiologici dei quali alcuni (per esempio il numero di ovarioli) sono indotti o inibiti dalla regina stessa mediante l'azione di feromoni; altri caratteri sono indotti dal tipo di alimentazione ricevuta nello stadio larvale (es. maggiore sviluppo dei denti dell'aculeo, maggiore lunghezza della ligula, presenza nelle zampe di strutture per la raccolta del polline, presenza delle ghiandole della cera, etc.) sulla cui estrinsecazione agiscono sostanze chimiche \u201crivelatrici\u201d sui tratti cromosomici che li contengono codificati secondo i meccanismi oggi noti dell'epigenetica.\nPer lo sviluppo dei centri di coordinazione cerebrali (corpi peduncolati), le operaie si rivelano capaci di prestazioni straordinarie, quali la possibilit\u00e0 di trasmettersi informazioni con una sorta di linguaggio simbolico. Esse svolgono, inoltre, compiti diversi in ordinata successione dei ruoli a seconda dell'et\u00e0. Il primo compito della giovane operaia che sfarfalla dalla cella in cui si \u00e8 sviluppata, \u00e8 quello di ripulire e levigare le celle di nuova costruzione o quelle che devono essere riutilizzate, nelle quali la regina, sebbene fecondata una sola volta nella vita, depone incessantemente le uova (da 100 fino a 3000 al giorno).\nPoi, diventata capace di produrre la \u201cpappa reale\u201d (per lo sviluppo delle ghiandole sopracerebrali che la secernono), l'ape operaia passa ad alimentare le larve. Allo scadere della seconda settimana, non producendo pi\u00f9 alimento, bens\u00ec cera (per regressione delle ghiandole sopracerebrali e sviluppo delle ghiandole cerigene), passa a costruire favi. Quindi passa all'esterno dell'alveare, prima per la sola difesa, poi per l'importante compito di bottinatrice, ossia di raccoglitrice di nettare, polline, propoli e acqua .\nIn questa veste, essa \u00e8 in grado di trasmettere precise informazioni alle compagne sulla esatta ubicazione di una sorgente di cibo, anche molto distante (fino ad un massimo stimato in 3 chilometri), comunicando dati sui rapporti di posizione tra campo fiorito, alveare e sole. La sua abilit\u00e0 di percepire luce polarizzata le consente di individuare la posizione del sole, anche se questo \u00e8 coperto da nubi, purch\u00e9 sia visibile un'area di cielo sereno. Alla fine di poco pi\u00f9 di un mese riprende mansioni casalinghe (ventilazione e riscaldamento del nido, sua pulizia e difesa, etc.), fino a che, sentendo vicina la fine, si allontana dalla comunit\u00e0 e muore lontano da essa per non contaminare l'alveare col suo cadavere.\nNelle operaie l'ovopositore si trasforma in un'efficientissima arma, il pungiglione, dotata di autonomia e di automatismi tali da assicurare il massimo delle possibilit\u00e0 offensive.\nAlimentazione.\nLe api si nutrono raccogliendo polline e nettare dai fiori. A questo scopo l'apparato boccale delle operaie comprende una proboscide (o ligula) in grado di succhiare il nettare.\nRiproduzione.\nL'apparato riproduttore \u00e8 vestigiale nelle operaie, ma altamente sviluppato nella regina. Generalmente 6-12 giorni dopo lo sfarfallamento (non oltre 3-4 settimane), una giovane regina si accoppia con parecchi fuchi (mediamente 8) nel corso dei voli nuziali, in cui ciascun maschio, attratto ed eccitato dal movimento della femmina e dai feromoni sessuali che si diffondono dal suo corpo, immette i propri spermi nelle sue vie genitali. Gli organi copulatori del maschio vengono poi strappati per rimanere nella borsa copulatrice della femmina (costituendo il cosiddetto segno di fecondazione) finch\u00e9 le operaie non li estraggono dopo che essa \u00e8 ritornata all'alveare. Gli spermi cos\u00ec ricevuti nella sua spermateca devono servire per tutte le uova fecondate che essa deporr\u00e0 in seguito. I suoi ovarioli si ingrossano fino a riempire il lungo addome e, dopo 1-2 giorni, essa comincia ad ovideporre.\nLa regina ha la facolt\u00e0 di controllare il processo di fecondazione. Le uova non fecondate (o partenogenetiche, o vergini) producono fuchi, geneticamente aploidi, con 16 cromosomi (partenogenesi arrenotoca, che d\u00e0 origine solamente ad individui di sesso maschile), mentre le uova fecondate producono, per eterozigosi degli alleli sessuali, femmine diploidi, con 32 cromosomi. Eventuali maschi diploidi, prodottisi per omozigosi, vengono riconosciuti nel primo stadio larvale dalle nutrici, che li eliminano.\nNel periodo in cui il raccolto di nettare \u00e8 abbondante, una regina arriva a deporre fino a 2000-3000 uova al giorno, attaccando ciascun uovo sul fondo di una cella. L'uovo si schiude dopo circa 3 giorni dalla deposizione e ne emerge una minuscola larva vermiforme, apoda e anoftalma (priva di occhi composti). Le larve dei maschi restano aploidi solo nel primo stadio mentre prima della muta la maggioranza delle cellule diviene diploide; aploidi restano solo, oltre alle cellule germinali, anche le cellule che daranno origine all'intestino, ai tubi malpighiani, ecc.\nAllevamento.\nPer due giorni tutte le larve vengono alimentate con la pappa reale, dopodich\u00e9 le larve dei fuchi e delle operaie ricevono principalmente miele e polline, mentre le larve delle regine continuano ad essere nutrite con pappa reale.\nCiascuna larva, accrescendosi, subisce 5 mute; quindi la sua cella viene chiusa con un opercolo di cera, e la larva racchiusa all'interno si tesse un sottile bozzolo nel quale si impupa. La pupa subisce una metamorfosi completa, ed infine taglia l'opercolo della cella con le proprie mandibole per sfarfallare come giovane ape. Il tempo di sviluppo per ciascuna casta \u00e8 standardizzato, grazie alla termoregolazione nell'alveare:\nLe larve destinate a formare le future regine si impupano dopo 15-16 giorni di vita; quelle che sono destinate e diventare operaie subiscono la prima metamorfosi a circa 21 giorni, mentre i maschi non si impupano prima di avere raggiunto i 24 giorni di vita.\nDalla larva, eucefala (con capo evidente) ed apoda (priva di zampe), si produce una pupa adectica (cio\u00e8 quasi del tutto immobile), exarata (munita di appendici libere e distaccabili) ed evoica (chiusa in bozzolo). Tutti vivono allo stadio di pupa per un periodo che \u00e8 diverso per ciascuna casta, quindi si trasformano in adulti ed escono dalla loro cella.\nLa regina compie il volo nuziale a 5-6 giorni dallo sfarfallamento e, dopo pochi giorni, comincia a deporre le uova in numero maggiore in primavera ed estate e nelle giornate pi\u00f9 calde. Solo durante l'inverno essa sospende la deposizione, tranne in paesi dove la stagione invernale \u00e8 contrassegnata da un clima particolarmente temperato.\nLa regina abitualmente feconda tutte le uova, in modo che da esse nascano solo operaie. Solo in primavera non ne feconda un certo numero, in modo che nascano i maschi; questi sono destinati a vivere solo fino al giorno dell'accoppiamento. Nello stesso periodo la regina depone, nelle celle reali (pi\u00f9 grandi), anche le uova destinate a formare altre regine.\nSciamatura.\nCon la deposizione delle uova aploidi e di quelle diploidi nelle celle reali, la regina indica alle operaie che \u00e8 prossimo il momento in cui una parte della popolazione dell'alveare deve essere pronta alla sciamatura, ovvero la fondazione di una nuova colonia, ed indica alle operaie che restano che ci saranno presto larve da nutrire.\nLa vecchia regina cessa di produrre uova e, quando stanno per schiudersi le celle reali, cominciano anche i preparativi per la sciamatura; le api che sciameranno si caricano del miele occorrente per 5 o 6 giorni: questa scorta \u00e8 indispensabile per sostenere la iperalimentazione per la prima produzione di cera, in quanto le ghiandole ceripare si riattivano al fine di consentire l'inizio della costruzione dei nuovi favi. Le api in sciamatura prendono con s\u00e9 anche una certa quantit\u00e0 di propoli. Infine la vecchia regina raduna una parte del suo popolo e va a fondare un altro alveare.\nPoco prima che la vecchia regina, seguita da uno sciame di parecchie migliaia di api operaie, lasci l'alveare, le bottinatrici diventano pigre e cessano di portare il nettare. Alcune di esse passano il tempo esplorando i dintorni in cerca di possibili luoghi per un nuovo nido. Qualche giorno dopo la regina conduce fuori lo sciame e questo si sistema in un bivacco temporaneo, dove forma il caratteristico grappolo (o glomere) sul ramo di un albero, su una sporgenza di una roccia, ecc.\nGli sciami delle api fissati a grappolo ad un supporto, nel loro interno sono radi e occupati da catene ramificate di api che vengono reciprocamente a contatto in diversi punti, e sulle quali le altre api corrono in tutte le direzioni. Esternamente le api formano con i loro corpi come un rivestimento denso ed elastico a cui si attaccano, internamente, le catene, e che presenta una sola interruzione, \u201cl'apertura di volo\u201d, che \u00e8 la via per la quale le operaie escono ed entrano nel grappolo. La distribuzione delle api nel grappolo avviene secondo l'et\u00e0: quelle che si trovano al centro sono le \"operaie di casa\", aventi cio\u00e8 non pi\u00f9 di 19 giorni di vita; quelle insediate vicino all'apertura superano generalmente i 20 giorni; quelle della copertura oscillano tra i 19 ed i 25 e cambiano continuamente di posto (in dieci minuti i 2/3 si sono spostati). Dai grappoli partono le esploratrici in cerca di un ricovero dove costruire il nuovo alveare.\nLe api esploratrici costituiscono una sorta di \u201ccomitato\u201d per consigliare le emigranti sui possibili nuovi luoghi per abitare. Le esploratrici cominciano a danzare al di sopra dello sciame: ciascuna indica la direzione e la distanza del suo sito preferito e la sua valutazione della qualit\u00e0 del luogo con l'enfasi che mette nella danza. Altre api sono reclutate e visitano il luogo; poi trasmette il proprio giudizio, al ritorno, agli altri membri dello sciame. Le informazioni sono cos\u00ec precise che Lindauer fu in grado di interpretare il significato delle danze e di precederle nel luogo prescelto.\nFecondazione.\nAppena sfarfalla, la nuova regina \u00e8 presa da una frenesia ed emette un singolare ronzio (un \u201dtrillo territoriale\u201d di 1,5\u00a0\u2013 2\u00a0kHz, registrabile anche fuori dell'arnia) ottenuto sia per vibrazione alare e/o toracica, sia per emissione di aria dagli stigmi; dopodich\u00e9 si avvicina alle celle delle altre sue sorelle e, una dopo l'altra, le uccide tutte. Allora cessa il ronzio, si porta all'ingresso dell'alveare ed inizia il volo nuziale.\nEssa si innalza a grandi altezze, seguita dalla folla dei fuchi, il pi\u00f9 possente dei quali la raggiunge ed ha luogo, in volo, il primo accoppiamento. La copula comporta l'inevitabile morte del maschio, poich\u00e9 i suoi organi genitali restano infissi nel corpo della femmina ed esso deve strapparli per allontanarsi.\nLa regina si accoppia con altri fuchi (8-9 circa) per poi planare sull'alveare, dando alle operaie, in tal modo, un segnale in seguito al quale esse assalgono ed uccidono con il loro pungiglione i fuchi che non si sono accoppiati; nessuno di essi si salva perch\u00e9 i pochi superstiti non sanno nutrirsi da s\u00e9, essendo stati nutriti sempre dalle operaie per trofallassi oro-orale, e perch\u00e9 il loro apparato boccale di suzione \u00e8 pi\u00f9 corto di quello delle operaie e non potrebbero succhiare il nettare. Questa lotta non costa alcuna vittima tra le operaie, sia perch\u00e9 i fuchi non hanno alcun mezzo di difesa (sono maschi, quindi privi di ovopositore, cio\u00e8 di pungiglione), sia perch\u00e9 possono agevolmente ritirare il loro pungiglione (diversamente da quanto avviene se l'ape punge un vertebrato). Talvolta, per\u00f2, in caso di sovraffollamento della colonia, le operaie impediscono alla nuova regina di uccidere le sorelle, e allora anche un'ulteriore nuova regina sciama (risciami).\nLa prima ape regina e la nuova ape devono lottare fino alla morte di una delle due (grazie al pungiglione), altrimenti la nuova ape regina sar\u00e0 costretta ad andarsene.\nIdentificazione.\nLe api imparano a distinguere i segnali identificativi dei loro simili, effettuando un'autoispezione atta a riconoscere il proprio odore e associarlo a quello delle loro sorelle. In alcuni casi, all'ingresso di ogni colonia \u00e8 presente un'ape operaia vigilante che indaga tramite l'olfatto per concedere o meno l'accesso alla visitatrice.\nMorfologia.\nAntenne.\nNell'ape, ciascuna antenna (breve, filiforme e genicolata) \u00e8 costituita da un articolo basale, o scapo, seguito da un articolo pi\u00f9 breve detto pedicello e da una porzione distale, o flagello, quest'ultimo composto da 11 articoli nelle femmine e di 12 nei maschi. Il flagello contiene numerose fossette olfattive che conferiscono all'ape un acuto senso dell'olfatto; esse sono in numero di 1600 nell'antenna della regina, 2400 in quella di un'operaia e 1000 in quella di un fuco, e sono frammiste a numerosi peli tattili, in numero di circa 7000 sull'antenna dell'operaia e di 1000 su quella del fuco. Lo scapo si articola con il capo entro una fossetta, detta torulo, attraverso la quale giungono fino all'apice antennale liquidi e tessuti di provenienza interna (nervi, trachee, emolinfa, ecc.).\nApparato boccale.\nL'apparato boccale tipico degli insetti era in origine masticatore, quale si ritrova ancora negli Ortotteri, Coleotteri, ecc. Gli adattamenti dovuti ai regimi alimentari hanno per\u00f2 determinato negli insetti radicali trasformazioni. Nell'ape, i pezzi originari si sono trasformati costituendo un apparato boccale lambente e succhiante. Il complesso maxillo-facciale si piega tra cardini e stipiti, e si sposta un po' all'indietro sotto il cranio, costituendo un canale temporaneo per suggere il nettare. L'organo aspirante, lungo e flessibile, \u00e8 formato dalle glosse labiali; per mezzo di questo le api raccolgono il nettare e manipolano il miele nell'arnia. I lati di questa ligula sono ripiegati verso l'interno e verso il basso, fino quasi ad incontrarsi, per formare un tubo racchiuso dalle mascelle e dai palpi labiali. Il labium (labbro inferiore) \u00e8 provvisto di palpi assai sviluppati e 4-articolati (con il primo articolo molto allungato e piuttosto largo, il secondo pi\u00f9 corto, gli ultimi molto brevi) e di una ligula (o glossa, o lingua) lunga (in estensione misura 5,5\u20137\u00a0mm), cilindrica, densamente pelosa, flessibile e contrattile, percorsa da un solco ventrale (canale ligulare) e terminante con un'espansione a cucchiaio (labello o flabello). Le galee mascellari ed i palpi labiali, accostandosi alla ligula formano un tubo, o proboscide, delimitante un canale di suzione che permette all'ape di succhiare il nettare liquido mediante l'azione aspirante del cibario (porzione della cavit\u00e0 boccale anteriore alla faringe) e della faringe (pompa cibario-faringea), convogliandolo nella grande ingluvie (o borsa o borsetta melaria, o stomaco mellifico), un sacco a parete estensibile costituito da una dilatazione dell'esofago, dove il nettare subisce una prima trasformazione chimico-fisica che lo converte in miele.\nAlla base della faccia interna delle mandibole sboccano 2 ghiandole mandibolari; nelle operaie esse producono una frazione della gelatina, o pappa reale, e sono funzionali in relazione alla lavorazione della cera; nei fuchi sono ridotte a una piccola masserella; nella regina sono molto sviluppate e producono il feromone di coesione della colonia (miscela degli acidi 9-ossodeca-trans-2-enoico e 9-idrossi-2-enoico che ha la funzione di far identificare la regina come tale all'interno e fuori dell'alveare, di inibire lo sviluppo dei loro ovar\u00ecoli e di impedire la costruzione di celle reali).\nQuando il livello di questo feromone nella colonia scende al disotto di un certo valore (per la morte o l'invecchiamento della regina, o per un eccessivo aumento della popolazione), l'inibizione cessa e le operaie cominciano a costruire celle reali in cui allevare nuove regine o, eccezionalmente, sviluppano ovarioli funzionali (operaie ovificatrici) e depongono uova partenogenetiche maschili.\nSulla superficie dorsale del labbro inferiore sboccano le ghiandole labiali, o salivari, presenti in tutte e tre le caste, e costituite da due distinti sistemi ghiandolari: le ghiandole postcerebrali, situate contro la parete posteriore del capo, e le ghiandole toraciche, situate nella porzione ventrale anteriore del torace; il loro secreto ha funzioni non ancora del tutto chiarite, una delle quali \u00e8 probabilmente quella di sciogliere le sostanze zuccherine presenti nell'alimento facilitandone cos\u00ec la suzione.\nZampe.\nLa zampa di \"Apis mellifera\" porta un tarso 5-articolato con pretarso con 2 unghie e arolio.\nNella zampa anteriore (protoracica), la tibia reca sul margine anteriore della superficie interna una frangia di peli corti e rigidi che costituiscono la spazzola degli occhi, usata dall'ape per pulire gli occhi composti, e, inserita sul suo margine distale esterno, una spina mobile piatta detta sperone o raschiatoio semicircolare provvisto di spine disposte circolarmente a pettine, che si sviluppa sul margine interno del primo articolo del tarso. Quando la zampa si piega, lo sperone chiude l'apertura dell'incavo delimitando, in tal modo, un foro attraverso il quale l'ape fa passare l'antenna per pulirla e liberarla dalla polvere e dai granuli di polline. Lunghi peli distribuiti sul basitarso formano la spazzola del polline che l'ape usa per raccogliere i granuli pollinici dalle parti anteriori del corpo: incrociando le zampe l'ape spinge il polline dentro la cestella aiutandosi con la spazzola del polline situata sul primo articolo del tarso, che \u00e8 particolarmente sviluppata.\nNella zampa media (o mesotoracica), il tarso appiattito \u00e8 provvisto anch'esso di una spazzola del polline per asportare i granuli pollinici dalle zampe anteriori e dal corpo; e l'estremit\u00e0 distale interna della tibia reca uno sperone o spina tibiale che l'ape usa come leva per staccare le lamelle di cera, secrete dalle ghiandole situate nella regione sternale dell'addome, e le pallottoline di polline dalle cestelle quando, giunta nell'alveare, deve scaricarle e disporle nelle apposite celle, come dispositivo di pulizia per liberare dai corpi estranei le ali e gli spiracoli tracheali, ecc.\nNella zampa posteriore (o metatoracica), la larga tibia presenta esternamente una lieve concavit\u00e0 marginata da forti e lunghi peli incurvati, che forma la cestella (o cestello, o corbella, o corbicula) dove l'ape accumula il polline per trasportarlo nell'alveare. In corrispondenza della articolazione tibio-tarsale, il margine distale libero della tibia, provvisto di un pettine o spazzola della cera, formato da numerose grosse spine, ed il margine prossimale libero del tarso, provvisto di peli e ricurvo a forma di becco (sperone tarsale o auricola), formano una pinza tibio-tarsale che serve per raccogliere le lamelle di cera dall'addome. La faccia esterna del basitarso \u00e8 provvista di peli collettori per raccogliere i granuli pollinici dalle parti posteriori del corpo e la sua faccia interna reca una decina di serie trasversali di spine brevi e robuste, rivolte verso il basso, che costituiscono la spazzola del polline o scopa.\nTorace.\nNell'ape si ha un grande sviluppo del mesotorace, suddiviso in scleriti secondari e col noto distinto in una porzione anteriore prescuto-scutale e in una posteriore scutello-postscutellare. Modesto sviluppo del protorace.\nIl primo urite ha perduto la regione sternale ed \u00e8 venuto ad accollarsi al metanoto, entrando a far parte integrante del torace (epinoto o propodeo), cosicch\u00e9 il torace medesimo, veduto dorsalmente, appare costituito da 4 anzich\u00e9 3 regioni tergali.\nAddome.\nL'addome dell'ape \u00e8 costituito da 7 segmenti (o uriti, da ur\u00e0, coda), dei quali, per\u00f2, solo alcuni morfologici e visibili esternamente (col decimo comunemente ridotto o membranaceo, o fuso col nono).\nIl primo urotergo e le sue aree laterali si sono integrati col torace formando, in questo tagma, un quarto tergo che ha preso il nome di propodeo, o epinoto. Conseguentemente la parte rimanente dell'addome, dal secondo urite in dietro (detta gastro) si collega col propodeo mediante un peduncolo detto peziolo.\nIl VII urosterno funziona sempre da lamina sottogenitale. VIII e IX urite non risultano distinti quali scleriti a s\u00e9 stanti. IV e VII prosterno ciascuno con due larghe aree ovoidali (specchi) attraverso i quali passa la cera fluida attraversando la loro sottile cuticola.\nLa ghiandola di Nasonov \u00e8 sita sotto la membrana intersegmentale, tra il VI ed il VII urotergo e sbocca nella parte anteriore di quest'ultimo.\nPungiglione.\nAll'estremit\u00e0 distale del corpo dell'ape \u00e8 presente l'aculeo, o pungiglione, un ovopositore modificato di cui sono provviste solo le operaie e la regina. \u00c8 formato da uno stilo lungo e sottile che nella parte prossimale si allarga in un bulbo cavo. Lo stilo \u00e8 formato da una guaina a doccia che si prolunga con il bulbo ed abbraccia due stiletti slanciati e seghettati per la presenza di una decina di denti rivolti all'indietro. Gli stiletti e la guaina delimitano un canale che si apre all'estremit\u00e0 dello stilo, ai lati del quale si trovano le due valve dell'aculeo dotate di numerose piccole spine e di sensilli. L'apparato del pungiglione comprende:\nFra i componenti identificati del veleno vi sono: istamina (una sostanza che determina reazioni allergiche), melittina (una proteina farmacologicamente attiva), fosfolipasi A (un enzima che idrolizza i fosfolipidi), ialuronidasi (un complesso enzimatico di natura proteica che depolimerizza l'acido ialuronico facilitando lo scambio dei liquidi attraverso il tessuto connettivale), apamina (un peptide basico ricco di zolfo).\nQuando l'ape operaia infigge il suo pungiglione nel tessuti di un vertebrato, essa non pu\u00f2 pi\u00f9 estrarlo a causa degli uncini di arpionamento rivolti all'indietro, come le punte della lancia di un fucile subacqueo. L'ape, allontanandosi, strappa i propri tessuti: insieme al pungiglione, allora, essa lascia anche le annesse ghiandole velenifere, muscoli, gangli nervosi e la ghiandola che emette il feromone di allarme (a base di acetato di amile); in seguito a tali menomazioni, la morte della pungitrice non pu\u00f2 che avvenire in pochi minuti. L'aculeo che rimane nella ferita \u00e8 in grado di fungere da arma automatica, continuando da solo la penetrazione nella ferita e a iniettare il veleno, mentre la ghiandola continua ad emettere il feromone di allarme; quest'ultimo richiama le altre operaie e le induce ad aggredire, a loro volta, la vittima.\nAnatomia.\nApparato digerente.\nAlla faringe segue l'esofago, un lungo e sottile tubo che, dopo avere attraversato tutto il torace, entra nell'addome; qui si slarga a formare l'ingluvie o \"borsa melaria\", notevole serbatoio dalle pareti estensibili. All'ingluvie segue il proventricolo (con cui termina l'intestino anteriore o stomodeo, comprendente la faringe, l'esofago con l'ingluvie, e il proventricolo) il quale si apre nell'ingluvie mediante un dispositivo valvolare costituito da 4 bande delimitanti un'apertura a X (e perci\u00f2 denominato valvola a X), che favorisce il passaggio dell'alimento nello stomaco ed impedisce il rigurgito. La valvola ad X fa s\u00ec che il miele non fluisca oltre, nel tubo digerente, e venga quindi digerito; essa impedisce al nettare ed al miele di entrare nell'intestino medio quando non si rendono necessari come alimenti e di impedire al contenuto dell'intestino di riversarsi nell'ingluvie quando l'ape rigurgita il miele contenuto in essa. L'operaia, infatti, quando ha fame, apre la valvola e si somministra la sua razione.\nL'intestino medio, o mesenteron, detto anche stomaco, o ventricolo, o ventricolo chilifero, \u00e8 tappezzato da uno strato di cellule epiteliali deputate alla secrezione dei succhi digestivi per la digestione dell'alimento e all'assorbimento delle sostanze digerite. L'intestino posteriore, o proctodeo, comprende l'intestino tenue e l'intestino retto. L'intestino tenue, in cui si apre l'intestino medio mediante la valvola pilorica, riceve nel suo tratto iniziale lo sbocco di circa 100 tubi malpighiani, lunghi e contorti, deputati all'espulsione dei cataboiliti. L'intestino retto comprende una parte prossimale, la cui parete \u00e8 percorsa da cordoni longitudinali detti papille rettali ed aventi una funzione imprecisata, e una porzione distale voluminosa, chiamata ampolla rettale, in cui vengono accumulate le feci per essere espulse attraverso l'ano nei cosiddetti \u201cvoli di purificazione\u201d (le api non evacuano all'interno dell'alveare, ma in volo).\nApparato respiratorio.\n\"Apis mellifera\" \u00e8 una specie olopneustica, poich\u00e9 possiede 10 paia di stigmi, 2 nella regione pleurale del II e III segmento toracico, ed 8 nelle regioni laterali degli uriti (addome).\nApparato circolatorio.\nIl vaso dorsale si presenta differenziato in un primo tratto addominale (cuore) a fondo cieco e ricco di fibre muscolari circolari e longitudinali, ed \u00e8, a sua volta, suddiviso in camere (4-5 ventricoliti); ogni camera cardiaca \u00e8 munita di un paio di aperture a valvola (ostioli) che favoriscono l'entrata dell'emolinfa dalla cavit\u00e0. Il cuore si continua in avanti con un tubo che si estende fino nel capo (aorta). L'aorta presenta pareti sottili e lisce, non forate, ed \u00e8 spesso ramificata, soprattutto nel capo.\nSistema nervoso.\nIl cervello delle api occupa un volume di circa 1\u00a0mm\u00b3 e pesa circa 1\u00a0mg, cio\u00e8 1/100 del peso dell'ape. Il numero totale di neuroni nel cervello \u00e8 stimato in 950 000.I principali territori del cervello dell'ape sono i lobi ottici, i lobi antennali, i corpi fungiformi e il complesso centrale.\nCorredo genetico dei membri della colonia.\n\"Apis mellifera\" \u00e8 specie aplo-diploide in quanto il maschio \u00e8 aploide, derivante da uova non fecondate e la femmina \u00e8 diploide, derivante da uova regolarmente fecondate.\nIl corredo cromosomico \u00e8 2n=32, ed i maschi, quindi, sono portatori del solo corredo n=16 di derivazione materna.\nLa determinazione aplo-diploide del sesso, caratteristica nelle formiche, vespe ed api (\"Hymenoptera Formicoidea\", \"Vespoidea\" ed \"Apoidea\") secondo alcuni autori sarebbe particolarmente favorevole alla evoluzione sociale, e spiegherebbe perci\u00f2 il suo ripetuto comparire nell'ambito di questi gruppi.\nLe madri e le figlie hanno in comune 1/2 dei geni, le sorelle ne hanno i \u00be; conseguentemente, le figlie risultano meglio predisposte ad aiutare la madre a prolificare ulteriormente che non a prolificare esse stesse, favorendo la nascita di individui che, per i \u00be, hanno il loro medesimo corredo genetico.\nSarebbe questa una spiegazione del perch\u00e9, negli Imenotteri sociali, i maschi non sono \u201csocializzati\u201d, mentre lo sono negli Isotteri, i cui maschi sono invece diploidi. Negli Imenotteri, infatti, i maschi e le loro figlie hanno in comune 1/2 dei geni ereditari, i maschi e le loro sorelle e fratelli solamente \u00bc dei geni.\nIl condizionale \u00e8 obbligatorio perch\u00e9 in questo filo di ragionamento non si tiene conto del fatto che nella sua spermateca la regina trattiene in realt\u00e0 lo sperma non di uno solo, ma finanche di 25 fuchi diversi.\nSono stati documentati i meccanismi genetici che determinano l'indirizzo di sviluppo di una giovane ape in operaia oppure in regina.\nLegando una serie di immagini che descrivono quali geni sono attivi, sono stati individuati con esattezza i meccanismi con i quali gli ormoni, stimolati da fattori ambientali, nutrizionali e feromonici, fanno s\u00ec che le larve attivino i geni necessari a compiere il loro destino. Ci\u00f2 rappresenta la prima visione su scala genomica di questo tipo di sviluppo.\nLe femmine di \"Apis mellifera\", infatti, cominciano la loro esistenza come larve bipotenziali, sebbene ospitate in celle diverse, con la capacit\u00e0 cio\u00e8 di formarsi nella morfologia ed anatomia di entrambe le caste, quella delle operaie o quella delle regine. (questa potenzialit\u00e0 \u00e8 detta polifenismo).\nIl risultato \u00e8 stato ottenuto utilizzando profili di espressione dei geni noti come \u00abarray\u00bb; con essi \u00e8 stato possibile stabilire esattamente quali geni fossero attivi durante lo sviluppo delle larve.\nDalle osservazioni si \u00e8 potuto concludere che le larve destinate a diventare regine sembrano attivare un insieme distinto di geni legati alla casta, inclusi quelli responsabili del metabolismo e della respirazione. Nel caso delle api operaie, viceversa, continuano a esprimersi i geni tipici della fase giovanile di larva. La differenza nell'espressione dei geni porterebbe alle differenze morfo-anatomiche e funzionali (Evans).\nI geni regolerebbero molto da vicino il comportamento delle api, al punto che l'occupazione e il ruolo di una singola ape pu\u00f2 essere prevista conoscendo il profilo dell'espressione genica nel suo cervello. Un complesso studio molecolare su 6878 differenti geni, replicati con 72 microarray di cDNA, che hanno catturato l'essenza dell'attivit\u00e0 genica del cervello delle api ha rivelato che, anche se la maggior parte delle differenze nell'espressione genica era molto piccola, erano osservabili cambiamenti significativi nel 40 per cento dei geni studiati. Le microarray hanno consentito di studiare l'attivit\u00e0 dei geni generando misure simultanee dell'RNA-messaggero, che riflette i livelli dell'attivit\u00e0 delle proteine. Il mRNA si lega a siti specifici sulle array, consentendo la misura dell'espressione di migliaia di geni. Quindi vi \u00e8 una chiara impronta molecolare nel cervello delle api associata in modo consistente con il comportamento specifico dell'individuo, e questo fatto d\u00e0 un'immagine del genoma come entit\u00e0 dinamica, coinvolta nella modulazione del comportamento nel cervello adulto (da Robinson).\nLe costruzioni delle api.\nLa cera \u00e8 la sostanza fondamentale dell'attivit\u00e0 costruttiva dell'alveare. I meccanismi di produzione della cera furono al centro dell'interesse di numerosi biologi, e furono esaurientemente descritti nella prima decade del Novecento. La costruzione dei favi prende avvio sempre dall'alto, e poi via via si sviluppa in maniera ellissoidale, assumendo una vaga forma di goccia. Le api si raggruppano in un ammasso detto \"glomere cerigeno\", in cui la maggior parte delle api \u00e8 occupato a mantenere una temperatura di 35\u00a0\u00b0C al centro, dove alcune api provvedono alla costruzione vera e propria. Quando le api non hanno bisogno di fare calore (ad esempio, se la T\u00b0 ambientale \u00e8 superiore a quella ottimale, o se viene fornito sperimentalmente) si possono notare catene di api immobili, attaccate le une alle altre; si suppone che ci\u00f2 serva a indicare le zone da costruire. L'ape che costruisce secerne la cera dall'addome, dove ha delle \"ghiandole sericere\". La cera assume presto la consistenza di una scaglia, che le api attaccano alla spazzola per il polline, e quindi la prendono con la mandibola. A questo punto la rielaborano con liquidi contenenti enzimi prodotti dalle ghiandole mandibolari, e depositano l'impasto sui bordi delle cellette in costruzione. In genere, quand'\u00e8 possibile, le api costruiscono i favi in modo da orientarli da nord a sud. I favi naturali sono spessi circa 25\u00a0mm; vengono distanziati l'uno dall'altro di circa 38\u00a0mm, e talvolta vengono saldati assieme mediante delle costruzioni irregolari. Ogni faccia pu\u00f2 contenere fino a 415 celle da operaia e 350 da fuco. Le celle hanno un'inclinazione verso l'alto che varia tra i 9\u00b0 e i 14\u00b0, il fondo non \u00e8 piatto ma incavato tra tre celle dell'altra faccia. La forma delle celle \u00e8 perfettamente esagonale. Pur rispondendo ad un istinto, le api sono in grado di adattare la loro attivit\u00e0 costruttiva a diverse situazioni non dipendenti da loro: ad esempio allungando, accorciando le celle, eccetera. Recenti studi hanno provato il ruolo della regina nello stimolare l'attivit\u00e0 di costruzione e produzione di cera delle operaie tramite la diffusione di appositi feromoni.\nIl \"linguaggio\" delle api.\nLa peculiare organizzazione sociale della famiglia, che \u00e8 dal punto di vista biologico da considerarsi come un superorganismo, ovvero come una sola entit\u00e0 composta da migliaia di individui strettamente interdipendenti, necessita ovviamente di un potente sistema di comunicazione. Le modalit\u00e0 di comunicazione delle api sono a tutt'oggi sotto studio, ma molto \u00e8 stato chiarito. Le api hanno una comunicazione di tipo semiochimico, mediante i feromoni, e una di tipo fisico: le cosiddette \"danze\", che le api attuano per comunicare un ben determinato messaggio alle compagne.\nLe danze.\nLa scoperta delle danze si deve a Karl von Frisch che per i suoi studi decennali sul fenomeno fu onorato del premio Nobel nel 1973. Egli si era accorto della presenza di una qualche forma di comunicazione con il seguente esperimento: metteva una soluzione zuccherina nei pressi dell'alveare, e delicatamente marchiava il torace della prima ape ad accorgersene. Quando, a distanza di un certo tempo, le api affluivano numerose, regolarmente l'ape marchiata mancava. Frisch, dopo aver ripetuto l'esperimento pi\u00f9 volte ottenendone il medesimo risultato, giunse alla conclusione obbligata che l'ape doveva aver comunicato alle compagne la posizione esatta della fonte di cibo. Si mise quindi al lavoro per scoprire la modalit\u00e0 con cui le api si passavano l'informazione. A tal fine si serv\u00ec di una speciale arnia sperimentale di vetro, grazie alla quale scopr\u00ec una serie di tipi di danze.\nLa danza circolare.\nQuando individua una fonte di cibo, posta a 50\u2013100\u00a0m, l'ape lo comunica alle compagne con la danza circolare, che inizia ad eseguire non appena ha scaricato gran parte del raccolto. Si muove con passi piccoli ma rapidi sulla superficie del favo, descrivendo cerchi stretti e variando spesso direzione. Dopo un periodo di danza che pu\u00f2 durare pochi secondi o anche un minuto, l'ape rigurgita una gocciolina di nettare. L'ape ripete la danza diverse volte in vari punti dell'alveare, dopodich\u00e9 esce e riprende la sua attivit\u00e0 esplorativa. Le api escono numerose; il messaggio che \u00e8 stato loro dato \u00e8: \"uscite e cercate, nei dintorni dell'arnia, un cibo come quello che vi ho portato\".\nLa danza dell'addome o danza a 8.\nBen pi\u00f9 complessa della precedente, la danza dell'addome comunica alle compagne non solo che c'\u00e8 una fonte di cibo, ma anche l'esatta posizione della stessa. Viene usata nel caso in cui la fonte si trovi ad una distanza dall'alveare maggiore di una certa soglia che varia con la sottospecie; poich\u00e9 le api si spingono fino ad un raggio di tre chilometri dall'alveare, giocoforza il contenuto informativo dev'essere maggiore. Le api percorrono rapidamente un breve tratto rettilineo agitando l'addome, poi eseguono una evoluzione rotatoria a sinistra tornando al punto di partenza, percorrono ancora il tratto rettilineo agitando l'addome e compiono l'evoluzione rotatoria a destra. Questo schema viene ripetuto molte volte.\nAll'inizio degli studi scientifici sulla danza dell'addome, si ipotizz\u00f2 che la distanza della fonte di cibo dall'alveare fosse indicata dal numero di evoluzioni compiute in certo intervallo di tempo e dalla durata dell'agitazione addominale.\nStudi successivi hanno invece mostrato che la distanza \u00e8 indicata solamente dalla durata dell'agitazione addominale. \nLa durata della fase oscillatoria aumenta con l'aumentare della distanza, tuttavia questo aumento avviene in modo proporzionale soltanto per le prime centinaia di metri, poi avviene in maniera pi\u00f9 graduale e le informazioni sulla distanza di destinazioni remote risultano, di conseguenza, meno precise.\nVon Frisch misur\u00f2 una durata della fase oscillatoria di 0,5 secondi per una distanza di 300\u00a0m, di 1 s per 500\u00a0m, di 2 secondi per 2000\u00a0m e cos\u00ec via.\nLa distanza viene valutata dalle api in base al \"flusso ottico\".\nQuesto \u00e8 generato dalle immagini degli oggetti che si muovono sulle varie facce della superficie dell'occhio composto dell'ape mentre essa vola. Maggiori sono le variazioni percepite nel flusso ottico, maggiore \u00e8 la distanza misurata dall'ape.\nLa direzione della fonte di cibo \u00e8 indicata dalla direzione del tratto orizzontale della danza. Normalmente le danze avvengono su un favo verticale in un alveare buio, dove l'unico riferimento \u00e8 la gravit\u00e0. Quindi, per indicare la posizione della fonte di cibo, l'angolo formato dal percorso in volo dall'alveare al cibo e dalla direzione del sole rispetto all'alveare viene tradotto nella danza in un angolo tra la direzione del tratto orizzontale della danza e la direzione verticale (vedi figura). Per esempio se la fonte di cibo sta nella stessa direzione del sole il tratto rettilineo della danza \u00e8 percorso verso l'alto, se il cibo \u00e8 in direzione opposta al sole il tratto rettilineo \u00e8 percorso verso il basso, se il cibo \u00e8 a 60\u00b0 a sinistra del sole anche il tratto rettilineo lo sar\u00e0 rispetto alla verticale.\nI feromoni.\nFeromoni delle operaie.\nFeromone di Nasonov.\nIl feromone di Nasonov (scoperto nel 1883 dallo scienziato russo Nikolaj Viktorovi\u010d Nasonov), \u00e8 prodotto dalle api operaie per guidare le api bottinatrici di \"ritorno\" verso il loro alveare. Per immettere nell'aria questa sostanza odorosa le api sollevano il loro addome, che contiene la ghiandola odorifera di Nasonov a livello della membrana intersegmentale fra il sesto e il settimo tergite, e lo disperdono battendo le ali vigorosamente.\nIl feromone di Nasonov include nella sua composizione un vario numero di differenti terpenoidi, fra i quali il geraniolo, l'acido nerolico, il citrale e l'acido geranico. Le api seguono le tracce di questa sostanza per ritrovare il loro alveare e la depositano sui fiori in modo che altre api della stessa colonia possano trovarvi il nettare.\nIl feromone di Nasonov pu\u00f2 essere sintetizzato in laboratorio combinando citrale e geraniolo in proporzione di 2:1 ed \u00e8 utilizzato in apicoltura, per attrarre uno sciame di api verso un alveare preparato per ospitarle o una cassetta per la cattura e il trasferimento.\nFeromone cuticolare.\nSi tratta di un complesso di odori dati dalla somma dell\"odore di famiglia\" e dell\"odore dell'ape\", caratteristico a seconda dell'et\u00e0. Quest'ultimo odore non dipende dalla famiglia, ma presenta le stesse caratteristiche per tutte le razze di api studiate. Tale odore consente alla famiglia di avere letteralmente a disposizione l\"anagrafe\" della popolazione e di conseguenza delle sue esigenze.\nFeromoni dei fuchi.\nAnche i fuchi producono almeno un feromone, attraverso la ghiandola mandibolare. La secrezione emessa da tale ghiandola risulta attrattiva per altri fuchi in volo. La struttura della ghiandola risulta variare con l'et\u00e0. Al settimo giorno di vita la ghiandola \u00e8 pienamente attiva. Dopo nove giorni cessa la sua attivit\u00e0 e la secrezione viene immagazzinata nel lume ghiandolare per successive emissioni durante i voli di accoppiamento.\nRegolazione del microclima nell'alveare.\nQuando un alveare, in estate, comincia a surriscaldarsi, numerose api si mettono insieme per rinfrescarlo e per mantenerne la temperatura interna a circa 33\u00a0\u00b0C, adatta all'allevamento della covata, e necessaria per fare evaporare l'acqua in eccesso dal miele contenuto nelle celle aperte (il miele contiene circa il 17% di acqua). Dapprima le api agitano vigorosamente le loro ali, ventilando l'alveare; ma quando il tempo \u00e8 secco, e via via che la temperatura esterna si innalza, trasportano acqua all'interno dell'alveare; l'evaporazione umidifica e rinfresca la colonia.\nLe api eseguono questa operazione allo stesso modo di come riversano acqua nel miele, cio\u00e8 facendola scendere goccia a goccia dalla loro bocca. Questo sistema di refrigerazione per mezzo dell'acqua spesso produce una notevole stabilizzazione della temperatura: un alveare in pieno sole ha una temperatura interna di 35\u00a0\u00b0C anche quando quella esterna raggiunge i 71\u00a0\u00b0C. Le bottinatrici raccolgono l'acqua e le giovani api funzionano da spruzzatori, distribuendo le gocce portate della vecchie raccoglitrici. Nei brevi momenti in cui ritornano all'alveare per depositare le gocce, le raccoglitrici vengono anche informate se occorre continuare il trasporto d'acqua. Per tutto il tempo durante il quale continua il surriscaldamento, le giovani spruzzatrici si danno da fare e prendono l'acqua con molta enfasi. Questo fatto indica alle raccoglitrici che \u00e8 necessaria altra acqua, e queste compiono un altro viaggio di approvvigionamento. Se invece l'alveare \u00e8 stato sufficientemente rinfrescato, quando le raccoglitrici ritornano le api spruzzatici non mostrano pi\u00f9 enfasi, e le raccoglitrici non escono pi\u00f9 per un altro carico. Durante l'inverno, quando il miele immagazzinato viene usato come alimento (occorrono circa 30\u00a0kg di miele per permettere ad una colonia di superare l'inverno), le api si ammassano assieme formando un aggruppamento a forma di palla, detto glomere, met\u00e0 da un lato e met\u00e0 dall'altro di una serie di favi, e producono calore mediante movimenti attivi del corpo e delle ali. I glomeri si formano ad una temperatura di 14\u00a0\u00b0C, o inferiore, e riescono ad innalzare la temperatura dell'alveare fino a 24-30\u00a0\u00b0C, anche quando la temperatura esterna \u00e8 inferiore a 0\u00a0\u00b0C. Le api al centro, essendo isolate dagli strati di altre api aggruppate intorno a loro, stanno assai calde, poich\u00e9 la temperatura nell'interno del glomere pu\u00f2 essere mantenuta anche a 38\u00a0\u00b0C. Le api cambiano continuamente di posizione, cosicch\u00e9 ciascun individuo si sposta gradualmente dalla zona esterna fredda del glomere a quella interna calda, e poi retrocede. Questa formazione dura per tutta la stagione fredda, spostandosi gradatamente sulle superfici dei favi, e nutrendosi del cibo immagazzinato. Temperature molto basse possono tuttavia immobilizzare le api, e farle morire di fame, anche se hanno a disposizione il cibo necessario.\nIn un ambiente freddo, una singola ape \u00e8 assolutamente incapace di conservare alta la temperatura del proprio corpo. Gli insetti sono animali pecilotermi e la temperatura interna \u00e8 in accordo con quella esterna, diversamente da uccelli e mammiferi che sono omeotermi, cio\u00e8 in grado di autoregolare la propria temperatura interna mediante meccanismi fisiologici. Si vede qui tutta l'importanza dell'evoluzione sociale delle api, le quali, nei giorni invernali con temperature pi\u00f9 miti e sin dal cominciare della primavera possono sfruttare risorse precluse ad altre specie, in quanto dispongono sempre di individui adulti. Inoltre la popolazione dell'alveare non deve essere ricostituita daccapo ogni anno, ed anche il lavoro delle generazioni precedenti per la costruzione del nido viene ereditato dalle generazioni successive.\nDispersione antropocora (dovuta all'uomo).\n\"Apis mellifera\" \u00e8 originaria dell'Egitto e delle regioni situate poco pi\u00f9 ad est. Nel Pleistocene (circa 2 milioni di anni fa) si \u00e8 suddivisa in 24 sottospecie che oggi formano tre gruppi ben riconoscibili: uno del Mediterraneo occidentale (Italia compresa), uno del Mediterraneo orientale ed uno dell'Africa tropicale.\nDal 1600 al 1900 vari ceppi di api mediterranee sono stati introdotti sia in Nord-America, con successo, sia in Sud-America, ma con scarso successo.\nNel 1956 furono portate in Brasile 47 regine della sottospecie africana \"Apis mellifera scutellata\", allo scopo di creare ibridi locali dotati di caratteristiche migliori. Ma gli ibridi ottenuti si dimostrarono piuttosto aggressivi e troppo inclini ad abbandonare il nido in seguito al disturbo arrecato dalle normali operazioni di apicoltura. Casualmente sfuggito in natura il nuovo ceppo invase gran parte del Sud-America, poi il Centro-America fino a giungere negli Stati Uniti, entrando rovinosamente in contatto con i ceppi mediterranei.\nOggi i biologi che lottano contro questa ed altre forme indesiderate, procedono al riconoscimento delle diverse sottospecie facendo uso della RFLP (\"Restriction Fragment Length Polymorphism\"), tecnica che mette in evidenza i polimorfismi a livello di DNA mediante taglio con enzimi di restrizione.\nFilogenesi.\nLa tassonomia descrive variet\u00e0 geografiche o sottospecie comprendenti pi\u00f9 di trenta razze.\nIl genoma di \"Apis mellifera\" \u00e8 stato di recente interamente sequenziato.\nLinee filogenetiche.\nTutte le sottospecie di \"Apis mellifera\" sono raggruppate in tre gruppi filogenetici derivanti dalle osservazioni morfologiche e dall'analisi del DNA mitocondriale\nTra le sottospecie pi\u00f9 importanti sono da menzionare:\nSottospecie originarie dell'Africa.\nSottospecie paleartiche.\nSono presenti a nord del deserto del Sahara\nSottospecie originarie della transizione Europa-Asia.\nSottospecie meno note sono le seguenti:\nRazze o sottospecie Mediterranee.\n14 sono le razze che possiamo trovare sulle coste del mar Mediterraneo:\nSi dividono nei gruppi:\nAntagonisti biologici.\nSono riportati alcuni antagonisti biologici delle api:"}
{"id": "625531", "revid": "1342115", "url": "https://it.wikipedia.org/wiki?curid=625531", "title": "Vincenzo Viola", "text": "Biografia.\nLaureato in giurisprudenza con lode, dopo aver vinto un pubblico concorso,dal 1976 svolge la carriera di funzionario parlamentare all'Assemblea regionale siciliana, che lascia, nel 1994, con il ruolo di vice direttore del Servizio studi legislativi e capo dell'Ufficio del bilancio.\nGuida nel 1993 in Sicilia il movimento referendario di Mario Segni. Viene quindi candidato alle elezioni europee del 1994 nelle liste del Patto Segni, moderato e europeista, ottenendo 19.000 voti con la mono preferenza nella circoscrizione insulare e subentra come deputato al Parlamento europeo nel settembre 1995.\nA Strasburgo \u00e8 stato coordinatore del gruppo del PPE per le relazioni euro-mediterranee, promotore di una politica dell'UE dedicata alle regioni insulari, co-relatore per il bilancio dell'UE nel 1999, membro della Commissione per i bilanci, della Delegazione per le relazioni con i paesi del Magreb e l'Unione del Magreb arabo, della Commissione d'inchiesta sulla BSE (la cosiddetta \"mucca pazza\"), della Commissione per la politica regionale, dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE). Non si ricandida alle successive elezioni europee del 1999.\nNel 2001 diviene consigliere d'amministrazione del Banco di Sicilia, nominato dal presidente della Regione, in quota Alleanza Nazionale. Resta in carica fino al 2008."}
{"id": "625535", "revid": "339392", "url": "https://it.wikipedia.org/wiki?curid=625535", "title": "Esso New Haven", "text": ""}
{"id": "625536", "revid": "104458", "url": "https://it.wikipedia.org/wiki?curid=625536", "title": "Glicoside", "text": ""}
{"id": "625549", "revid": "1305772", "url": "https://it.wikipedia.org/wiki?curid=625549", "title": "Cliente", "text": "Il termine cliente ha numerosi significati:"}
{"id": "625565", "revid": "125742881", "url": "https://it.wikipedia.org/wiki?curid=625565", "title": "Stadera", "text": "La stad\u00e8ra \u00e8 una bilancia di origine etrusca il cui funzionamento si basa sul principio delle leve. \u00c8 costituita da una leva a bracci diseguali e da un fulcro che, in genere, si presenta fisso. \nSul braccio pi\u00f9 lungo, ci sono una o pi\u00f9 scale graduate (di solito 2), scorre un peso detto \"romano\"; su quello pi\u00f9 corto si posiziona la merce da pesare che pu\u00f2 essere disposta su un piatto oppure appesa a un gancio. Facendo scorrere il romano lungo la scala si raggiunge una posizione di equilibrio nella quale il braccio graduato si porta in posizione orizzontale. Dalla posizione del romano sulla scala si legge dunque il peso cercato.\nPer misurazioni di limitata entit\u00e0 (max 15-20 kg) il fulcro viene impugnato direttamente dalla persona che effettua la pesata. Per pesi consistenti, il fulcro si vincola appendendolo a un supporto fisico stabile.\nStoria.\nSi vuole che la stadera sia stata inventata dai Campani (nome col quale per\u00f2 si indicava l'antica citt\u00e0 di Capua, l'odierna Santa Maria Capua Vetere e poi tutta la regione), secondo quanto scritto da Sant'Isidoro:\n\u00abLa \"campana\" ha preso nome dalla regione italiana dove fu inventata. Questo tipo di bilancia non ha due piatti, ma \u00e8 formata da un'asta graduata sulla quale corre un peso che segna le libbre e le once\u00bb."}
{"id": "625570", "revid": "290351", "url": "https://it.wikipedia.org/wiki?curid=625570", "title": "Ennio Fantastichini", "text": "Biografia.\nFratello minore del pittore e scultore Piero Fantastichini, nel 1975 si trasfer\u00ec da Fiuggi (dove il padre, Maresciallo dei Carabinieri, comandava la locale Stazione) a Roma per studiare recitazione all'Accademia Nazionale d'Arte Drammatica, avendo gi\u00e0 esordito a teatro all'et\u00e0 di 15 anni in un'opera di Samuel Beckett ed in altri spettacoli minori.\nNel 1982 esord\u00ec sul grande schermo con il film \"Fuori dal giorno\" di Paolo Bologna. Ottenne una piccola parte anche nella pellicola \"I soliti ignoti vent'anni dopo\" (1985) di Amanzio Todini, al fianco di Vittorio Gassman e Marcello Mastroianni.\nDopo aver interpretato Enrico Fermi ne \"I ragazzi di via Panisperna\" (1988) di Gianni Amelio, fu ancora sotto la regia di quest'ultimo che ebbe il suo pi\u00f9 grande successo con \"Porte aperte\" (1990), grazie al quale - interpretando il personaggio di Tommaso Scalia accanto al suo maestro Gian Maria Volont\u00e9 - ricevette vari premi: Ciak d'oro 1991, Nastro d'argento (miglior attore non protagonista), European Film Awards (scoperta dell'anno) e il Premio Felix 1991.\nAttore sanguigno ed incisivo, ottenne grande successo la sua interpretazione del romano prepotente con Sabrina Ferilli nel film \"Ferie d'agosto\" (1996) di Paolo Virz\u00ec, per il quale ebbe anche una candidatura per il David di Donatello di quell'anno.\nDopo aver recitato in \"Saturno contro\" (2007) di Ferzan \u00d6zpetek, tre anni dopo fu nuovamente da lui diretto in \"Mine vaganti\", per il quale vinse il David di Donatello come miglior attore non protagonista. Nel 2010 reciter\u00e0 in coppia con Isabella Ferrari ne \"Il catalogo\" di Jean Claude Carri\u00e8re, con la regia di Valerio Binasco. Oltre ad aver interpretato numerosi film, Fantastichini recit\u00f2 con successo in fiction quali \"La piovra 7 - Indagine sulla morte del commissario Cattani\" (1997), \"Sacco e Vanzetti\" (2005), dove interpret\u00f2 l'anarchico Bartolomeo Vanzetti (ruolo ricoperto proprio da Volont\u00e9 nella pellicola di Montaldo del 1971), e \"La freccia nera\" (2006), in cui imperson\u00f2 il ruolo del perfido nobile medievale Raniero.\nMor\u00ec la sera del 1\u00ba dicembre 2018 a 63 anni per una emorragia cerebrale al Policlinico Federico II di Napoli, dove era ricoverato da quindici giorni per una leucemia promielocitica acuta. Per \"Fabrizio De Andr\u00e9 - Principe libero\" ottenne una candidatura postuma ai David di Donatello come miglior attore non protagonista."}
{"id": "625577", "revid": "124580774", "url": "https://it.wikipedia.org/wiki?curid=625577", "title": "Sheffield Football Club", "text": "Lo Sheffield Football Club, noto semplicemente come Sheffield, \u00e8 una societ\u00e0 calcistica inglese con sede nella citt\u00e0 di Sheffield (South Yorkshire), militante nella Northern Premier League Division One South (ottava divisione del calcio inglese). Il club, fondato nel 1857 ed ancora in attivit\u00e0, \u00e8 il pi\u00f9 antico del mondo.\nNel passato vennero utilizzati vari stadi situati nei pressi di Sheffield, compreso il Bramall Lane, attualmente utilizzato dallo Sheffield United. Giocano le partite casalinghe al \"Bright Finance Stadium\" (conosciuto anche come \"Coach and Horses Ground\").\nPer il loro contributo al gioco del calcio vennero insigniti del FIFA Order of Merit e inseriti nella English Football Hall of Fame.\nStoria.\nNel 1855 alcuni membri dello \"Sheffield Cricket Club\" organizzarono un primo torneo di calcio non basato su regole ufficiali. Nathaniel Creswick e William Prest fondarono lo Sheffield Football Club. La fondazione ufficiale del club risale al 24 ottobre 1857. Come sede originale venne utilizzata una serra e come primo stadio il campo da calcio adiacente. Inizialmente le partite vennero giocate tra i membri stessi del club dividendosi, ad esempio, in professionisti contro artigiani, o quelli con il cognome dalla A alla M contro quelli dalla N alla Z. Il club \u00e8 riconosciuto dalla FIFA come il pi\u00f9 antico del mondo.\nCreswick e Prest si impegnarono ad elaborare le regole del gioco del calcio note come \"Sheffield Rules\". Il gioco era molto diffuso in Inghilterra gi\u00e0 prima della nascita della FA. Ad esempio in varie \"public school\" inglesi gi\u00e0 si giocava in base a proprie regole, che variavano ampiamente tra i diversi istituti.\nLe regole originali erano diverse da quelle attuali. Venne introdotto l\"'off-side\", l'uso di una traversa di legno e non di un semplice cordino teso tra i due pali, l'introduzione del calcio d'angolo, del calcio di punizione e la rimessa in gioco. Quando il club and\u00f2 per la prima volta in trasferta a Londra, nel 1875, venne stabilita la durata di una partita: novanta minuti, divisa in due tempi da quarantacinque. Inoltre, i tifosi di una rappresentativa locale rimasero stupiti vedendo che i giocatori ospiti colpivano la palla con la testa, aspetto del gioco che nella capitale non era stato ancora nemmeno preso in considerazione. Le \"Australian Rules\", elaborate l'anno seguente, ricordavano le Sheffield Rules sotto vari aspetti.\nNel 1862 esistevano 15 club nell'area di Sheffield. Le regole elaborate vennero adottate dalla \"Sheffield and Hallamshire County Football Association\", fondata nel 1867.\nIl 30 novembre 1863 divennero membri della FA, anche se continuarono a seguire il loro insieme di regole fino al 1878.\nIl declino del club incominci\u00f2 con l'introduzione del professionismo nel luglio 1885. I club dilettantistici di Sheffield non riuscirono a reggere la concorrenza di squadre professionistiche come Aston Villa, Nottingham Forest e Notts County.\nIl club sugger\u00ec allora alla federazione di creare un campionato per sole societ\u00e0 dilettanti, e fu cos\u00ec che nel 1893 nacque la FA Amateur Cup, che il club vinse nel 1904.\nDal 1949 lo Sheffield FC fece parte della Yorkshire Football League, rimanendovi fino a quando essa non si fuse con la Midland League per formare la Northern Counties East League nel 1982. Durante i 33 anni di militanza nella Yorkshire League l'unico titolo che ottennero fu quello di seconda divisione della stagione 1975-76. Dopo il trasferimento nella nuova lega ottennero il titolo di campione della prima divisione nelle stagioni 1988-89 e 1990-91. Nel 2006-07 terminarono in seconda posizione la Premier Division, risultato migliore mai raggiunto dal club. A causa della ristrutturazione dei campionati vennero promossi per la stagione 2007-08 nella Northern Premier League Division One South.\nStadio.\nIn 160 anni di storia il club non ha mai avuto un suo campo da gioco: il nuovo presidente, Richard Tims, ha messo a disposizione del club un impianto appena fuori Sheffield chiamato \"Coach and Horses Ground\" (capienza 1.200 spettatori) a Dronfield che si trova a 7 miglia da Sheffield. \u00c8 raggiungibile in parte con un bus. Poi si \u00e8 costretti a percorrere un lungo tragitto a piedi, di circa mezz'ora dal capolinea del bus. Di fianco al campo c'\u00e8 un pub, il Coach and Horses, abituale luogo di ritrovo tra tifosi al termine della partita. Oltre alla squadra maschile il club gestisce in tutto undici squadre, tra cui il settore giovanile, una squadra femminile e una squadra di disabili. Partecipa inoltre all'operazione umanitaria \"Boots for Africa\"."}
{"id": "625580", "revid": "1086846", "url": "https://it.wikipedia.org/wiki?curid=625580", "title": "Serie A 2006-2007", "text": "La Serie A 2006-2007 \u00e8 stata la 105\u00aa edizione della massima serie del campionato italiano di calcio (il 75\u00ba a girone unico), disputato tra il 9 settembre 2006 e il 27 maggio 2007 e concluso con la vittoria dell', al suo quindicesimo titolo, il secondo consecutivo.\nCapocannoniere del torneo \u00e8 stato Francesco Totti () con 26 reti.\nStagione.\nNovit\u00e0.\nA sostituire le retrocesse Lecce, Treviso e Juventus (declassata in seguito ai fatti di \"Calciopoli\") furono Atalanta (dopo una sola stagione d'assenza), Catania (assente in A da 22 anni) e Torino: promossi dopo l'effettuazione dei play-off, i granata mancavano in massima serie dal 2003.\nSul piano regolamentare, dal gennaio 2007 gli arbitri furono dotati di un supporto auricolare per poter ricevere le segnalazioni degli assistenti e assicurare una miglior direzione di gara; fu invece scartata l'ipotesi di integrare \"fischietti\" stranieri nell'organico italiano.\nCalciomercato.\nGli eventi relativi allo scandalo esploso nella primavera 2006 comportarono l'assenza della Juventus, le cui stelle Vieira e Ibrahimovi\u0107 furono ingaggiate dall'Inter: in nerazzurro giunsero anche i laterali difensivi Maicon e Maxwell, il jolly Fabio Grosso, il centrocampista Dacourt e la punta Crespo. I concittadini del Milan rimpiazzarono \u0160ev\u010denko col brasiliano Oliveira. A gennaio i rossoneri riportarono in Italia Ronaldo.\nMovimenti di secondo piano per le romane, con i biancocelesti che presero il regista Ledesma dal Lecce; i giallorossi puntarono invece sul terzino Cassetti, sul centrocampista Pizarro e sul centravanti Vu\u010dini\u0107. Palermo e Fiorentina scommisero infine su Amauri e Adrian Mutu.\nAvvenimenti.\nGirone di andata.\nIl declassamento bianconero e le penalizzazioni di varia entit\u00e0 inflitte a Milan, Lazio, Reggina e Fiorentina gettarono incertezza sui pronostici del campionato. Le maggiori attese erano concentrate nell'Inter, che si port\u00f2 in vetta nei primi turni per poi subire l'aggancio del Palermo: a contribuire al primato rosanero fu una storica affermazione sul campo del Milan, che nella giornata successiva perse anche il derby. I nerazzurri distanziarono in classifica i siciliani dopo la sconfitta di questi ultimi sul campo del Cagliari, cui fece seguito la vittoria interista contro la Reggina. Il confronto diretto, in programma la domenica successiva, si risolse in favore dei milanesi che ottennero in tal modo un margine di quattro punti sulla Roma e di sei sulla formazione di Guidolin: il passo falso dei capitolini nella stracittadina apr\u00ec ulteriore spazio alla fuga interista, con il titolo invernale conquistato in anticipo. \nAl giro di boa la squadra di Mancini vantava un margine di nove lunghezze sui romani, con la terza posizione appannaggio dei palermitani. Lo scenario del quarto posto riguard\u00f2 invece una pluralit\u00e0 di compagini, tra cui le sorprese Empoli e Catania.\nGirone di ritorno.\nAll'inizio del girone di ritorno, l'Inter port\u00f2 il vantaggio sulla Roma in doppia cifra. In zona Champions rafforzarono le loro candidature Atalanta e Sampdoria, con Milan e Fiorentina che risentirono invece della partenza ad handicap malgrado l'alleggerimento della penalit\u00e0 in ottobre. In coda apparve subito drammatica la situazione dell'Ascoli, pur a fronte di una classifica stretta i cui rischi interessarono anche Parma e Messina: dopo un avvio stentato Torino e Chievo risollevarono le proprie sorti, senza per\u00f2 compiere un deciso allontanamento dai pericoli.\nLa ventiduesima giornata, prevista per il 3 e 4 febbraio 2007, conobbe un rinvio dopo i fatti verificatisi a Catania nell'anticipo del venerd\u00ec: durante la gara tra etnei e Palermo, i disordini e gli scontri scoppiati tra le tifoserie portarono alla morte dell'ispettore di polizia Filippo Raciti. La FIGC imped\u00ec lo svolgimento del campionato per una settimana, adottando nuove misure per la sicurezza negli stadi alla ripresa. Per quanto attiene all'aspetto agonistico non si segnalarono mutamenti significativi, dacch\u00e9 a fine febbraio l'Inter \u2014 reduce da un filotto record di diciassette affermazioni consecutive \u2014 si ritrov\u00f2 col cospicuo vantaggio di quattordici lunghezze sulla Roma. A met\u00e0 marzo il ritardo fu quantificabile in diciotto punti, cifra tale da consentire ai nerazzurri di archiviare la pratica-scudetto con largo anticipo. Rispetto al girone di andata la classifica non conobbe sconvolgimenti, eccezion fatta per una Lazio capace di lasciarsi alle spalle Palermo e Milan nella rincorsa alla Champions League; degna di nota fu poi la ripresa del Parma, le cui prestazioni migliorarono sensibilmente dopo l'arrivo in panchina di Claudio Ranieri.\nIl margine generatosi tra nerazzurri e capitolini risult\u00f2 tale da rendere vana l'affermazione giallorossa nel confronto diretto, risultato peraltro corrispondente all'unica sconfitta dei milanesi; gi\u00e0 la domenica seguente gli uomini di Mancini s'imposero infatti a Siena archiviando con largo anticipo la matematica certezza del primo posto (arrivata a cinque turni del termine del torneo, un record eguagliato), complice anche il passo falso dei rivali in quel di Bergamo.\nNei turni conclusivi l'interesse fu quindi catalizzato dal delinearsi degli scenari europeo e della salvezza, cui gli stessi campioni d'Italia contribuirono in maniera decisiva affossando alla quartultima un Messina che conobbe anzitempo la discesa; contestuale condanna riguard\u00f2 l'Ascoli, il cui domicilio venne violato da un Torino a sua volta in corsa per agguantare la permanenza. I granata colsero l'obiettivo con un turno di anticipo, per effetto del pari contro il Livorno che forn\u00ec identica soddisfazione ai toscani; a garantirsi la permanenza fu inoltre il Cagliari, prevalso sul campo di una ormai appagata Roma. Milan e Lazio coronarono un positivo percorso \u2014 in virt\u00f9 dell'iniziale handicap \u2014 con la qualificazione alla Champions League, mentre la Fiorentina dovette ripiegare sulla Coppa UEFA cui trovarono accesso anche Empoli e Palermo.\nIncerto e combattuto sino al termine risult\u00f2 il fondo della graduatoria, dove cinque compagini \u2014 Catania, Chievo, Parma, Reggina e Siena \u2014 si contesero l'ultimo posto rimanente nell'arco di 90'. A giocare un ruolo fondamentale furono le motivazioni in campo, con calabresi e toscani prevalsi su rossoneri e biancocelesti: degno di nota fu il cammino stagionale degli amaranto di Walter Mazzarri, capaci di mantenere la categoria nonostante il pesante \"handicap\" di \u221211 retaggio di Calciopoli. La salvezza fu inoltre appannaggio dei ducali, vittoriosi contro un Empoli da annoverare tra le sorprese del torneo. Al culmine di un campionato deludente la retrocessione tocc\u00f2 invece al Chievo, battuto dai siciliani in uno \u00abspareggio\u00bb: per gli scaligeri \u2014 la cui stagione era addirittura iniziati dai preliminari di Champions League \u2014 si tratt\u00f2 della prima caduta, dopo l'esordio in A datato 2001. Nel lato sinistro della classifica la Sampdoria si assicur\u00f2 l'ultimo biglietto continentale, partecipando all'Intertoto per un margine di tre punti sull'Udinese.\nDa segnalare infine i primati stabiliti dall'Inter, ovvero la quota-record di 97 punti in classifica (poi superata dalla Juventus nel 2013-14) e il distacco di 22 lunghezze inflitto alla Roma; oltre alla striscia di vittorie consecutive i meneghini centrarono quindici affermazioni nei diciannove impegni esterni, undici delle quali di fila.\nClassifica finale.\nLegenda:\nRegolamento:\nNote:\nStatistiche.\nMedia spettatori.\nMedia spettatori della Serie A 2006-07: . Il Cagliari non ha comunicato dati ufficiali."}
{"id": "625581", "revid": "287204", "url": "https://it.wikipedia.org/wiki?curid=625581", "title": "Serie B 2006-2007", "text": "La Serie B 2006-2007 fu la 75\u00aa edizione della manifestazione e la sessantunesima organizzata dalla Lega Calcio.\nStagione.\nNovit\u00e0.\nL'edizione 2006-2007 si rivela tra i pi\u00f9 competitivi campionati di Serie B dal secondo dopoguerra. A causa degli effetti dello scandalo \"Calciopoli\" emerso nei mesi precedenti, per la prima volta la plurititolata si ritrova declassata d'ufficio in seconda serie, con una forte penalizzazione in classifica (30 punti, poi ridotti a 17 e infine a 9 dall'Arbitrato del CONI).\nI bianconeri trovano in cadetteria altre blasonate rivali quali il e le neopromosse e , queste ultime in risalita dalle serie minori dopo, rispettivamente, una retrocessione per illecito e un fallimento societario: un quartetto di candidate alla promozione che mette sul piatto, fin l\u00ec, un totale di quarantacinque scudetti, catalizzando l'attenzione di addetti ai lavori, media e tifosi come mai era accaduto prima alla Serie B, colloquialmente appellata per questa edizione come una sorta di \u00abSerie A2\u00bb.\nTra le altre formazioni, anche l' paga una penalizzazione di \u20136, mentre la subisce un \u20131 per ritardi nella gestione economica; motivo per cui, durante il campionato, verr\u00e0 punito anche il (\u20131). Tra le prime volte di questa edizione del campionato cadetto, oltre alla succitata Juventus c'\u00e8 il debutto del neopromosso , nonch\u00e9 la novit\u00e0 della premiazione in campo per la formazione prima classificata con un trofeo dedicato, la Coppa Ali della Vittoria.\nCalciomercato.\nLa Juventus, come conseguenza della retrocessione d'ufficio, vede partire molti dei protagonisti delle stagioni precedenti come Emerson, Ibrahimovi\u0107, Thuram e Vieira, insieme a Fabio Cannavaro e Zambrotta, gli ultimi due neocampioni del mondo con gli \"azzurri\"; altri tre campioni ai Mondiali di Germania, Buffon, Camoranesi e il capitano bianconero Del Piero, insieme a Nedv\u011bd e Trezeguet, decidono invece di seguire la Juventus tra i cadetti con l'obiettivo di riportarla immediatamente in massima serie. Su questa intelaiatura i piemontesi vanno a inserire il francese Boumsong in difesa, Marchionni e Palladino a centrocampo e Bo\u017einov in attacco, facendo inoltre affidamento tra le seconde linee a promettenti elementi del vivaio quali De Ceglie, Giovinco, Paro e soprattutto Marchisio, questo ultimo futura \"bandiera\" bianconera.\nTra le altre candidate alla promozione, il Napoli si rinforza con Paolo Cannavaro, di ritorno nella sua citt\u00e0 natale e nella squadra in cui \u00e8 cresciuto, e Domizzi in difesa, integrando Bucchi nel reparto avanzato. Anche il Genoa puntella la retroguardia con Criscito, in prestito dalla Juventus, e De Rosa; dopo l'inserimento in mezzo al campo di Milanetto, si punta poi sull'attacco con il brasiliano Ada\u00edlton e un altro ex juventino, Sculli. Molti arrivi al Bologna che riprende il portiere Antonioli e il difensore Castellini, entrambi dalla Sampdoria, insieme all'altro centrale Manfredini; si scommette inoltre sul fantasista franco-algerino Meghni, prelevato oltralpe dal .\nDietro al lotto delle favorite, il prende lo slovacco Petras e il brasiliano Angelo, mentre in avanti accoglie dall' il promettente italo-argentino Osvaldo. L'altra retrocessa dalla massima serie, il , pensa soprattutto alla retroguardia con il portiere Avramov e il difensore Lorenzi. Il potenzia l'attacco con la coppia Serafini-Colombo, dando definitivamente fiducia al giovane slovacco Ham\u0161\u00edk. Il inserisce Gervasoni in difesa e Ganci in avanti. Il punta sul fantasista Cossu mentre il prende il portiere Coppola e il futuro nazionale Nocerino. Il si affida al centrocampista Lazzari e al promettente attaccante Pell\u00e8. Al arrivano il difensore Abate e il trequartista Pinardi, cos\u00ec come al giunge Raimondi e, ad Arezzo, Goretti e la punta Volpato.\nL' cede la \"bandiera\" Regonesi al in cambio di Rabito, oltre a mettere sotto contratto Ferrari; da par loro i romagnoli, che acquistano Pagano, ottengono inoltre in prestito due prospetti quali il portiere Handanovi\u010d e l'attaccante Matri. Il scommette in difesa su Cristante. Il Pescara si assicura il \"colpo\" Ferrante per l'attacco, cedendo alla Triestina l'esperto Pesaresi; gli alabardati fanno propria anche la coppia di ex modenesi Pivotto-Graffiedi. Il si affida all'attaccante argentino Dante Lopez, mentre lo pesca nella con Frara e la punta Dionigi. Infine la matricola Frosinone si assicura tre nomi di rilievo per la categoria quali Cannarsa, il fantasista Lodi e la punta Margiotta.\nAvvenimenti.\nGirone di andata.\nCon partenza fissata per il 9 settembre 2006, nelle prime giornate a combattere per il vertice della classifica sono numerose societ\u00e0, ossia Bologna, Brescia, Genoa, Lecce, Mantova, Napoli, Piacenza e Rimini. Per via di alcuni passi falsi delle inseguitrici, partenopei e genoani riescono a guadagnare un certo vantaggio, ma da dietro \u00e8 la Juventus (la cui iniziale penalizzazione viene nel frattempo ridotta) che, dopo un avvio in sordina a causa del difficile impatto con la categoria, si fa sempre pi\u00f9 vicina alla testa della classifica tanto che gi\u00e0 alla nona giornata si ritrova catapultata dal terzultimo al secondo posto.\nAl termine del girone di andata i bianconeri sono in vetta e cominciano a mettere tra s\u00e9 e gli inseguitori sempre pi\u00f9 punti; mentre le altre si contendono il secondo posto, sul fondo Pescara, Crotone e anche il Verona si fanno distanziare dalle altre squadre rimanendo bloccate in fondo alla graduatoria. \nGirone di ritorno.\nNella seconda parte del girone di ritorno la \"Vecchia Signora\" prosegue la sua marcia trascinata dalle reti del trio offensivo Nedv\u011bd-Trezeguet-Del Piero \u2014 quest'ultimo a fine stagione capocannoniere con 20 reti \u2014, raggiungendo la promozione aritmetica dopo la vittoria sull'Arezzo alla quart'ultima giornata; tuttavia nel turno successivo il tecnico Deschamps, entrato in rotta coi vertici societari, rassegna le dimissioni.\nIntanto dietro la capolista, Napoli e Genoa tengono il passo, anche grazie a una vittoria dei partenopei in casa del Brescia di un sempre pi\u00f9 lanciato Ham\u0161\u00edk. All'ultima giornata, in programma il 10 giugno 2007, \u00e8 previsto lo scontro diretto tra la compagine campana e quella ligure, distanziate di un punto in favore dei partenopei; le candidate agli eventuali play-off si affidano al Piacenza, staccato di dieci punti dalla terza e che, vincendo, potrebbe ricucire lo svantaggio a nove lunghezze dalla terza classificata, distanza massima per la disputa degli spareggi promozione. Invece Napoli e Genoa pareggiano e la stessa cosa fanno i piacentini, mantenendo cos\u00ec i distacchi invariati, sicch\u00e9 anche azzurri e rossobl\u00f9 vengono promossi direttamente in una Serie A che vede il ritorno di tre importanti societ\u00e0, il trio che ha monopolizzato questa particolare edizione del campionato cadetto.\nFrattanto, in coda alla classifica la situazione diviene molto pi\u00f9 incerta rispetto al girone di andata. Pescara e Crotone confermano le negative prestazioni avute nella tornata iniziale e retrocedono con diverse giornate di anticipo, mentre Arezzo, Modena, Spezia, Triestina e Verona si contendono la salvezza fino all'ultimo; in particolare gli aretini e i veneti tentano due belle rimonte, seppure l'esito del campionato sia diverso per le due squadre. I giallobl\u00f9 mettono insieme undici risultati utili consecutivi nel corso della tornata, che li portano fuori dalla zona retrocessione diretta e consentono loro di accedere quantomeno al play-out, invece agli amaranto non bastano le sette vittorie conquistate nelle ultime nove giornate e retrocedono ugualmente per il terzultimo posto finale; ai toscani \u00e8 fatale la vittoria dei rivali spezzini all'ultimo turno sul campo di un'ormai demotivata Juventus, risultato che vale la conquista del play-out anche per i liguri. D'altra parte, si salvano il Modena, vittorioso in casa contro il Frosinone, e la Triestina, grazie al pareggio ottenuto nella giornata conclusiva col Piacenza, risultato che consente agli alabardati di terminare il campionato a pari punti con gli scaligeri, evitando tuttavia il play-out grazie agli scontri diretti favorevoli.\nA questo punto, lo Spezia e il Verona, nonostante le vittorie ottenute nel turno finale di campionato, si devono misurare in un doppio spareggio salvezza. Le due gare si concludono con la vittoria casalinga dei liguri per 2-1 all'andata e con uno pareggio per 0-0 al ritorno in trasferta: dopo sessantasei anni dall'ultima retrocessione nell'allora Serie C, davanti al proprio pubblico del Bentegodi il Verona cade in C1.\nClassifica finale.\nLegenda:\nRegolamento:\nNote:\nSpareggi.\nPlay-off.\nNon disputati.\nIl \u00e8 stato promosso direttamente in Serie A in quanto il distacco in classifica sulla quarta piazzata era di dieci punti. La regola per la disputa dei play-off prevede che il distacco debba essere non superiore ai nove punti."}
{"id": "625586", "revid": "292162", "url": "https://it.wikipedia.org/wiki?curid=625586", "title": "UEFA Champions League 2006-2007", "text": "La UEFA Champions League 2006-2007 \u00e8 stata la 52\u00aa edizione, la 15\u00aa con la denominazione attuale, del massimo torneo di calcio europeo per squadre di \"club\" maggiori maschili organizzato dall'UEFA.\nIl trofeo \u00e8 stato vinto dal Milan, che nella finale disputata il 23 maggio 2007 allo Stadio Olimpico di Atene ha battuto il Liverpool per 2-1 con una doppietta di Filippo Inzaghi, cui ha fatto seguito un gol di Dirk Kuijt.\nCome squadra vincitrice, il Milan ha ottenuto anche il diritto di partecipare alla Supercoppa UEFA 2007 e alla Coppa del mondo per club FIFA 2007.\nFormula.\nCompagini ammesse.\nA questa edizione prendono parte 74 squadre di 50 delle 53 federazioni affiliate all'UEFA (\u00e8 esclusa la federazione del Liechtenstein in quanto non organizza una competizione nazionale) secondo la seguente tabella:\nFase a gironi.\nSe due o pi\u00f9 squadre di uno stesso gruppo si trovano a pari punti alla fine degli incontri della fase a gironi, sono applicati i seguenti criteri per stabilire la classifica del gruppo stesso:\nAccederanno agli ottavi di finale le 16 squadre che si classificheranno prime o seconde nel rispettivo gruppo. Le squadre classificatesi terze accederanno ai sedicesimi di finale della Coppa UEFA 2006-2007.\nFase a eliminazione diretta.\nGli ottavi di finale, i quarti di finale e le semifinali si disputano con gare di andata e ritorno mentre la finale si disputa con partita unica. Tutti gli accoppiamenti del tabellone sono sorteggiati.\nRisultati.\nFase a gironi.\nSorteggio.\nPer stabilire la composizione degli otto gruppi, le squadre qualificate sono state suddivise in quattro fasce in base al \"ranking\" UEFA 2006.\nIn fase di sorteggio, ogni gruppo \u00e8 stato formato da una testa di serie pi\u00f9 altre tre squadre ciascuna appartenente a una fascia diversa (non potevano per\u00f2 essere sorteggiate nello stesso gruppo squadre provenienti dalla medesima nazione).\nIl risultato del sorteggio \u00e8 stato il seguente:\nFase ad eliminazione diretta.\nOttavi di finale.\nSorteggio.\nIl sorteggio degli Ottavi di finale si \u00e8 svolto il 16 dicembre 2006 a Nyon presso la sede ufficiale dell'UEFA. In fase di sorteggio sono state tenute presenti le seguenti regole:\nPrime classificate:\nSeconde classificate:\nTali accoppiamenti sono stati sorteggiati con il seguente esito:\nSorteggio dei quarti di finale, delle semifinali e della finale.\nL'esito del sorteggio (senza limitazioni) degli accoppiamenti per i quarti di finale e le semifinali e dell'ordine di abbinamento della finale \u00e8 stato il seguente:\nStatistiche.\nSono escluse le gare dei turni preliminari."}
{"id": "625590", "revid": "2039709", "url": "https://it.wikipedia.org/wiki?curid=625590", "title": "Bomba", "text": "Una bomba (detto anche ordigno) \u00e8 un dispositivo meccanico nel quale \u00e8 presente un composto chimico, generalmente fabbricato in un metallo contenente un esplosivo in grado di produrre una deflagrazione.\nTale dispositivo, talvolta in grado di produrre schegge metalliche che si comportano come proiettili, viene utilizzato in ambito militare per infliggere danni e perdite a persone o cose dello schieramento opposto. Se utilizzata per usi civili e senza la produzione di schegge, per esempio nelle miniere o nelle cave, prende il nome di mina.\nEtimologia.\nIl termine deriva dal latino \"bomb\u016ds\" (greco: \u03b2\u03cc\u03bc\u03b2\u03bf\u03c2 \"bombos\", \"fare grande rumore\") che riferisce al suono onomatopeico \"boom\" per indicare il rumore di uno scoppio.\nStruttura.\nChiamata telaio o carcassa ha il compito di contenere le altre parti dell'ordigno, ma la qualit\u00e0 di quest'ultima si giudica a seconda della quantit\u00e0 di energia che riesce a contenere prima di esplodere. La struttura cambia a seconda dell'effetto desiderato, in genere si usano carcasse pi\u00f9 robuste per le bombe a fiamma supersonica.\nEsplosivo.\nL'esplosivo \u00e8 la sostanza chimica che causa esplosione (per deflagrazione o per detonazione) dell'ordigno. L'esplosione dovuta ad essa richiede nella maggior parte dei casi ad un aumento di energia interna per mezzo di un terzo, come calpestare una mina antiuomo; il peso del corpo genera pressione che attraverso l'innesco che si occupa di tramutare la forza peso in energia d'innesco, fa deflagrare la mina.\nInnesco.\nL'innesco ha il compito di azionare la combustione sub o ipersonica all'interno dell'ordigno. L'innesco nella maggior parte delle bombe \u00e8 di tipo meccanico e si aziona principalmente per via di un terzo estraneo al sistema dell'ordigno.\nInvolucro.\nL'involucro \u00e8 la parte che si occupa di tenere l'esplosivo nel posto giusto (come il serbatoio di una macchina che si occupa di tenere il combustibile all'interno di esso, ed evitare che vada in giro per il motore) quindi da evitare esplosioni involontarie o mancate esplosioni.\nUtilizzo di detonatori.\nI detonatori sono dei particolari costruttivi che consentono la detonazione della bomba a distanza: quest'ultimi sono dispositivi elettronici dotati di trasmittente, la quale mette in comunicazione l'ordigno in esame con l'operatore o, in questo caso, l'artificiere. Sono usati principalmente su ordigni terrestri, con potere d'arresto elevato."}
{"id": "625591", "revid": "729019", "url": "https://it.wikipedia.org/wiki?curid=625591", "title": "Coprolalia", "text": "La coprolal\u00eca (dal greco \u03ba\u03cc\u03c0\u03c1\u03bf\u03c2 (c\u00f3pros), \"sterco, escrementi\" e -\u03bb\u03b1\u03bb\u03af\u03b1 (lal\u00eca), \"cicaleccio, chiacchiera\") \u00e8 un comportamento compulsivo patologico che provoca, nell'individuo che ne \u00e8 affetto, la necessit\u00e0 impellente ed esplosiva di pronunciare parole o frasi dal contenuto osceno e/o volgare.\nLa coprolalia \u00e8 tipicamente associata alla sindrome di Tourette, della quale \u00e8 la comorbilit\u00e0 pi\u00f9 caratteristica seppur non comune: solo il 10-20% della popolazione tourettica ne soffre.\nSi definisce invece \"coproprassia\" la manifestazione di gesti scurrili, mentre \"coprografia\" lo scrivere o disegnare contenuti osceni.\nEpidemiologia.\nLa coprolalia colpisce maggiormente la fascia adolescenziale mentre la sua incidenza tende a decrescere con l'aumentare della et\u00e0.\nEziologia.\nLe origini di tale disturbo possono derivare sia da turba psichica sia da fattori ambientali in grado di favorirla, come ad esempio la sindrome di Tourette, la quale porta la persona affetta da questo disturbo neurologico, oltre ad avere dei tic, a utilizzare questo tipo di linguaggio. Nonostante le apparenze, questo sintomo non \u00e8 frutto di una scelta consapevole e volontaria, ma si manifesta nell'ambito di un irrefrenabile rito di natura compulsiva.\nI termini usati dal coprolalico spesso riguardano la sessualit\u00e0 e l'ambito degli \"slogan\" razzisti. La coprolalia viene indotta, talvolta da qualche parola che il soggetto ascolta durante i dialoghi e le comunicazioni che effettua con i suoi interlocutori o che riceve dall'ambiente circostante e che viene ripetuta pi\u00f9 volte in associazione a una volgarit\u00e0.\nCaratteristiche cliniche.\nNon necessariamente i contenuti espressi nelle frasi volgari riflettono il reale pensiero del soggetto.\nLa coprolalia non va confusa con le manifestazioni di volgarit\u00e0 e di oscenit\u00e0 usate nel linguaggio comune, in quanto i \"tic\" vocali non sembrano aver alcun riferimento con il contesto sociale ed emozionale del malato, ma spesso vengono emessi con toni, timbri e cadenze persino diversi rispetto al normale flusso verbale.\nTerapia.\nPer quanto riguarda la terapia utilizzata per curare i malati di coprolalia, viene preferita una cura farmacologica; alcuni pazienti vengono sottoposti a iniezioni di tossina botulinica eseguite vicino alle corde vocali, con l'intento di aiutare a controllare sia il volume degli sfoghi coprolalici sia l'intensit\u00e0 dei \"tic\", grazie all'effetto paralizzante della sostanza.\nUn'altra cura \u00e8 quella del condizionamento classico, scoperto da Pavlov."}
{"id": "625592", "revid": "436907", "url": "https://it.wikipedia.org/wiki?curid=625592", "title": "Congregation (The Afghan Whigs)", "text": "Congregation \u00e8 il terzo album in studio del gruppo musicale statunitense The Afghan Whigs, pubblicato nel 1992 dalla Sub Pop.\n\"Miles Iz Ded\" non compare nella lista delle tracce del CD. \"The Temple\" \u00e8 una cover di una canzone tratta da \"Jesus Christ Superstar\" (1970), con testo di Tim Rice e musica di Andrew Lloyd Webber."}
{"id": "625599", "revid": "1543377", "url": "https://it.wikipedia.org/wiki?curid=625599", "title": "Indriidae", "text": "Gli Indridi (Indriidae Burnett, 1828) sono una famiglia di lemuri endemici del Madagascar.\nDescrizione.\nSono lemuri di taglia variabile: alcune specie di \"Avahi\" misurano solo di lunghezza, mentre l'\"Indri indri\" \u00e8 uno dei pi\u00f9 grandi strepsirrini esistenti. In alcune specie (tra cui l\"'Indri indri\") la coda \u00e8 solo un abbozzo mentre in altre (p.es \"Propithecus\" spp.) la lunghezza della coda pu\u00f2 superare quella del corpo.\nIl colore della pelliccia va dal bianco del \"Propithecus candidus\", sino al grigio-nerastro, passando per le varie sfumature del marrone. Una caratteristica comune alle differenti specie \u00e8 la faccia nera e glabra.\nGli arti posteriori sono pi\u00f9 lunghi degli anteriori; le mani sono lunghe e sottili, e il pollice non pu\u00f2 essere opposto correttamente alle altre dita.\nBiologia.\nTutte le specie di questa famiglia sono prevalentemente arboricole, anche se spesso si muovono sul terreno. \nA terra mantengono la stazione eretta muovendosi lateralmente con una caratteristica andatura saltellante, con gli arti anteriori tenuti sollevati . Sugli alberi sono in grado di fare grandi salti, muovendosi con estrema agilit\u00e0 da un albero all'altro.\nSono essenzialmente erbivori, nutrendosi di foglie, fiori e frutti. Come molti erbivori compensano il basso valore nutritivo della loro dieta con lunghi periodi di riposo. Spesso capita di osservarli giacere allungati sugli alberi a prendere il sole.\nVivono in piccoli gruppi da 2 a 15 esemplari, che comunicano fra di loro con versi e anche con espressioni di mimica facciale. Sono in genere monogamici.\nLa gestazione dura da quattro a cinque mesi e si conclude in genere al termine della stagione secca con la nascita di un singolo piccolo, che continua a vivere con la famiglia di origine per un po' di tempo dopo lo svezzamento, che in genere avviene verso i 5-6 mesi di vita.\nTassonomia.\nLa famiglia degli Indriidae comprende le seguenti sottofamiglie e generi:\nConservazione.\nSecondo la IUCN delle tredici specie di Indridi viventi 3 sono considerate in pericolo critico di estinzione (\"Propithecus candidus, Propithecus tattersalli, Propithecus perrieri\"), 4 in pericolo (\"Indri indri, Propithecus diadema, Propithecus edwardsi, Propithecus coquereli\"), 3 sono considerate vulnerabili (\"Avahi occidentalis, Propithecus verreauxi, Propithecus deckenii\") e una specie (\"Avahi laniger\") a basso rischio. Le restanti due specie, descritte in epoca relativamente recente, (\"Avahi unicolor\" e \"Avahi cleesei\") non sono classificate per mancanza di dati."}
{"id": "625602", "revid": "2077074", "url": "https://it.wikipedia.org/wiki?curid=625602", "title": "Jean-Baptiste Vuillaume", "text": "Biografia.\nNato in una famiglia di liutai, suo nonno . Lavor\u00f2 nel negozio paterno a Mirecourt in Francia fino all'et\u00e0 di 19 anni, quando decise di trasferirsi a Parigi, dove lavor\u00f2 anche per Francois Chanot. Prese ispirazione dal liutaio Gasparo Duiffopruggar.\nNel 1821 conobbe il lavoro di Simon L\u00e9t\u00e9, figliastro di Fran\u00e7ois-Louis Pique. Divenne suo socio e nel 1825 fondarono un negozio col nome di \"L\u00e9t\u00e9 et Vuillaume\". I suoi primi lavori sono datati al 1823.\nNel 1827 Vuillaume nota che molti violinisti vogliono strumenti che seguano lo stile dell'alta liuteria italiana del XVII e XVIII secolo. Vuillame inizi\u00f2 quindi a copiare questi strumenti, era cos\u00ec bravo nel copiare che \nNel 1827, Vuillaume vinse una medaglia d'argento ad un'esposizione a Parigi. Quest'esperienza lo aiut\u00f2 ad organizzare il suo esercizio commerciale, gi\u00e0 l'anno successivo, il 1828.\nQuasi subito il suo negozio divenne la pi\u00f9 importante liuteria di Parigi. In vent'anni si afferm\u00f2 tra i migliori liutai europei. Gli strumenti di Vuillaume vinsero una medaglia d'oro alle Esposizioni Universali di Parigi del 1844 e 1855.\nNel 1851 ricevette l'onorificenza della Legion d'Onore.\nGrazie alla fama di Vuillaume, anche come restauratore, passarono per il suo negozio strumenti di liutai classici come Antonio Stradivari e Giuseppe Guarneri del Ges\u00f9. Vuillaume li esamin\u00f2 attentamente e fece copie di ognuno di essi. I suoi violini preferiti divennero il \"Messia\" di Stradivari ed il \"Cannone\" di Guarneri che appartenne a Niccol\u00f2 Paganini. Quando Paganini confrontava il suo strumento con la copia non li riconosceva se separatamente, ma diceva di poter sentire fini differenze di suono tra gli strumenti.\nVuillaume aveva visto molti tipi di strumenti e archetti. Us\u00f2 l'ispirazione ricevuta per inventare la viola contralto a 5 corde, altri strumenti e rimedi di tipo tecnico.\nNestor Audinot, allievo di S\u00e9bastien Vuillaume, nipote dello stesso Jean-Baptiste, gli succedette nell'attivit\u00e0 dal 1875, anno della sua morte.\nStrumenti.\nIn tutto Vuillaume ha realizzato pi\u00f9 di 3000 strumenti. Suoi strumenti sono stati suonati dai migliori musicisti del mondo, tra cui:\nUn violino realizzato da Jean Baptiste Vuillaume, copia del \"Messia\" di Stradivari, realizzato a Parigi nel 1860:"}
{"id": "625603", "revid": "61798", "url": "https://it.wikipedia.org/wiki?curid=625603", "title": "Jean Baptiste Vuillaume", "text": ""}
{"id": "625606", "revid": "119803153", "url": "https://it.wikipedia.org/wiki?curid=625606", "title": "Nino Savarese", "text": "Fu uno dei principali scrittori durante il ventennio fascista.\nBiografia.\nRomanziere di fama nazionale, le sue opere sono contraddistinte da una prosa \"rondesca\", che interpreta in chiave lirica la realt\u00e0. Tra i suoi numerosi romanzi, si ricordano \"L'altipiano\" (1915), \"Malagigi\" (1929), \"Storia di un brigante\" (1931), \"Rossomanno\" (1935), \"I fatti di Petra\" (1937), \"Il capo popolo\" (1940)\nNel 1940 pubblic\u00f2 \"Cose d'Italia\", raccolta di articoli giornalistici, mentre nel 1945 lasci\u00f2 in \"Cronachetta siciliana dell'estate 1943\", interessante diario dello sbarco in Sicilia delle truppe americane e dei bombardamenti che ne seguirono mentre i tedeschi battevano in ritirata.\nTra il 2017 e il 2019 la trilogia composta \"Rossomanno, I fatti di Petra\" e \"Il capo popolo\" \u00e8 stata ripubblicata dalla casa editrice siciliana il Palindromo; per gli stessi tipi nel 2020 \u00e8 stata pubblicata una nuova edizione di \"Malagigi.\""}
{"id": "625607", "revid": "1305772", "url": "https://it.wikipedia.org/wiki?curid=625607", "title": "Pinta", "text": "Con il termine di Pinta ci si pu\u00f2 riferire a:"}
{"id": "625608", "revid": "32741", "url": "https://it.wikipedia.org/wiki?curid=625608", "title": "Mmorpg", "text": ""}
{"id": "625610", "revid": "121963349", "url": "https://it.wikipedia.org/wiki?curid=625610", "title": "Pinta (unit\u00e0 di misura)", "text": "Col termine pinta si identificano alcune unit\u00e0 di misura di capacit\u00e0 utilizzata generalmente per i liquidi. La pinta non fa parte del Sistema Internazionale di unit\u00e0 di misura, ma \u00e8 tuttora comunemente utilizzata in paesi come Stati Uniti, Gran Bretagna e Irlanda.\nOggigiorno \u00e8 usata soprattutto come misura per birra, sidro e latte.\nPinta imperiale.\nIn Gran Bretagna, Irlanda e paesi del Commonwealth si utilizza la pinta imperiale o pinta inglese:\nPinta americana.\nNegli Stati Uniti si usa la pinta americana:"}
{"id": "625613", "revid": "33689", "url": "https://it.wikipedia.org/wiki?curid=625613", "title": "EAthena", "text": ""}
{"id": "625614", "revid": "339392", "url": "https://it.wikipedia.org/wiki?curid=625614", "title": "Pier Paolo Pasolini (opere e poetica)", "text": ""}
{"id": "625615", "revid": "78273", "url": "https://it.wikipedia.org/wiki?curid=625615", "title": "Eathena", "text": ""}
{"id": "625626", "revid": "6923", "url": "https://it.wikipedia.org/wiki?curid=625626", "title": "Poetica di Pier Paolo Pasolini", "text": "Alla base della poetica di Pier Paolo Pasolini vi \u00e8 un modo nuovo di impostare il rapporto con la tradizione. L'autore infatti, per allontanarsi e differenziarsi da una poetica che presenta nel suo linguaggio elementi liricheggianti mutuati dall'ermetismo, utilizza strumenti stilistici prenovecenteschi che, per la loro vicinanza alla lingua quotidiana, possono essere usati per ridare carattere di razionalit\u00e0 al discorso poetico.\nLa poetica.\nSul n. 38-39, maggio-agosto 1959, della rivista \"Nuovi Argomenti\" nella inchiesta sul romanzo, Pasolini dichiara esplicitamente il suo concetto di poetica.\nAll'interno di un'unica ideologia della letteratura sono differenti le risposte che Pasolini d\u00e0 riguardo alle esigenze tecniche poste dal romanzo e dalla poesia.\nLe esigenze dello scrittore sono essenzialmente due. La prima \u00e8 quella di recuperare al discorso poetico carattere di logicit\u00e0, razionalit\u00e0, storicit\u00e0. La seconda esigenza \u00e8 una poetica classicistica.\nNel recuperare gli strumenti prenovecenteschi, Pasolini dimostra la sua opposizione al neorealismo e al postermetismo. Egli vuole fare poesia basandosi sulla percezione ideologica della realt\u00e0. La sua poesia \u00e8 quella della polemica ideologica e personale, delle argomentazioni e delle perorazioni.\nLa struttura del romanzo.\nI romanzi di Pasolini, pur essendo volutamente poveri dal punto di vista narrativo, vengono costruiti con un'attenta documentazione linguistica.La voce narrante utilizza un italiano schematico e semplice, mentre i personaggi parlano in un romanesco tenuto ad un livello basso, proprio perch\u00e9 nell'intenzione dell'autore, il dialetto non viene usato in termini neorealistici per registrare la verit\u00e0, ma per seguire esistenze difficili e disperate, momenti di vita tristi ma anche felici, gesti crudeli e violenti che sfociano in esiti molte volte tragici e patetici.\nL'uso del dialetto nei romanzi.\nPasolini sostiene che bisogna lasciar parlare le cose e per far questo bisogna usare, come nella poesia, la formula della \"regressione\" che, in questo caso, \u00e8 l'utilizzo di un codice linguistico dialettale.\nLa lingua dei suoi romanzi principali e di \"Al\u00ed dagli occhi azzurri\" \u00e8 disposta su tre livelli: la lingua dell'autore, la lingua contaminata tra dialetto e lingua, e il dialetto romanesco. Questa distinzione non \u00e8 comunque cos\u00ec netta e i brani di lingua senza interferenze di gergo non sono frequenti.Il dialetto romanesco \u00e8 tuttavia un dialetto ridotto nel senso che, pi\u00f9 che il vecchio dialetto romano, quello che emerge \u00e8 il nuovo gergo delle borgate che contiene un misto di romanesco e di dialetti meridionali. Inoltre i vocaboli dialettali che usa nei suoi testi sono riduttivi nel senso che si riferiscono soprattutto al sesso, al denaro, ai gesti abituali dei \"ragazzi di vita\".\nL'agilit\u00e0 della narrazione.\nI ragazzi di vita sono sempre al centro della scena, rappresentati in rapido movimento cos\u00ec come si aprono, in modo rapido e movimentato, i capitoli e i paragrafi all'interno di essi.La narrazione si presenta fluida e veloce, la sintassi \u00e8 ridotta all'essenziale, i periodi sono brevi e il loro ordine \u00e8 paratattico, con frequenti periodi composti da due sole proposizioni coordinate dove rara \u00e8 la subordinazione. Contribuiscono alla semplificazione del linguaggio i tempi verbali utilizzati solamente con l'imperfetto nel caso della narrazione e dal passato remoto per i gesti e le azioni dei personaggi,\nLa struttura del testo poetico.\nLa struttura del testo viene definita nella stessa disposizione grafica, nella stessa adozione del tipo di componimento, come viene chiaramente definito ne \"Le ceneri di Gramsci\", \"poemetto\". Il fatto di adottare il poemetto \u00e8 il segno della sua volontaria poetica della struttura.\nL'enjambement.\nCome ha scritto Fortini nel 1960 in un suo articolo sul n.2 de \"Il menab\u00f2\", la forma di componimento adottata da Pasolini ha apparentemente l'apparenza della comunicazione tipica del poemetto raziocinante, didascalico e filosofico che si riallaccia alla tradizione dell'Ottocento a partire da Hugo a Wordsworth, fino a Pascoli, con una predilezione per la tecnica del Pascoli dei \"Primi e dei Nuovi poemetti\", con la differenza che, invece dell'uso tradizionale della terza rima che prevede la coincidenza della fine del periodo con la fine della strofa, Pasolini crea degli \"enjambement\" tra l'ultimo verso di una terzina e il primo di quella successiva, oppure degli \"enjambement\" tra verso e verso all'interno della stessa terzina.\nPasolini, nella maggior parte dei suoi versi, dimostra di non essere disponibile ad adeguarsi allo schema strofico predefinito e di voler creare degli effetti espressionistici forti spezzando i legami nome-attributo e verbo-complemento oggetto.\nL'anastofe e la prolessi.\nAnche per quanto riguarda la sintassi Pasolini rivela una doppia tensione. Essa \u00e8 infatti ricca di nessi logici ma disposti attraverso inversioni e prolessi.\nL'accentuazione.\nIl verso di Pasolini ha una forte accentuazione e soprattutto nei poemetti della raccolta Le ceneri di Gramsci, esso \u00e8 differente dall'endecasillabo tipico e si caratterizza per il numero e la struttura degli accenti e non per la misura sillabica.I tipi di versi sono normalmente due: il verso a tre accenti e il verso a quattro accenti, ma Pasolini predilige, a differenza dell'endecasillabo pi\u00f9 maturo del Novecento, come quello di Montale che poggia su tre accenti, l'endecasillabo che poggia su quattro accenti. Questa preferenza si dimostra estrema nel poemetto \"Recit\", dove Pasolini adotta il doppio settenario. L'uso invece che l'autore fa dell'ottonario e del novenario, come nel poemetto \"L'umile Italia\", \u00e8 pi\u00f9 consono alla lirica pascoliana.\nL'assonanza e la consonanza.\nParticolare \u00e8 anche l'uso che Pasolini fa della rima, di solito rime imperfette formate da semplici assonanze e consonanze che creano un effetto particolare sul piano ritmico.\nIl lessico.\nUno degli aspetti della lingua poetica di Pasolini sul quale si \u00e8 soffermato a lungo la critica \u00e8 il lessico e in modo particolare sull'utilizzo degli aggettivi.\nPasolini infatti manifesta anche linguisticamente la sua partecipazione al sottoproletariato con un vocabolario emblematico. Egli utilizza procedimenti di degradazione linguistica costante e il lessico viene selezionato attraverso l'analisi delle classi sociali che lo usano. L'aggettivo \u00e8 lo strumento per indicare la condizione degradata dell'oggetto indicato dal sostantivo come \"impura aria\", \"mortale pace\", \"silenzio fradicio e infecondo\", \"magra mano\", \"umido giardino\", \"magro cipresso\", \"marcio frutteto\", \"merdoso prato\".Spesso l'aggettivazione \u00e8 abbondante fino ad accompagnare un nome anche con tre attributi.\nUna delle figure retoriche che Pasolini utilizza maggiormente \u00e8 la sineciosi, in cui egli afferma due contrari legati ad uno stesso oggetto, come in \"chiara, perch\u00e9 \"pura\" e \"corrotta\"\" o come in \"meridione \"sporco\" e \"splendido\"\"\nTemi e motivi.\nIl tema delle generazioni.\nUno dei temi dell'opera pasoliniana \u00e8 quello delle generazioni legato al rapporto padri-figli, dove i padri e i figli sono sempre visti in contrapposizione. Questo tema trova le sue radici nel rapporto difficile che Pasolini ebbe con il padre e nel rapporto privilegiato con la madre.\nIl tema dell'amore per la madre.\nIl tema dell'amore per la madre ritorna con frequenza da \"La meglio giovent\u00f9\" e \"L'Usignolo della Chiesa Cattolica\", fino a \"Poesia in forma di rosa\".La madre \u00e8 vista come una fanciulla la cui bellezza assume anche i caratteri di un ragazzo.\nIl tema di Roma.\nRoma, o meglio il rapporto con la citt\u00e0 \u00e8 un altro dei temi ricorrenti nella narrativa pasoliniana. Nel 1957 Paolini stesso dichiarer\u00e0, sulla rivista La Fiera Letteraria come il rapporto con la citt\u00e0 fosse alla base della sua narrativa:\nDella citt\u00e0 Pasolini privilegia la vita notturna delle prostitute, dei loro protettori e clienti, dei ragazzi di vita in quei luoghi non istituzionali come l'estrema periferia delle borgate.\nEgli studia con attenzione filologica e amorosa la realt\u00e0 periferica e lo rivela nella figura del narratore che \u00e8 presente come personaggio in un dialogo-intervista con i ragazzi delle borgate della citt\u00e0.\nIl pensiero politico.\nLa sua indipendenza di pensiero port\u00f2 Pasolini, negli anni, ad allontanarsi progressivamente dal Partito comunista italiano di cui faceva parte: unico tra gli intellettuali di matrice comunista, si dichiar\u00f2 contrario al referendum sull'aborto e durante i moti studenteschi del 1968-69, quando gli studenti universitari manifestavano per le strade di Roma, in parte appoggiati da forze politiche di sinistra, Pasolini dichiar\u00f2 di stare dalla parte degli agenti di polizia, sottoproletari mandati a combattere ragazzi della loro stessa et\u00e0 per un \u00abpovero salario\u00bb e per ragioni che essi stessi non comprendevano, mentre gli studenti pretendevano di sovvertire una societ\u00e0 classista contro gli interessi della stessa classe cui appartenevano.\nPer Pasolini, con la civilt\u00e0 consumistica, il proletariato si omologherebbe alla borghesia, richiedendo una pi\u00f9 paritaria distribuzione dei beni di consumo, in cambio della rinuncia alla lotta di classe e al rovesciamento dei rapporti di potere vigenti. La vera forza rivoluzionaria, secondo Pasolini, \u00e8 il sottoproletariato, incarnato dagli emigrati dalle zone povere rurali del Mezzogiorno nelle citt\u00e0 e qui rimasti emarginati dal processo d'industrializzazione. La stessa Chiesa cattolica ha finito col perdere il controllo politico e ideologico a lungo esercitato nelle zone agrarie, sostituita dall'influsso, laico e consumistico, esercitato dal mezzo mediatico dominante, la televisione.\nLa sua formazione culturale di provincia, e la successiva esperienza nella capitale, citt\u00e0 di piccola borghesia, anche parassitaria e con componenti reazionarie, lo tennero sempre intimamente estraneo ai problemi sentiti, nelle citt\u00e0 del Nord Italia, da un importante e combattivo ceto operaio: le sue simpatie andarono sempre agli emarginati delle borgate romane, con una sostanziale incomprensione di quale natura fosse lo scontro sociale allora in atto e quali forze lo combattessero realmente."}
{"id": "625629", "revid": "436907", "url": "https://it.wikipedia.org/wiki?curid=625629", "title": "Gentlemen (The Afghan Whigs)", "text": "Gentlemen \u00e8 il quarto album in studio del gruppo statunitense degli Afghan Whigs, pubblicato nel 1993 dalla Elektra Records.\nIl pezzo \"Keep Coming Back\" \u00e8 una cover di Tyrone Davis scritta nel 1970 da Austell/Graham. Le versioni tedesca e inglese dell'album sono rimasterizzate, e la durata dell'album \u00e8 di qualche secondo inferiore alla versione statunitense. Alcune copie della versione inglese in vinile includono un 12\" in edizione limitata, denominato Goudier Session, registrato per la BBC Radio 1 il 30 agosto 1993, prodotto da Nick Gomm. Tre dei pezzi di questo 12\" (\"Rot\" (cover degli Scrawl), \"I Keep Coming Back\" e \"Tonight\") sono presenti nella versione inglese del singolo \"Debonair\"."}
{"id": "625633", "revid": "46931", "url": "https://it.wikipedia.org/wiki?curid=625633", "title": "Evenki", "text": ""}
{"id": "625636", "revid": "22414", "url": "https://it.wikipedia.org/wiki?curid=625636", "title": "Cinira", "text": ""}
{"id": "625637", "revid": "446353", "url": "https://it.wikipedia.org/wiki?curid=625637", "title": "HMS Hood (51)", "text": "La HMS \"Hood\", terza nave da guerra della Royal Navy britannica a portare questo nome, fu un incrociatore da battaglia della classe Admiral ordinato a met\u00e0 del 1916 nell'ambito dell\"'Emergency War Programme\".\nStoria.\nNel 1915 l'Ammiragliato britannico era impegnato nella scelta delle specifiche per una nuova classe di navi da battaglia successiva alla classe Queen Elizabeth. Il Direttore delle costruzioni navali, Eustace Tennyson-d'Eyncourt, ricevette ordine di preparare un progetto per una nuova \"nave da battaglia veloce\" che incorporasse le lezioni delle battaglie combattute durante la guerra in corso. Avrebbero dovuto avere quindi un bordo libero pi\u00f9 alto, gli armamenti secondari posti a riparo dai marosi in caso di condizioni meteorologiche avverse, un pescaggio ridotto e una velocit\u00e0 di punta di almeno 30 nodi, mentre per l'armamento principale erano richiesti cannoni da 381 mm. Le precedenti corazzate classe Queen Elizabeth, pionieristiche in molte innovazioni progettuali, erano per\u00f2 risultate eccessivamente pesanti, raggiungendo di conseguenza un pescaggio eccessivo che influ\u00ec anche sulla velocit\u00e0 di punta, inferiore ai 25 nodi previsti. L'ammiraglio John Jellicoe, comandante in capo della \"Grand Fleet\", cambi\u00f2 la richiesta da \"navi da battaglia veloci\" a grandi incrociatori da battaglia, viste le voci che davano per obsoleti tutti gli incrociatori da battaglia britannici rispetto alla nuova classe Mackensen allora in costruzione per la marina imperiale tedesca. Nei primi mesi del 1916 vennero presentati i due progetti preparati dal progettista E.L. Attwood. In aprile venne effettuata la scelta definitiva. Le nuove unit\u00e0 classe Admiral sarebbero state grandi navi da 262 metri, con dislocamento di 36\u00a0000 long ton. Lo scafo basso, scarsamente corazzato, ma dotato di caldaie piccole a nafta, capaci di spingere la nave alla velocit\u00e0 massima di 32 nodi. L'ordine per le prime tre unit\u00e0 venne effettuato nello stesso mese, mentre quello per la quarta arriv\u00f2 pochi mesi dopo. La perdita di tre incrociatori da battaglia britannici nel corso della battaglia dello Jutland del 1916 port\u00f2 a diversi cambiamenti progettuali, tra cui una maggiore corazzatura e modifiche all'armamento. L'aumento del peso dovuto alla corazzatura aggiuntiva e alle protezioni antisommergibile rese necessario rinforzare i disegni della chiglia e dello scafo, facendo slittare l'impostazione della prima nave, la \"Hood\", fino al settembre del 1916. Il nuovo dislocamento delle unit\u00e0 ammontava a 42\u00a0100\u00a0t rendendo le navi della classe pari in corazzatura alle precedenti navi da battaglia classe Queen Elizabeth ma dotate di una velocit\u00e0 decisamente superiore. Le modifiche progettuali vennero effettuate molto rapidamente nel tentativo di completare la prima nave della classe per partecipare al conflitto ancora in corso.\nSebbene il progetto fosse stato drasticamente rivisto dopo la battaglia dello Jutland, si comprese che rimanevano comunque alcune serie limitazioni; per questo motivo, e a causa dell'emergere delle prove che i nuovi incrociatori da battaglia tedeschi (classe Mackensen), che essi erano destinati a contrastare, non sarebbero mai stati completati, vennero annullati i lavori sulle sue navi gemelle. Questa fu l'unica nave della sua classe a essere completata. In conseguenza di ci\u00f2 la \"Hood\" fu l'ultimo incrociatore da battaglia britannico a essere completato. Venne battezzato in onore dell'ammiraglio del XVIII secolo Samuel Hood.\nLa costruzione.\nLa costruzione dell\"Hood\" venne iniziata il 1\u00ba settembre 1916 nei cantieri John Brown &amp; Company di Clydebank in Scozia. La nave venne varata il 22 agosto 1918 alla presenza della vedova dell'ammiraglio Horace Hood, ultimo caduto in combattimento fra i membri della famiglia Hood, morto nella battaglia dello Jutland. Il 20 maggio 1920 l\"Hood\" entr\u00f2 ufficialmente in servizio, sotto l'insegna del capitano Wilfred Tomkinson. La costruzione della nave era costata 6\u00a0025\u00a0000 sterline.\nCaratteristiche.\nNel 1941 l'incrociatore da battaglia \"Hood\" dislocava a pieno carico 49\u00a0136 tonnellate, mentre le dimensioni della nave erano 262,30\u00a0m di lunghezza, 31,70\u00a0m di larghezza, 8,84\u00a0m di immersione. La velocit\u00e0 massima raggiungibile era di 31 nodi, ma in realt\u00e0 sembra non superasse i 29 nodi. La propulsione si affidava a 25 caldaie a petrolio Yarrow, che asservivano quattro gruppi turboriduttori Brown-Curtiss, eroganti 145\u00a0998 shp. Gli assi erano quattro, azionanti eliche a tre pale di 4,6\u00a0m di diametro. L'autonomia era pari a 7\u00a0500 miglia nautiche a una velocit\u00e0 di 14 nodi. La capacit\u00e0 di combustibile dei suoi serbatoi era di 4\u00a0064 tonnellate di nafta. L'equipaggio si componeva di 1\u00a0421 uomini.\nCorazzatura.\nIl 33% del dislocamento era dato dalla corazzatura, un rapporto molto alto nella Navy, ma pi\u00f9 basso rispetto al 40% in uso in Germania o negli Stati Uniti.\nLa fascia corazzata principale era spessa 305\u00a0mm, quella media 178\u00a0mm e quella alta 127\u00a0mm.\nLa corazzatura dei ponti misurava:\nL'armamento.\nL'armamento, dopo i lavori effettuati nel corso degli anni, risultava essere nel 1941:\nLa \"Hood\" imbarcava inoltre un gran numero di motoscafi, mentre tra la dotazione aerea si componeva dapprima di uno o due Fairey Flycatcher lanciabili da una catapulta installata sul cielo della torre X di grosso calibro. Tra il 1929 e il 1931 venne imbarcato un idroricognitore Fairey IIIF. La dotazione aerea venne rimossa, assieme alla catapulta di lancio, nel 1933.\nServizio.\nFra le due guerre.\nSubito dopo essere entrata ufficialmente in servizio, il 15 maggio 1920, la \"Hood\" divenne la nave ammiraglia del Battlecruiser Squadron della Atlantic Fleet, sotto il comando dell'ammiraglio Sir Roger Keyes. Dopo una crociera nelle acque scandinave effettuata quell'anno, il capitano Geoffrey Mackworth prese il comando della nave. La \"Hood\" visit\u00f2 il Mediterraneo nel 1921 e nel 1922, sia per mostrare la bandiera sia per addestrarsi con la Mediterranean Fleet, prima di iniziare una crociera in Brasile e nelle Indie Occidentali assieme al Battlecruiser Squadron.\nAll'inizio del 1923 la nave effettu\u00f2 una breve crociera in Danimarca e Norvegia. Nel mese di novembre del 1923, sotto il comando del capitano John Knowles Im Thurn (1881\u20131956), accompagnata dall'incrociatore da battaglia \"Repulse\", e da un numerosi incrociatori della classe Danae appartenenti al 1st Light Cruiser Squadron, la \"Hood\" intraprese una crociera attorno al mondo da ovest a est, attraversando il canale di Panama. L'obiettivo della crociera era ricordare ai Dominions la loro dipendenza dal potere marittimo britannico e incoraggiarli a sostenerlo economicamente, finanziando la costruzione di nuove unit\u00e0 e la disponibilit\u00e0 di basi navali. Le navi ritornarono in patria dieci mesi pi\u00f9 tardi, nel settembre 1924, dopo aver visitato sul loro percorso il Sudafrica, l'India, l'Australia, la Nuova Zelanda, il Canada e gli Stati Uniti, oltre a numerose piccole colonie e dipendenze. Arrivato in Australia nell'aprile 1924 il Battlecriuser Squadron scort\u00f2 per un breve tratto l'incrociatore da battaglia HMAS \"Australia\" che doveva essere disarmato e demolito in osservanza del trattato navale di Washington. Si calcola che 750\u00a0000 persone visitarono la nave durante quegli undici mesi, e ognuna di esse port\u00f2 a casa il ricordo della potenza della nave: da allora divenne famosa col nome di \"Mighty Hood\" (la \"potente Hood\").\nIl Battlecruiser Squadron visit\u00f2 Lisbona nel gennaio 1925 per partecipare alle celebrazioni in onore di Vasco da Gama prima di recarsi nel Mediterraneo per continuare le esercitazioni. La nave rimase nel Mediterraneo fino all'inverno del 1925. Il 30 aprile 1925 il capitano Harold Reinold sostitu\u00ec il capitano John Im Thurn al comando della nave, venendo a sua volta sostituito dal capitano Wilfred French il 21 maggio 1927. La \"Hood\" fu sottoposto a un importante ciclo di lavori di manutenzione tra il 10 marzo 1929 e il 1\u00ba maggio 1931. Subito dopo il termine dei lavori l'unit\u00e0 riprese il suo ruolo di nave ammiraglia del Battlecruiser Squadron sotto il comando del capitano Julian Patterson. In quell'anno il suo equipaggio partecip\u00f2 al cosiddetto Ammutinamento di Invergordon, causato dalla decisione del governo inglese di tagliare le paghe dei dipendenti pubblici (come erano i marinai) del 25%. L'ammutinamento termin\u00f2 pacificamente, e la \"Hood\" ritorn\u00f2 al suo porto di armamento. Lo Squadrone Battlecruiser effettu\u00f2 una crociera nei Caraibi nei primi mesi del 1932, al termine dei quali la nave fu sottoposta a un breve ciclo di lavori (31 marzo -10 maggio) presso l'Arsenale di Portsmouth. Il capitano Thomas Binney assunse il comando dell'unit\u00e0 il 15 agosto 1932. La nave riprese in pratica la precedente crociera del Mediterraneo che termin\u00f2 nell'inverno dell'anno successivo. Il 30 agosto 1933 il capitano Thomas Tower sostitu\u00ec il capitano Binney, al comando dell'unit\u00e0. Tra il 1\u00ba agosto e il 5 settembre 1934 vennero effettuati lavori di modifica che comportarono l'installazione di direzioni del tiro secondarie per il controllo del fuoco contraereo. Il 23 gennaio 1935, mentre era diretto a Gibilterra per una crociera nel Mediterraneo, la \"Hood\", a causa di una manovra errata, entr\u00f2 in collisione con l'incrociatore da battaglia \"Renown\". I danni riportati furono tuttavia limitati. Riparazioni provvisorie vennero effettuate a Gibilterra prima che la nave ritornasse a Portsmouth per le riparazioni definitive, effettuate tra febbraio e maggio del 1935. I capitani di ambo le navi vennero sottoposti a corte marziale, cos\u00ec come il comandante del Battlecruiser Squadron, contrammiraglio Sidney Bailey. Sia Tower sia Bailey vennero assolti, ma il capitano Sawbridge del \"Renown\" fu sollevato dal comando. L'Ammiragliato dissent\u00ec dal verdetto, Sawbridge venne riabilitato, e critic\u00f2 Bailey per gli ambigui segnali dati durante l'effettuazione della manovra. La nave partecip\u00f2 alla rivista navale in onore del Giubileo d'Argento del re Giorgio V, tenutasi a Spithead nell'agosto seguente. Nell'ottobre 1935, in occasione della guerra d'Etiopia, la \"Hood\" fu temporaneamente basata a Gibilterra con la Mediterran Fleet. Il capitano Arthur Pridham assunse il comando della nave il 1\u00ba febbraio 1936. La \"Hood\" ritorn\u00f2 a Portsmouth per una breve ciclo di lavori di manutenzione eseguiti tra il 26 giugno e il 10 ottobre 1936. La nave fu formalmente trasferita alla Mediterranean Fleet il 20 ottobre, subito dopo l'inizio della guerra civile spagnola. Il 23 aprile 1937 lo Hood scort\u00f2 tre mercantili britannici nel porto di Bilbao nonostante la presenza dell'incrociatore nazionalista \"Almirante Cervera\" che tentava di bloccare il porto. Tra il novembre e il dicembre 1937 oper\u00f2 con base a Malta. In quell'occasione vennero rimossi i suoi tubi lanciasiluri subacquei. Il capitano Pridham fu sostituito dal capitano Harold Walker il 20 maggio 1938. Nel gennaio 1939 la nave ritorn\u00f2 a Portsmouth per un ciclo di lavori di revisione, durati fino al 12 agosto 1939.\nLa seconda guerra mondiale.\nIl capitano Irvine Glennie assunse il comando della nave nel maggio 1939, quando la \"Hood\", mentre ancora stava effettuando lavori di manutenzione, fu assegnata al 1st Battlecruiser Squadron della Home Fleet al comando del contrammiraglio W. J. Whitworth. Nel settembre di quell'anno scoppi\u00f2 la guerra, e la \"Hood\" esegu\u00ec principalmente missioni di pattugliamento nelle vicinanze dell'Islanda e delle Isole F\u00e6r \u00d8er, con lo scopo di intercettare i violatori di blocco germanici che tentavano di rientrare in patria, e proteggere i convogli dai corsari tedeschi.\nAlle 19:15 del 20 settembre la Home Fleet salp\u00f2 da Loch Ewe, per raggiungere Scapa Flow, nell'ambito dell'Operazione SK. Alla missione partecipavano le corazzate \"Nelson\" e \"Rodney\", gli incrociatori da battaglia \"Hood\" e \"Repulse\" e la portaerei \"Ark Royal\". La scorta a queste navi era assicurata dai cacciatorpediniere \"Firedrake\", \"Fortune\", \"Tartar\" e \"Punjabi\". A Scapa Flow le unit\u00e0 arrivarono alle 09:45 del 21 settembre, ricongiungendosi con i cacciatorpediniere \"Faulknor\", \"Foxhound\", \"Fury\", \"Fearless\", \"Forester\" e \"Foresight\".\nAlle 11:00 del 22 settembre la \"Hood\", in compagnia della \"Repulse\", salp\u00f2 da Scapa Flow con la scorta dei cacciatorpediniere \"Fame\" \"Foresight\", \"Firedrake\", e \"Fortune\", nell'ambito della copertura all'Operazione SK.\nL'Operazione SK prevedeva una crociera di guerra effettuata da incrociatori e cacciatorpediniere per attaccare la prevista spedizione marittima tedesca contro la Norvegia. Alle 22:22 del 22 settembre 1939 l'operazione venne abbandonata per una collisione tra i cacciatorpediniere \"Javelin\" e \"Jersey\".\nAlle 19:10 del 23 settembre la squadra navale rientr\u00f2 a Scapa Flow.\nIl 25 settembre 1939 la Home Fleet effettu\u00f2 un'uscita nel Mare del Nord per coprire il ritorno del sommergibile \"Spearfish\" danneggiato. Alle 09:00 salparono da Scapa Flow la \"Hood\" e la \"Repulse\", gli incrociatori pesanti \"Norfolk\", \"Edinburgh\" e \"Newcastle\", con la scorta dei cacciatorpediniere \"Faulknor\", \"Foxhound\", \"Forester\", \"Fearless\", \"Fortune\" e \"Firedrake\".\nL'uscita della flotta fu scoperta dai tedeschi che attaccarono le navi con bombardieri degli Kampfgeschwader (stormi) KG.26 e KG.30. La \"Hood\" fu colpita da una bomba da 250\u00a0kg (550\u00a0lb) lanciata da un bombardiere Junkers Ju 88 che la danneggi\u00f2 superficialmente. La squadra rientr\u00f2 a Scapa Flow nella giornata del 27 settembre. Nei primi mesi del 1940 l'apparato motore della nave diede problemi, e ci\u00f2 limit\u00f2 la sua velocit\u00e0 massima a 26,5 nodi (49,1\u00a0km/h; 30,5\u00a0mph). I lavori di manutenzione vennero eseguiti tra il 4 aprile e il 12 giugno 1940. Durante tali lavori l'armamento della nave fu modificato sbarcando quello secondario di 12 pezzi BL Mark I da 140/50 in impianti singoli, e potenziando l'armamento antiaereo.\nL'Operazione Catapult.\nNell'ambito della prevista Operazione Catapult, cio\u00e8 la neutralizzazione della flotta francese per impedirne la cattura da parte dei tedeschi, la \"Hood\" arriv\u00f2 a Gibilterra alle 19:00 del 27 giugno 1940. Il 28 giugno salp\u00f2 da Gibilterra in compagnia della portaerei \"Ark Royal\" per intercettare l'incompleta nave da battaglia francese \"Richelieu\" che il servizio informazioni dava in corso di trasferimento da Dakar a Casablanca. Come l'informazione si rivel\u00f2 errata le navi ritornarono prontamente a Gibilterra. Alle 17:45 del 30 giugno arriv\u00f2 a Gibilterra, imbarcato sull'incrociatore \"Arethusa\", il viceammiraglio Sir James Fownes Somerville. Il viceammiraglio trasfer\u00ec immediatamente la sua insegna sull'incrociatore da battaglia \"Hood\", assumendo nel contempo il comando della costituita Forza H. Quello stesso giorno arriv\u00f2 a Gibilterra, per congiungersi alla Forza H, la corazzata \"Valiant\", scortata dai cacciatorpediniere \"Escort\", \"Foresight\" e \"Forester\". Alle 15:00 del 2 luglio 1940 i cacciatorpediniere della Force H \"Active\", \"Escort\", \"Faulknor\", \"Fearless\", \"Foresight\", \"Foxhound\", \"Keppel\", \"Vortigern\", \"Watchman\" e \"Wishart\" salpano da Gibilterra con compiti di scoperta antisommergibile in vista della partenza della navi maggiori.\nAlle 17:00 partirono da Gibilterra la \"Hood\" (nave ammiraglia), le corazzate \"Resolution\" e \"Valiant\", la portaerei \"Ark Royal\" e gli incrociatori \"Arethusa\" ed \"Enterprise\". Il combattimento che ne segu\u00ec port\u00f2 all'affondamento della \"Bretagne\", e al danneggiamento di altre due navi da battaglia francesi, la \"Provence\" e la \"Dunkerque\".\nIl ritorno alla Home Fleet.\nIl 10 agosto 1940 la \"Hood\" fu sostituita come nave ammiraglia della Forza H dalla \"Renown\", ritornando a Scapa Flow, in seno alla Home Fleet. Il 13 settembre, dopo un breve ciclo di lavori, la nave fu mandata a Rosyth insieme alle corazzate \"Nelson\" e \"Rodney\" e a altre navi, per essere in posizione migliore per intercettare la flotta d'invasione tedesca. Quando la minaccia di un'invasione diminu\u00ec, la nave riprese i suoi ruoli precedenti, scorta e pattugliamento contro razziatori di commercio tedeschi. Due volte la \"Hood\" fu inviata contro navi da guerra nemiche. Il 28 ottobre prese il mare per intercettare l'incrociatore pesante \"Admiral Scheer\" (meglio conosciuto come corazzata tascabile), e di nuovo il 24 dicembre per localizzare l'incrociatore pesante \"Admiral Hipper\". Entrambe le volte la \"Hood\" non riusc\u00ec a localizzare il nemico.\nIl 16 gennaio 1941 la nave incominci\u00f2 un ciclo di lavori terminati il 15 marzo. Essi videro l'installazione di un radar di scoperta aerea Type 279M e di un radar di tiro Type 284. Il 18 gennaio 1941 il capitano David Orr-Ewing sostitu\u00ec il capitano Glennie al comando dell'unit\u00e0. Il 15 febbraio 1941 il capitano Ralph Kerr assunse il comando della nave sostituendo il capitano Orr-Ewing. Anche dopo l'ultimazione dei lavori la nave risultava ancora in cattive condizioni generali, ma la minaccia dalle navi da battaglia tedesche era tale che la \"Hood\" non poteva essere messa in bacino per una grande revisione fino a che pi\u00f9 di una nave da battaglia classe King George V non fossero entrate in servizio. Durante i lavori di ripristino giunse l'ordine di prendere il mare per partecipare al tentativo di intercettazione degli incrociatori da battaglia tedeschi \"Gneisenau\" e \"Scharnhorst\". Dopo che le navi tedesche si furono rifugiate a Brest, alla \"Hood\" venne ordinato di pattugliare il golfo di Biscaglia contro una loro eventuale fuga da questo porto (che fu l'operazione Cerberus nel 1942). Il 19 aprile 1941 venne trasferita nel Mar di Norvegia in seguito all'arrivo all'Ammiragliato di un falso rapporto riguardante la partenza della nuova nave da battaglia \"Bismarck\" dalla base. Dopo di che la \"Hood\" pattugli\u00f2 il Nord Atlantico prima di rientrare a Scapa Flow il 6 maggio 1941.\nIl 18 maggio 1941 la \"Bismarck\" prese il mare con l'incrociatore pesante \"Prinz Eugen\". L'Ammiragliato britannico fu informato tramite ricognizione aerea della presenza delle due unit\u00e0 tedesche a Bergen; ma a causa delle cattive condizioni atmosferiche, non fu possibile verificare per alcuni giorni se esse fossero salpate o meno. Il 21 maggio vennero fatte salpare da Scapa Flow, sotto il comando del viceammiraglio Lancelot Holland, le due navi da battaglia pi\u00f9 veloci: l'incrociatore da battaglia \"Hood\" (nave ammiraglia, al comando del Capt. Ralph Kerr, CBE), e la moderna, ma non ancora messa a punto (soprattutto in fatto di armamento), nave da battaglia classe King George V \"Prince Of Wales\" (al comando del Capt. J.C. Leach, MVO). Le due navi da battaglia erano scortate dai cacciatorpediniere \"Electra\" (comandante Cdr. C. W. May, RN), \"Anthony\" (comandante Lt.Cdr. J. M. Hodges, RN), \"Echo\" (comandante Lt.Cdr. C. H. deB. Newby, RN), \"Icarus\" (comandante Lt.Cdr. C. D. Maud, DSO, RN), \"Achates\" (comandante Lt.Cdr. Viscount Jocelyn, RN) e \"Antelope\" (comandante Lt.Cdr. R. B. N. Hicks, DSO, RN).\nIn seguito, quando l'ammiragliato ebbe la conferma che le navi tedesche erano salpate da Bergen, vennero fatte salpare da Scapa Flow anche le altre navi da battaglia della Royal Navy, ma era ormai troppo tardi per partecipare alla battaglia con le navi tedesche, che sarebbero state affrontate solo dalla \"Hood\" e dalla \"Prince of Wales\", con l'appoggio degli incrociatori \"Norfolk\" e \"Suffolk\" che avevano nel frattempo intercettato la \"Bismarck\" e il \"Prinz Eugen\" presso lo stretto di Danimarca. In base alle loro segnalazioni la squadra di Holland entr\u00f2 in contatto con la formazione tedesca alle 05:52 del 24 maggio a una distanza di circa 24\u00a0km. L\"Hood\" apr\u00ec subito il fuoco: alle 05:55 la formazione tedesca rispose concentrando il fuoco sull'incrociatore da battaglia, che si trovava davanti alla meglio protetta \"Prince of Wales\". Questa era stata una scelta di Holland, che decise di serrare subito le distanze tenendo davanti la \"Hood\" per utilizzare al meglio la maggior portata e potenza dei cannoni da 381 mm. A causa dell'angolo di avvicinamento per\u00f2, le unit\u00e0 britanniche aprirono il fuoco solo con le torrette anteriori. Secondo il Lieutenat Commander A. G. Skipwith, \"Spotting Officer\" della nave da battaglia \"Prince of Wales\", durante il combattimento la \"Hood\", con sua grande sorpresa, spar\u00f2 esclusivamente contro l'incrociatore pesante Prinz Eugen, tralasciando di sparare contro la \"Bismarck\". Le due navi tedesche, invece, spararono simultaneamente contro le due unit\u00e0 britanniche, indirizzando il fuoco di met\u00e0 dell'armamento principale contro ognuna delle due navi inglesi.\nSecondo le testimonianze pi\u00f9 accreditate, quella dell'Able seaman R. Tilburn (uno dei superstiti), nelle prime fasi della battaglia la nave venne colpita sul ponte superiore dietro i fumaioli da un proiettile da 203 mm della terza salva del \"Prinz Eugen\". Il colpo non penetr\u00f2 nelle strutture corazzate ma incendi\u00f2 una catasta di munizioni antiaeree che si trovavano in coperta. Alle 06:00 (06:01 secondo gli orologi della flotta tedesca) venne scorta dalla \"Prince of Wales\" una salva della Bismarck (la quarta) a cavallo della \"Hood\". In pochi minuti, fra gli sguardi atterriti dei marinai inglesi, l'unit\u00e0 salt\u00f2 in aria, la torre A venne vista salire in aria per centinaia di metri, e alle 06:05 la nave era gi\u00e0 affondata. Il 24 maggio 1941 il cacciatorpediniere \"Electra\" recuper\u00f2 i soli tre superstiti (Ted Briggs, Bob Tilburn e Bill Dundas), dell'equipaggio di 1\u00a0415 uomini, dell'incrociatore da battaglia. Lo stesso viceammiraglio Holland trov\u00f2 la morte nel corso della battaglia, assieme al comandante Ralph Kerr e a 1\u00a0410 uomini dell'equipaggio.\nDopo un momento di incredulit\u00e0, la \"Bismarck\" inquadr\u00f2 con il proprio fuoco la \"Prince of Wales\" che, colpita pi\u00f9 volte, si disimpegn\u00f2. La \"Bismarck\", che inizialmente era riuscita a far perdere le proprie tracce, venne in seguito individuata e attaccata dagli aerosiluranti Swordfish dell\"Ark Royal\", appartenenti alla Forza H, alla quale era appartenuta anche la \"Hood\". La nave tedesca riusc\u00ec a schivare diversi siluri ma ebbe la sfortuna di essere colpita a uno dei timoni diventando cos\u00ec ingovernabile. Tenuta sotto attacco per tutta la notte dalla flottiglia di cacciatorpediniere del contrammiraglio Philip Vian, il mattino seguente la \"Bismarck\" venne messa fuori combattimento dai colpi delle navi da battaglia \"King George V\" e \"Rodney\" e successivamente affond\u00f2, a causa dei siluri lanciati contro di essa dall'incrociatore \"Dorsetshire\" o per autoaffondamento (quest'ultima ipotesi \u00e8 stata accreditata dalle riprese subacquee effettuate nel 1986 durante una spedizione di ricerca sottomarina della nave guidata da Robert Ballard).\nLe cause dell'affondamento.\nSull'affondamento dell\"Hood\" l'ammiragliato britannico apr\u00ec due commissioni d'inchiesta, che si basarono sulle testimonianze dei tre superstiti e di testimoni della altre navi della Navy presenti alla battaglia.\nLe principali ipotesi sulle cause sono sei:\nIn base ai rilievi fatti sul relitto le due teorie pi\u00f9 valide restano il colpo da 380\u00a0mm penetrato attraverso i ponti e l'esplosione dei pezzi dell'UP causata da un colpo da 380\u00a0mm.\nSecondo recenti studi effettuati sembra che lo Hood sia stato colpito da almeno quattro proiettili da 380\u00a0mm e, tra cui un colpo da 380\u00a0mm della \"Bismarck\", appartenente alla terza salva sparata alle 5:57, che avrebbe colpito la coffa dove era sistemata la centrale di direzione di tiro principale dell'unit\u00e0 britannica, provocando gravi danni e perdite umane tra il personale addetto alla direzione di tiro. Poco dopo un proiettile da 203\u00a0mm dell'incrociatore \"Prinz Eugen\" alle 5:58, colpiva lo \"Hood\" alla base del torrione, esplodendo in un locale dove si trovava numeroso personale addetto alle armi antiaeree. Tra le 6:03 e le 6:04 due colpi da 380\u00a0mm della \"Bismarck\" e uno da 203\u00a0mm del \"Prinz Eugen\" colpivano lo \"Hood\" a centro nave dove si trovavano le batterie dei razzi UP, che esplodendo innescarono a loro volta quella delle munizioni dei pezzi antiaerei da 102/45\u00a0mm e successivamente quella dei cannoni da 381/42\u00a0mm. Ulteriori due colpi da 203\u00a0mm del \"Prinz Eugen\" colpirono tra le 6:03 e le 6:04 lo \"Hood\" in prossimit\u00e0 della parte poppiera della nave.\nIl relitto.\nIl relitto dell\"Hood\" fu ritrovato il 19 luglio 2001 a 2.527 metri di profondit\u00e0 da una missione inglese, guidata da David Mearns, finanziata da Channel 4. La nave, con tutto il suo equipaggio, giace fra due banchi di sabbia, 260 miglia nautiche a ovest-sud-ovest di Reykjav\u00edk, Islanda (in posizione ). Il relitto risulta diviso in tre parti di grandi dimensioni, la parte di prua dove stavano le torri di grosso calibro \u00e8 andata completamente distrutta dall'esplosione che ha devastato lo Hood. Rimane solo l'estrema parte di poppa, dove si nota il timone virato di 20 gradi circa, segno che l'ultima virata dell'Hood era gi\u00e0 iniziata prima di venir colpito mortalmente. La sezione centrale \u00e8 capovolta, probabilmente si \u00e8 girata durante la discesa sul fondo. La prua risulta un pezzo a s\u00e9 stante, devastata, sembra, da un'esplosione avvenuta in un secondo tempo, probabilmente gi\u00e0 in fase di affondamento. Nel 2002 il sito \u00e8 stato dichiarato cimitero di guerra dal governo britannico."}
{"id": "625640", "revid": "22414", "url": "https://it.wikipedia.org/wiki?curid=625640", "title": "Mirra (mitologia)", "text": ""}
{"id": "625641", "revid": "709565", "url": "https://it.wikipedia.org/wiki?curid=625641", "title": "HMS Hood", "text": "Tre navi della Royal Navy sono state battezzate HMS \"Hood\" in onore di membri della famiglia Hood, da cui provennero diversi famosi ufficiali di marina:"}
{"id": "625643", "revid": "79968", "url": "https://it.wikipedia.org/wiki?curid=625643", "title": "Hood (incrociatore)", "text": ""}
{"id": "625644", "revid": "2194416", "url": "https://it.wikipedia.org/wiki?curid=625644", "title": "Reduced instruction set computer", "text": "Reduced Instruction Set Computer (in acronimo RISC), nell'elettronica digitale, indica un'idea di progettazione di architetture per microprocessori che predilige lo sviluppo di un'architettura semplice e lineare. Questa semplicit\u00e0 di progettazione permette di realizzare microprocessori in grado di eseguire il set di istruzioni in tempi minori rispetto a una architettura CISC.\nI pi\u00f9 comuni processori RISC sono AVR, PIC, ARM, DEC Alpha, PA-RISC, SPARC, MIPS, RISC-V, POWER e PowerPC.\nEvoluzione storica.\nIl contesto prima dell'introduzione.\nAll'inizio dell'industria dell'informatica i compilatori non esistevano ed i programmatori scrivevano direttamente in codice macchina o in assembly. Per facilitare il lavoro dei programmatori, i progettisti dei processori decisero di inserire nel set di istruzioni dei processori delle istruzioni anche molto complesse in modo da simulare le funzioni ad alto livello dei linguaggi di programmazione direttamente nei processori. Sempre al fine di facilitare lo sviluppo dei programmi, il set di istruzioni dei microprocessori permetteva dei metodi di indirizzamento dei dati complessi che consentivano di manipolare direttamente i dati in memoria, senza passare dai registri dei microprocessori. Questo non era in realt\u00e0 possibile dato che il processore pu\u00f2 elaborare solo dati contenuti nei registri (il Texas Instruments TMS9900 \u00e8 un'eccezione), e quando il programmatore utilizzava questi metodi di accesso alla memoria il processore provvedeva a copiare il dato in un registro (a volte un registro riservato) per eseguire l'operazione e successivamente salvare il dato in memoria.\nUn altro vantaggio dell'avere un set di istruzioni molto complesso \u00e8 l'occupazione di memoria. Istruzioni molto complesse consentono di realizzare programmi compatti e all'inizio dell'informatica la memoria era una risorsa molto costosa. Ecco perch\u00e9 i processori avevano molte istruzioni e utilizzavano codifiche a lunghezza variabile di bit per definire le istruzioni in modo da massimizzare la densit\u00e0 di istruzioni.\nLe CPU erano dotate di pochi registri per due motivi fondamentali:\nQuesti motivi spinsero i progettisti a realizzare istruzioni con metodi di accesso alla memoria molto complesse, per esempio erano comuni istruzioni in grado di caricare due dati, sommarli e poi salvare il risultato in memoria tutto utilizzando una sola istruzione. Un'altra versione della stessa istruzione caricherebbe i dati dalla memoria, li sommerebbe e salverebbe il dato in un registro per esempio. Una terza variante caricherebbe i dati dalla memoria e da un registro, eseguirebbe la somma e salverebbe i dati in un registro. I processori dotati di molte istruzioni di questo tipo vengono definiti processori CISC.\nL'obiettivo principale di allora era realizzare processori che fossero in grado di eseguire operazioni con ogni possibile modo di indirizzamento. La possibilit\u00e0 di utilizzare memorie e registri come ingresso o uscita con le varie combinazioni era chiamata ortogonalit\u00e0 delle istruzioni. Sebbene questo complicasse la realizzazione dei processori si riteneva che velocizzasse i programmi dato che il programmatore poteva di volta in volta utilizzare il comando migliore a seconda del programma che stava scrivendo.\nL'idea e la progettazione.\nVerso la fine degli anni 70, ricercatori dell'IBM e di progetti analoghi dimostrarono che la maggior parte dei modi di indirizzamento non veniva utilizzato nei programmi. Questo era dovuto alla diffusione dei compilatori che, sostituendosi all'ottimizzazione a basso livello applicata dai programmatori, ignoravano i modi di indirizzamento pi\u00f9 potenti per concentrarsi su quelli semplici. I compilatori di allora erano in grado di gestire solo le caratteristiche pi\u00f9 semplici dei processori anche perch\u00e9, all'epoca, la teoria dei compilatori era solo agli inizi. Comunque il mercato si stava muovendo con rapidit\u00e0 verso l'utilizzo sempre pi\u00f9 massiccio dei compilatori, dato che i linguaggi ad alto livello permettevano di realizzare programmi con rapidit\u00e0 riusando il codice in modo efficiente.\nGli studi dimostrarono che molte istruzioni esotiche venivano utilizzate molto raramente e a volte erano pi\u00f9 lente del codice scritto con le istruzioni generiche. L'esempio classico era l'istruzione codice_1 dei VAX: questa istruzione era pi\u00f9 lenta di un loop implementato con le istruzioni comuni.\nIn quel periodo la velocit\u00e0 delle CPU e delle memorie era simile, ma era evidente l'incremento di velocit\u00e0 delle prime e pertanto in futuro si avrebbe avuto un divario sempre maggiore tra le due. Per ridurre il problema i progettisti pensarono di includere pi\u00f9 registri e cache nei processori in modo da ridurre gli accessi alla memoria; i registri e la cache richiedevano molto spazio e allora si cerc\u00f2 di recuperare spazio riducendo la complessit\u00e0 dei processori.\nStudi effettuati da informatici come Andrew Tanenbaum dimostrarono che le CPU prodotte allora erano molto sovradimensionate rispetto alle reali esigenze dei programmi. Tanenbaum dimostr\u00f2 che il 98% delle costanti in un programma poteva essere memorizzato con parole di 13 bit sebbene la maggior parte delle CPU utilizzasse parole a multipli di 8 bit (8, 16, 24, ecc.) e quindi sprecassero spazio. Questi studi suggerirono di memorizzare le costanti nei bit non utilizzati del set di istruzioni, riducendo il numero degli accessi alla memoria; le costanti non verrebbero caricate dalla memoria o dai registri ma sarebbero state inglobate direttamente nel codice binario dell'istruzione rendendo la CPU pi\u00f9 veloce ed efficiente. Tuttavia questo approccio richiedeva istruzioni con codifiche corte e una lunghezza di parola di almeno 32 bit per poter aver a disposizione uno spazio ragionevole per le costanti.\nDato che nelle applicazioni reali la maggior parte del tempo viene dedicata all'esecuzione di operazioni molto semplici, i ricercatori si concentrarono su queste operazioni comuni cercando di rendere la loro esecuzione il pi\u00f9 veloce possibile. Visto che la massima velocit\u00e0 di funzionamento delle unit\u00e0 era limitata dal tempo necessario ad eseguire le istruzioni pi\u00f9 lente e i modi di indirizzamento pi\u00f9 esotici, si decise di eliminare le istruzioni e i modi di indirizzamento poco usati in modo da ottenere un set di istruzioni pi\u00f9 snello contenente solo quelle istruzioni che effettivamente venivano richieste e che potevano essere ottimizzate per essere eseguite rapidamente, spesso in un solo ciclo di clock.\nL'obiettivo di ridurre le istruzioni port\u00f2 all'ideazione del nome \"reduced instruction set computing\" (lett. \"elaborazione con insieme di istruzioni ridotto\"): un numero ridotto di istruzioni con metodi di accesso semplici e lineari che permetteva l'utilizzo di soluzioni di tipo pipeline dati. L'utilizzo di pipeline permette di realizzare microprocessori in grado di eseguire la maggior parte delle istruzioni in un ciclo di clock. In un'architettura CISC \u00e8 molto pi\u00f9 difficile includere una pipeline dato che i molteplici metodi di indirizzamento complicano nettamente il funzionamento dell'unit\u00e0 e perci\u00f2 a parit\u00e0 di potenza di calcolo, un'architettura CISC a pipeline richiede molti pi\u00f9 transistor di una architettura RISC a pipeline pi\u00f9 significative di quella monoistruzione del CISC a 8 bit 6502.\nL'acronimo RISC ha portato spesso dei fraintendimenti. Molti, leggendo \u00abinsieme di istruzioni ridotto\u00bb, pensarono ad un insieme menomato, inadeguato a eseguire con semplicit\u00e0 programmi complessi. Invece i processori RISC moderni sono spesso dotati di un set di istruzioni molto completo, ma non forniscono metodi di indirizzamento esotici o istruzioni utilizzate raramente. Ispirati dalla filosofia RISC, sono state sviluppate macchine basate su set di istruzioni minimali come le MISC, le OISC e le \"transport triggered architecture\", mentre alcune ricerche si sono mosse verso il Turing tarpit.\nL'approccio RISC ha il grande vantaggio della velocit\u00e0 ma il suo principale svantaggio \u00e8 l'occupazione di memoria da parte del codice. Essendo presenti solo istruzioni relativamente semplici, il codice scritto per macchine RISC tende ad essere pi\u00f9 grande del codice scritto per macchine CISC.\nLe prime evoluzioni.\nNel frattempo, gli ingegneri trovarono alcuni metodi e tecnologie migliori per incrementare la capacit\u00e0 dei processori senza aumentare la frequenza. All'inizio degli anni 1980 era diffusa l'idea che l'architettura avesse raggiunto il suo limite teorico di velocit\u00e0. Si riteneva che nuovi incrementi di prestazioni si sarebbero ottenuti solamente grazie ai miglioramenti nei materiali semiconduttori o all'aumento di frequenza. Permettendo transistori pi\u00f9 compatti, avrebbero permesso di innalzare la frequenza di funzionamento. Molti sforzi furono rivolti verso il calcolo parallelo e verso metodi di collegamento rapidi. Inoltre, il divario tra la velocit\u00e0 dei processori e delle memorie aumentava, perci\u00f2 i progettisti iniziarono a studiare tecnologie che riducessero gli accessi alla memoria e aumentassero la velocit\u00e0 dei processori; tuttavia queste tecnologie erano molto difficili da implementare con metodi di accesso alla memoria complessi.\nLe prime novit\u00e0 si registrarono nella progettazione di nuove pipeline dati. In una pipeline l'istruzione viene suddivisa in sotto operazioni elementari, che vengono svolte in sequenza dalle unit\u00e0 funzionali disposte come una catena di montaggio. Un normale processore ha una singola unit\u00e0 generica che preleva un'istruzione, la decodifica, carica gli operandi, esegue l'operazione vera e propria e salva il risultato. Queste fasi vengono svolte in modo sequenziale da un processore classico; un processore dotato di pipeline esegue invece queste operazioni in parallelo, dato che, come in una catena di montaggio, possiede pi\u00f9 unit\u00e0 specialistiche, ognuna delle quali esegue una singola fase, incrementando in misura notevole le prestazioni.\nAltra strategia per incrementare le prestazioni era la creazione di pi\u00f9 unit\u00e0 funzionali che lavorassero in parallelo. Per esempio un processore con due unit\u00e0 aritmetiche pu\u00f2 lavorare in parallelo su due istruzioni di somma raddoppiando le prestazioni. Questa replicazione delle unit\u00e0 funzionali combinate con le pipeline port\u00f2 alla realizzazione di processori superscalari in grado di eseguire pi\u00f9 di un'operazione per ciclo di clock. Queste nuove idee avevano lo svantaggio di richiedere molti transistor per essere implementate.\nI RISC furono inizialmente avvantaggiati dalla semplicit\u00e0 di progetto, e il parco dei transistor lasciava molto spazio libero nel processore per poter implementare queste tecniche. I CISC, invece, con la loro architettura pi\u00f9 complessa, si trovarono ad implementare con maggior difficolt\u00e0 queste idee, anche perch\u00e9 il loro ampio set di istruzioni, e i molti modi di indirizzamento rendevano pi\u00f9 complesso implementare una pipeline rispetto a un classico processore RISC. I primi RISC avevano prestazioni inferiori agli equivalenti CISC, ma i processori RISC colmarono presto il divario e all'inizio degli anni 90 superavano i processori CISC praticamente in ogni campo. Oltre a considerazioni di carattere prestazionale, il fatto di dedicare pochi transistor al core vero e proprio del processore permetteva al progettista di un processore RISC un approccio molto flessibile. Con i molti transistor liberi si poteva per esempio:\nI progetti RISC quasi sempre sviluppano i processori seguendo l'architettura Harvard. In questa architettura i flussi dei dati e i flussi delle istruzioni sono separati in modo da consentire al processore di funzionare senza interruzione e permettono al processore una gestione pi\u00f9 rapida ed efficiente della cache. Questo vuol dire che, se il processore \u00e8 dotato di cache, il programma non pu\u00f2 modificare dinamicamente il suo codice, dato che le modifiche non verrebbero viste dalla cache del processore. Questo impedisce al codice automodificante di funzionare su questi processori.\nAlcuni dei primi RISC con pipeline erano dotati di alcune peculiarit\u00e0 non desiderate, la pi\u00f9 famosa \u00e8 la \"branch delay slot\". La \"branch delay slot\" indica il fatto che ogni volta che il processore incontrava una condizione di salto eseguiva comunque l'istruzione successiva al salto anche se questa istruzione non doveva essere eseguita. Questo \u00e8 un effetto indesiderato delle pipeline e ad oggi i processori moderni utilizzano particolari accorgimenti (durante i quali il processore \u00e8 detto essere in stallo) per evitare l'esecuzione dell'istruzione se questa non \u00e8 realmente necessaria.\nI primi prodotti immessi sul mercato.\nIl primo sistema al mondo che si pu\u00f2 ritenere aderire alla filosofia RISC fu il supercomputer CDC 6600 sviluppato nel 1964 da Jim Thornton e Seymour Cray. Thornton e Cray progettarono una CPU specializzata per eseguire calcoli (dotata di 74 opcode, un numero nemmeno paragonabile alle 400 opcode dell'Intel 8086) e 10 processori periferici dedicati alla gestione dell'I/O. Il CDC 6600 \u00e8 dotato di un'architettura load/store con solo due metodi di accesso. Il computer aveva 10 unit\u00e0 funzionali aritmetiche/logiche pi\u00f9 cinque unit\u00e0 dedicate al caricamento e al salvataggio dei dati. La memoria era suddivisa in pi\u00f9 banchi in modo da consentire alle unit\u00e0 load/store di funzionare in parallelo. Il clock del processore era dieci volte il clock della memoria.\nUn'altra delle prime macchine load/store fu il minicomputer Data General Nova sviluppato nel 1968. I progetti che portarono alle prime architetture che esplicitarono il concetto di processore RISC, comunque, furono svolti in seno alle universit\u00e0 statunitensi che, utilizzando i fondi forniti dal DARPA per il programma VLSI, svilupparono molte innovazioni nel campo dell'elettronica e della miniaturizzazione.\nIl progetto Berkeley RISC inizi\u00f2 nel 1980 sotto la direzione di David Patterson. Il progetto mirava ad ottenere elevate prestazioni tramite l'uso di pipeline e di molti registri gestiti con la tecnica della register window. In una normale CPU vi erano un numero ridotto di registri (8 o 16 era un numero comune) che erano accessibili a tutto il programma. Nella CPU progettata dal gruppo di Patterson i registri erano 128, ma il programma poteva accedere in ogni momento solamente a 8 di questi. Questa organizzazione permetteva di realizzare delle chiamate di sistema o dei cambi di contesto molto rapidi. In una CPU classica una chiamata di sistema imponeva al processore di salvare i registri in memoria per permettere alla procedura di avere i registri liberi; nella CPU di Patterson basta spostare l'indice della finestra per ottenere dei registri liberi senza salvare niente in memoria velocizzando notevolmente il tutto.\nIl progetto RISC svilupp\u00f2 il processore RISC-I nel 1982. Il processore era formato da transistor, pochi rispetto agli oltre utilizzati da alcuni CISC dell'epoca. Il RISC-I era dotato di sole 32 istruzioni, ma era pi\u00f9 veloce di qualsiasi processore a singolo chip dell'epoca. Il suo successore, il RISC-II (1983), era ancora pi\u00f9 piccolo, con i suoi transistor, 39 istruzioni ed era tre volte pi\u00f9 rapido del RISC-I.\nNello stesso periodo, John L. Hennessy inizi\u00f2 un progetto simile chiamato MIPS alla Stanford University nel 1981. Il progetto MIPS si concentrava sul realizzare un processore ove la pipeline fosse sempre operativa. La pipeline era gi\u00e0 in uso allora su alcuni processori, ma il progetto MIPS svilupp\u00f2 molte soluzioni che sono diventate di uso comune. Per ottenere una pipeline sempre piena era necessario garantire che le operazioni fossero sempre completate in un solo ciclo di clock da tutte le unit\u00e0 funzionali, quindi i progettisti decisero di eliminare dal processore tutte le istruzioni troppo lente anche se utili. Ad esempio il processore MIPS non prevedeva operazioni di moltiplicazione o divisione.\nIl primo progetto di produrre una CPU su un singolo chip lo si deve all'IBM, che nel 1975 inizi\u00f2 un progetto che fu di ispirazione per i gruppi successivi. Il progetto di ricerca ha portato allo sviluppo del processore IBM 801. L'801 venne prodotto su singolo chip nel 1981 con il nome di ROMP, un acronimo che indica \"Research (Office Products Division) Mini Processor\". Come dice il nome, la CPU era progettata per svolgere compiti d'ufficio; nel 1986 l'IBM present\u00f2 l'IBM RT che non ebbe successo per le prestazioni non all'altezza delle aspettative. Nonostante tutto il progetto 801 ispir\u00f2 molti altri progetti di ricerca, incluso il progetto POWER della stessa IBM.\nDurante quegli anni i lavori sulle architetture RISC erano molto diffusi all'interno dei centri di ricerca. Il progetto svolto a Berkeley era talmente importante che spesso veniva utilizzato come sinonimo dell'intero paradigma RISC. Molte aziende erano inizialmente restie a investire sull'architettura RISC, dato che in un prodotto commerciale la ridotta efficienza della memoria avrebbe potuto compromettere le prestazioni dei processori. Comunque, nonostante alcune difficolt\u00e0 iniziali, nel 1986 tutti i progetti RISC erano diventati prodotti commerciali e non si pu\u00f2 negare che tutti i moderni processori RISC debbano molto al progetto del RISC-II.\nL'evoluzione e la diffusione.\nLa ricerca svolta a Berkeley non port\u00f2 direttamente allo sviluppo di prodotti commerciali ma il progetto del RISC-II venne utilizzato dalla Sun Microsystems per sviluppare i processori SPARC, dalla Pyramid Technology per sviluppare la sua linea di macchine multiprocessore e da praticamente ogni altra societ\u00e0 che lavor\u00f2 in questo settore. Le macchine della Sun dimostrarono che il progetto RISC era valido, che i benefici erano reali e permisero alla societ\u00e0 di dominare il settore delle workstation.\nJohn Hennessy abbandon\u00f2 (temporaneamente) Stanford per commercializzare il progetto MIPS e fond\u00f2 la MIPS Computer Systems. Il primo progetto della societ\u00e0 fu l'R2000, un processore MIPS di seconda generazione. I processori MIPS sono diventati tra i processori RISC pi\u00f9 utilizzati: difatti sono integrati all'interno di console come la PlayStation e la Nintendo 64 e sono usati nella maggioranza dei router. Attualmente \u00e8 un processore molto utilizzato anche nel mercato \"embedded\".\nIBM, reduce dal fallimento del progetto RT-PC, impar\u00f2 dai suoi errori e svilupp\u00f2 la piattaforma RS/6000 basata su architettura POWER. La societ\u00e0 spost\u00f2 i suoi server AS/400 sulla nuova architettura e gli ingegneri riuscirono a realizzare anche chip con istruzioni molto complesse ma anche molto veloci. Questi progetti portarono allo sviluppo della linea iSeries. Il POWER sub\u00ec un processo di semplificazione che port\u00f2 allo sviluppo dei processori PowerPC, processori pi\u00f9 semplici, non dotati delle istruzioni peculiari dei prodotti IBM e realizzabili su singolo chip per contenerne i costi. I processori PowerPC sono molto utilizzati in applicazioni legate all'automazione e alle automobili. Esistono alcune macchine dotate di pi\u00f9 di 10 processori PowerPC. La CPU \u00e8 stata utilizzata per anni da Apple per i suoi computer, sebbene ultimamente la societ\u00e0 abbia deciso di passare ai processori Intel Core.\nMolti altri progetti sono sorti rapidamente. Dal Regno Unito ricerche simili hanno portato alla creazione di processori come l'INMOS Transputer e l'architettura ARM. L'architettura ARM ha avuto un'enorme diffusione nel settore dei dispositivi embedded e mobili. Intel ha prodotto i processori i880 e i960 alla fine degli anni '80, sebbene questi abbiano avuto poco seguito commerciale. Motorola ha prodotto il Motorola 88000, un processore che non ha mai avuto molto successo e che \u00e8 stato abbandonato quando Motorola si \u00e8 consociata con IBM per produrre i processori PowerPC. AMD ha realizzato l'AMD 29000, un processore molto utilizzato nelle stampanti laser e nelle macchine per l'ufficio.\nAttualmente la maggior parte delle CPU prodotte seguono un approccio RISC. La filosofia RISC offre potenza con costi ridotti e consumi parchi, difatti domina il settore dei dispositivi embedded. Telefoni cellulari, palmari, automobili, videogiochi portatili e altri si affidano a processori RISC. I processori RISC, inoltre, diventarono i dominatori incontrastati dei server ad alte prestazioni durante gli anni 90. Dopo la presentazione delle Sun SPARCstation, i concorrenti della Sun si convertirono alle macchine RISC rendendo il mercato dei server totalmente RISC in breve tempo.\nNonostante i molti successi dei processori RISC, attualmente la piattaforma di riferimento per i computer da tavolo \u00e8 l'architettura x86 prodotta da Intel; il fatto \u00e8 che Intel e il suo contendente diretto AMD dominano il mercato dei personal computer con macchine ad architettura CISC, in quanto gli utenti preferiscono mantenere la compatibilit\u00e0 con le loro applicazioni piuttosto che ricercare prestazioni pi\u00f9 elevate utilizzando architetture pi\u00f9 moderne. Difatti nessuna architettura RISC ha una base utenti talmente ampia da poter competere con quella dell'architettura x86. Inoltre Intel, avendo enormi guadagni dai suoi processori, pu\u00f2 investire immense cifre di denaro in ricerca per produrre processori che, pur rispettando i vincoli dell'architettura x86, offrano ottime prestazioni. Comunque, dall'avvento del processore Pentium Pro in poi, i processori Intel prelevano le istruzioni x86 di tipo CISC dalla memoria e le traducono internamente in rapide istruzioni RISC che poi il processore elabora come un RISC classico. Tali famiglie di processori, pur comportandosi da processori CISC, in realt\u00e0 funzionano internamente come processori RISC.\nI consumatori sono interessati alle prestazioni dei processori, al loro costo e alla loro compatibilit\u00e0 con i programmi; non sono interessati a sapere quanto spendono le societ\u00e0 per sviluppare i processori. Questo ha generato un fenomeno curioso: lo sviluppo di nuovi processori diventa un affare sempre pi\u00f9 costoso e complesso, i costi di sviluppo sono esplosi negli ultimi anni e anche i costi per approntare nuove fonderie di silicio \u00e8 costantemente in aumento. Questo ha portato fuori mercato tutti i produttori RISC ad alte prestazioni tranne IBM con l'architettura Power. Le architetture MIPS e SPARC vengono sviluppate a ritmi ridotti e sempre per settori specializzati mentre altre architetture, come la PA-RISC e la DEC Alpha, sono state abbandonate all'inizio degli anni 2000. Attualmente i processori pi\u00f9 veloci nei calcoli interi sono basati su architetture x86 mentre nei calcoli in virgola mobile le soluzioni RISC di IBM sopravvivono per via della inefficiente gestione dei numeri in virgola mobile dell'architettura x86.\nDescrizione.\nL'architettura CISC prevede un set esteso di istruzioni con metodi di indirizzamento complessi. Una definizione semplicistica dei microprocessori RISC parla di microprocessori con un set di istruzioni ridotto (semplificato) rispetto a quello dei classici processori CISC. La definizione attualmente pi\u00f9 diffusa in ambito informatico parla di architettura load-store dato che le architetture RISC permettono di accedere alla memoria unicamente tramite delle istruzioni specifiche (\"load\" e \"store\") che provvedono a leggere e scrivere i dati nei registri del microprocessore, mentre tutte le altre istruzioni manipolano i dati contenuti all'interno dei microprocessori. Nei microprocessori CISC \u00e8 l'esatto opposto, praticamente tutte le istruzioni possono accedere ai registri o alla memoria utilizzando metodi di accesso anche molto sofisticati.\nL'idea che ha ispirato questa architettura \u00e8 la constatazione che i progettisti hardware impiegavano molte risorse e molto tempo per realizzare metodi di accesso molto potenti che i programmatori in realt\u00e0 ignoravano. Gli sviluppatori e i compilatori infatti tendevano a utilizzare le istruzioni e i metodi di indirizzamento pi\u00f9 semplici ignorando tutti gli altri metodi e le istruzioni specializzate. Normalmente un processore RISC \u00e8 dotato di alcune caratteristiche distintive; le principali sono:\nDiffusione, utilizzo ed implementazione.\nLe soluzioni RISC hanno portato ad alcuni prodotti di grande successo come:\nBisogna inoltre ricordare come la grande espansione del mercato di smartphone e tablet avvenuta negli anni compresi tra il 2010 e il 2014 abbia contribuito a rilanciare la domanda di processori ad architettura ARM, nonch\u00e9 ad una rinnovata spinta della ricerca in questo settore, con la realizzazione di processori ARM della serie Cortex A8, Cortex-A9 o dei SOC Apple A5 e Apple A6."}
{"id": "625645", "revid": "79968", "url": "https://it.wikipedia.org/wiki?curid=625645", "title": "Hood (1918)", "text": ""}
{"id": "625650", "revid": "486946", "url": "https://it.wikipedia.org/wiki?curid=625650", "title": "Sciacallo striato", "text": ""}
{"id": "625676", "revid": "1305772", "url": "https://it.wikipedia.org/wiki?curid=625676", "title": "Smyrna", "text": ""}
{"id": "625678", "revid": "28592", "url": "https://it.wikipedia.org/wiki?curid=625678", "title": "Alexey Pa\u017eitnov", "text": ""}
{"id": "625680", "revid": "1543377", "url": "https://it.wikipedia.org/wiki?curid=625680", "title": "Aleksej Leonidovi\u010d Pa\u017eitnov", "text": "Ha guadagnato grandissima notoriet\u00e0 per aver creato il celebre videogame \"Tetris\", sviluppato mentre stava lavorando per il \"Dorodnicyn Computing Centre\" dell'Accademia delle Scienze Sovietica, un centro di ricerca e sviluppo fondato dal governo sovietico.\nBiografia.\nNato a Mosca, allora parte dell'Unione Sovietica, Pa\u017eitnov studi\u00f2 matematica applicata al Moscow Aviation Insititute. \nPa\u017eitnov cre\u00f2 Tetris con l'aiuto di Dmitrij Pavlovskij e Vadim Gerasimov nel 1985, sviluppandolo inizialmente su un computer Electronika 60. Il gioco, prima disponibile esclusivamente nell'Unione Sovietica, apparve in Occidente nel 1986.\nPa\u017eitnov cre\u00f2 anche il seguito, meno conosciuto, di Tetris, chiamato Welltris, praticamente uguale al precedente ma in una grafica 3D dove si vede il piano di gioco dall'alto.\nCreato il gioco, Pa\u017eitnov ne concesse i diritti, per un periodo di dieci anni, all'organizzazione statale per la quale lavorava; spirato il periodo decennale, ritorn\u00f2 in possesso dei diritti d'autore; a partire dal 1996 cominci\u00f2 a ricevere delle royalty. Tetris fu commercializzato in Occidente dalla societ\u00e0 sovietica Elektronorgtechnica (\"Elorg\"), e pubblicizzato con lo slogan \"Dalla Russia con amore\". Nel 1991, con Vladimir Pokhilko, Pa\u017eitnov si trasfer\u00ec negli Stati Uniti dove fond\u00f2 la Tetris Company assieme a Henk Rogers. Dal 1996 al 2005 collabor\u00f2 con Microsoft.\nRiconoscimenti.\nIl 7 marzo 2007, Pa\u017eitnov ha ricevuto il \"Game Developers Choice Awards\"."}
{"id": "625684", "revid": "838137", "url": "https://it.wikipedia.org/wiki?curid=625684", "title": "Gianfrancesco Ginetti", "text": "Biografia.\nNato a Roma nel 1626 da una famiglia originaria di Velletri, era nipote del pi\u00f9 noto cardinale Marzio Ginetti (1585 - 1681).\nFu nominato da Alessandro VII referendario del Supremo Tribunale della Segnatura Apostolica, successivamente Sergente Maggiore dell'Esercito Pontificio (1625 - 1635) e quindi Tesoriere generale della Camera Apostolica, nonch\u00e9 vice governatore di Castel Sant'Angelo.\nVenne innalzato al cardinalato da papa Innocenzo XI e ottenne la diaconia di Santa Maria della Scala nel concistoro del 1\u00ba settembre 1681 (opt\u00f2 poi per quella di Sant'Angelo in Pescheria e in seguito per quella di San Nicola in Carcere).\nIl 5 giugno 1684 venne nominato arcivescovo di Fermo dove \"applicossi a mantenere nel clero l'ecclesiastica disciplina, a restaurare ed abbellire nella citt\u00e0 e diocesi i sacri templi\".\nMor\u00ec di colera a Roma il 18 settembre 1691, all'et\u00e0 di 64 anni, e fu sepolto nella basilica di Sant'Andrea della Valle nella cappella di famiglia, di fronte a suo zio, cardinale Marzio Ginetti.\nGenealogia episcopale.\nLa genealogia episcopale \u00e8:"}
{"id": "625687", "revid": "986213", "url": "https://it.wikipedia.org/wiki?curid=625687", "title": "Benedetto Pamphilj", "text": "Carriera ecclesiastica.\nPronipote di papa Innocenzo X, nacque a Roma nel 1653 da Camillo Pamphilj che, gi\u00e0 cardinale, aveva abbandonato la porpora per sposare Olimpia Aldobrandini.\nGran priore dell'Ordine di San Giovanni di Gerusalemme a Roma dal 1678, papa Innocenzo XI lo innalz\u00f2 al rango di cardinale diacono della diaconia di Santa Maria in Portico nel concistoro del 1\u00ba settembre 1681: opt\u00f2 poi per quella di Sant'Agata in Suburra, in seguito per quelle di San Cesareo in Palatio, Santa Maria in Cosmedin e Santa Maria in Via Lata e fino alla nomina del cardinale Francesco Maria de' Medici \u00e8 stato il porporato italiano pi\u00f9 giovane.\nOrdinato sacerdote nel 1684, nell'anno successivo, con breve del 23 marzo di Innocenzo XI, divenne prefetto della Segnatura di grazia. Fu cardinale legato di Bologna dal 1690, cardinale protodiacono dal 1693, arciprete delle basiliche di Santa Maria Maggiore e di San Giovanni in Laterano. Nel 1704 fu nominato bibliotecario della Biblioteca Apostolica Vaticana e archivista dell'Archivio Segreto Vaticano.\nMor\u00ec il 22 marzo 1730 all'et\u00e0 di 76 anni e fu sepolto nella chiesa di Sant'Agnese in Agone.\nMecenatismo.\nIl cardinale Pamphilj rivest\u00ec un ruolo di primo piano nella vita culturale e artistica romana del XVII e XVIII secolo, testimoniato anche dall'appartenenza alla prestigiosa accademia dell'Arcadia, con lo pseudonimo di \"Fenicio Larisseo\".\nLa sua particolare propensione per la musica non si espresse soltanto con la scrittura di numerosi libretti per opere liriche, musicate, in particolare, da Alessandro Scarlatti, ma anche attraverso l'ospitalit\u00e0 e le opportunit\u00e0 che concesse a diversi compositori, quali Arcangelo Corelli, Giovanni Lorenzo Lulier, Alessandro Melani, Antonio Maria Bononcini e Carlo Francesco Cesarini, che mise sotto le sue ali protettrici, finanziandone la pubblicazione delle opere e le esibizioni.\nIl suo mecenatismo si manifest\u00f2 anche in occasione della permanenza romana di Georg Friedrich H\u00e4ndel, con il quale strinse una forte amicizia, che produsse, oltre ad un interessante epistolario, una serie di \"Cantate\" dedicate dal musicista al cardinale, fra le quali il celebre \"Il trionfo del tempo e del disinganno\", che, scritto dall'uno e musicato dall'altro, venne eseguito nel 1707.\nSotto di lui prese forma la grande collezione del gruppo della pittura fiamminga della Galleria Doria Pamphilj, per l'interno della quale fece progettare (da Carlo Fontana) e poi realizzare la Cappella."}
{"id": "625688", "revid": "112081483", "url": "https://it.wikipedia.org/wiki?curid=625688", "title": "Michelangelo Ricci", "text": "Biografia.\nNacque a Roma nel 1619 da famiglia di bassa estrazione sociale originaria di Bergamo: discepolo del matematico Benedetto Castelli, allievo a sua volta di Galileo Galilei, mantenne sempre stretti rapporti con il mondo scientifico della sua epoca; fu in corrispondenza con Evangelista Torricelli, Vincenzo Viviani e con il cardinale Leopoldo de' Medici, fondatore dell'Accademia del Cimento. Nel 1666 pubblic\u00f2 una \"Exercitatio Geometrica de maximis et de minimis\" \u00abDedicato a Stefano Gradi, [il] \"de maximis et de minimis\" fu ammirato dai maggiori matematici del tempo. Il grande scozzese James Gregory (secondo nel suo secolo \u2013 Turnbull \"dixit\" \u2013 al solo Newton) che in quegli anni \u2013 dal 1664 al 1666 \u2013 a Padova seguiva da vicino l'opera della scuola italiana (Cavalieri, Degli Angeli, Viviani, Renaldini, etc.) non si stancava, in pubblico e in privato, di lodarlo: quei due \"sheets of paper\" valevano per lui un intero trattato. Divenuto rarissimo, il Mercator si affrett\u00f2 a ristamparlo due anni dopo a Londra in appendice della sua \"Logarithmotechnia\". Ma la copia della prima edizione era gi\u00e0 arrivata nelle mani di Newton. Nella lettera del 10 dicembre 1672 \u2013 la famosa \"Tangent Letter\" \u2013 al Collins egli riconobbe con soddisfazione la identit\u00e0 del suo proprio procedimento e di quello del suo maestro Isaac Barrow con quello praticato da alcuni \u00abforreign Mathematicians\u00bb. Il Ricci era probabilmente uno di questi.\u00bb Alcuni studi geometrici poi confluiti nella \"Exercitatio\" furono pubblicati nelle \"Scene\" di Antonio Nardi.\nFu anche teologo e fu consultore di diverse Congregazioni. Fu inoltre il finanziatore dell'abate Francesco Nazzari nella pubblicazione della prima rivista di letteratura italiana, il \"Giornale de' Letterati\" dal 1668.\nNonostante non avesse ancora ricevuto neanche gli ordini minori (era afflitto da epilessia dalla nascita), papa Innocenzo XI lo innalz\u00f2 al rango di Cardinale-diacono del titolo di \"Santa Maria in Aquiro\" nel concistoro del 1\u00ba settembre 1681. Mor\u00ec pochi mesi dopo, il 12 maggio 1682 all'et\u00e0 di 63 anni."}
{"id": "625690", "revid": "831312", "url": "https://it.wikipedia.org/wiki?curid=625690", "title": "Giro d'Italia 1938", "text": "Il Giro d'Italia 1938, ventiseiesima edizione della \"Corsa Rosa\", si svolse in diciotto tappe dal 7 maggio al 29 maggio 1938, per un percorso totale di 3\u00a0645,8 km. Fu vinto dall'italiano Giovanni Valetti, davanti ai connazionali Ezio Cecchi e Severino Canavesi.\nAlla gara non prese parte Gino Bartali, vincitore delle due precedenti edizioni, su decisione del governo, ufficialmente per permettergli di prepararsi al Tour de France subito seguente.\nSquadre e corridori partecipanti.\nParteciparono alla corsa otto squadre professionistiche da massimo otto ciclisti l'una, e sette \"gruppi\" sportivi da massimo cinque ciclisti l'uno, per un totale di 94 ciclisti al via. Di questi, 50 giunsero al traguardo finale di Milano."}
{"id": "625693", "revid": "533647", "url": "https://it.wikipedia.org/wiki?curid=625693", "title": "William Peto", "text": "Biografia.\nNacque nel Warwickshire forse nel 1478 e studi\u00f2 presso le universit\u00e0 di Oxford e Cambridge: entr\u00f2 poi tra i frati minori osservanti.\nConfessore della principessa Maria (primogenita di Enrico VIII di Inghilterra), amico di Tommaso Moro e Giovanni Fisher, fu inviato dal suo ordine nei Paesi Bassi per assistere Caterina d'Aragona, appena ripudiata dal marito.\nVescovo di Salisbury dal 30 marzo 1543, non prese mai possesso della diocesi: torn\u00f2 in Inghilterra dai Paesi Bassi sotto il regno di Maria I, di cui torn\u00f2 ad essere il confessore privato.\nFu innalzato al cardinalato da papa Paolo IV nel concistoro del 14 giugno 1557, ma non ricevette mai un titolo: dopo la morte di Reginald Pole, venne nominato legato \"a latere\" in Inghilterra.\nMor\u00ec il 31 ottobre del 1558 e venne sepolto nella chiesa del convento francescano di Greenwich."}
{"id": "625697", "revid": "160427", "url": "https://it.wikipedia.org/wiki?curid=625697", "title": "Steven Meisel", "text": "Biografia.\nIl suo interesse per la bellezza e per le modelle \u00e8 nato quando era molto giovane. Da piccolo, Meisel disegnava in continuazione, non voleva giocare, ma soltanto disegnare figure femminili. Sfogliava riviste di moda come \"Vogue\" e \"Harper's Bazaar\", traendone ispirazione per i propri disegni. Sognava signore dell'alta societ\u00e0 di allora come Gloria Guinness e Babe Paley, rappresentando esse ai suoi occhi l'unione della bellezza e dell'aristocrazia. Altri esempi ai quali si ispirava erano la madre e la sorella.\nDa ragazzo era ossessionato da modelle quali Twiggy, Veruschka e Jean Shrimpton. A 12 anni era solito far chiamare da amiche le agenzie di modelle di New York: queste si fingevano segretarie del fotografo Richard Avedon, per ottenere foto delle modelle pi\u00f9 celebri. Per incontrare Twiggy, il dodicenne Meisel and\u00f2 nello studio di Melvin Sokolsky. Ha studiato alla \"High School of Art and Design\" e alla \"Parsons School of Design\", dove ha seguito vari corsi ma, come dichiarato in un'intervista rilasciata all'edizione francese della rivista Vogue, scelse la carriera di illustratore di moda eccellendo in questo campo.\nUno dei suoi primi lavori fu quello di illustratore per lo stilista Halston. Non aveva mai pensato di dedicarsi alla fotografia. Ammirava fotografi come Jerry Schatzberg, Irving Penn, Richard Avedon e Bert Stern. In seguito, lavorando come illustratore per una collezione femminile, and\u00f2 all'agenzia Elite, iniziando a fare provini fotografici per le loro modelle. Scattava foto nel suo appartamento a Gramercy Park oppure per strada: durante la settimana lavorava alle collezioni e nei fine settimana con le modelle. Una di loro era Phoebe Cates. Alcune di queste modelle portarono le foto fatte da Meisel alla redazione di \"Seventeen\"; i redattori della rivista, colpiti dalle foto di Meisel, si accordarono per lavorare con lui.\nMeisel ha lavorato per molte riviste di moda, tra cui le \"bibbie\" della moda \"Vogue\" USA e Italia. Per \"Vogue\" Italia \u00e8 stato l'unico fotografo per la copertina durante gli ultimi 15 anni. Il suo studio \u00e8 situato a New York al 64 di \"Wooster street\" a SoHo, ma affitta spesso i locali presso lo studio Pier59 nella stessa citt\u00e0. \u00c8 accreditato della scoperta di molte top model, tra cui Linda Evangelista, che ha spesso cambiato look su consiglio di Meisel. Ha portato alla fama Heather Bratton e Coco Rocha ritraendole spesso su \"Vogue\" Italia. Tra le sue muse possono essere citate Stella Tennant, Karen Elson e Kristen McMenemy. Successivamente Meisel \u00e8 stato particolarmente affascinato da nuove modelle quali Lily Donaldson, Lydia Hearst, Hannelore Knuts, Missy Rayder e Elise Crombez.\nIl successo di Meisel \u00e8 in parte dovuto all'apprezzamento per il suo stile fotografico da parte di due regine del fashion system: le direttrici di \"Vogue\" Italia e \"Vogue\" USA, rispettivamente Franca Sozzani e Anna Wintour. Ha curato campagne pubblicitarie per Gianni Versace, Valentino, Dolce &amp; Gabbana, Calvin Klein (per il quale ha creato dei servizi fotografici molto controversi), Prada, Louis Vuitton, Max Mara, Lanvin, Mulberry e Anna Sui, della quale \u00e8 grande amico. \u00c8 stato l'artefice delle carriere di molte modelle utilizzate nelle campagne per Gianni Versace, cos\u00ec come i parrucchieri Oribe Canales, Garren and Guido e i truccatori Kevyn Aucoin, Fran\u00e7ois Nars, Laura Mercier e Pat McGrath. Meisel \u00e8 rappresentato dall'agenzia Art + Commerce.\nVita personale.\nRaramente si lascia intervistare o fotografare. \u00c8 uno dei pochi che non ha un solo libro dedicato soltanto alle sue opere. Un libro che raccoglieva alcune sue foto intitolato \"Steven Meisel\" fu pubblicato in Germania nel 2003."}
{"id": "625707", "revid": "983767", "url": "https://it.wikipedia.org/wiki?curid=625707", "title": "Yarra", "text": "Lo Yarra \u00e8 un fiume dell'Australia meridionale, sulle cui sponde \u00e8 stata fondata la citt\u00e0 di Melbourne.\nOrigine del nome.\nIl fiume \u00e8 chiamato \"Birrarung\" dal popolo aborigeno \"Wurundjeri\", che abitava la valle dello Yarra prima dell'insediamento europeo. Il nome \"Yarra Yarra\" gli fu dato nel 1835 da John Helder Wedge membro della \"Port Phillip Association\", nell'errata convinzione che questo fosse il nome aborigeno del fiume. Wedge scrisse:\nGeografia.\nIl fiume Yarra sfocia in mare in prossimit\u00e0 della citt\u00e0 di Melbourne. Il suo corso \u00e8 di circa 242 chilometri, con una portata annua media di 718 000 megalitri. Il suo bacino idrografico \u00e8 di circa 4.000 chilometri quadrati, e comprende anche montagne innevate. Alcuni de principali affluenti dello Yarra sono i fiumi: Maribyrnong, Plenty, Merri Creek, Darebin Creek e Moonee Ponds Creek.\nLa sorgente.\nLa sorgente del fiume \u00e8 una serie di paludi nella parte settentrionale del parco nazionale dello Yarra (\"Yarra Ranges National Park\"), ad est del plateau di Baw Baw, una densa foresta subalpina. L'accesso alla zona della fonte del fiume \u00e8 consentito soltanto ai membri dell'azienda delle acque di Melbourne. Il parco ospita molte piante di eucalipto, diverse specie di felci e parti di foresta fluviale.\nLa diga settentrionale dello Yarra (\"Upper Yarra Dam\"), una delle dighe che supplisce alla maggior parte delle risorse idriche della citt\u00e0 di Melbourne, \u00e8 la parte pi\u00f9 settentrionale visibile al pubblico (la diga stessa \u00e8 chiusa ai visitatori)."}
{"id": "625709", "revid": "1305772", "url": "https://it.wikipedia.org/wiki?curid=625709", "title": "The Osbournes", "text": "The Osbournes (talvolta tradotto come \"Gli Osbourne\") \u00e8 un programma televisivo statunitense premiato con l'Emmy Award trasmesso sia in Italia che negli Stati Uniti da MTV. Il primo episodio \u00e8 andato in onda il 5 marzo 2002 e, nella sua prima stagione, \u00e8 stata la serie pi\u00f9 vista su MTV. L'episodio finale \u00e8 stato trasmesso il 21 marzo 2005.\nFormat e personaggi.\nI protagonisti dello \"show\" sono i componenti della famiglia di Ozzy Osbourne, sua moglie Sharon e i figli Kelly e Jack. Aimee, altra figlia di Ozzy si \u00e8 rifiutata di partecipare al programma. Vengono mostrate le giornate tipo della famiglia, tra lusso sfrenato, problemi con la droga, ma anche normalit\u00e0 e momenti intimi; ad esempio la battaglia di Sharon contro il cancro e un serio incidente di Ozzy. La serie \u00e8 stata spesso criticata per l'uso del linguaggio volgare, in parte censurato dall'emittente (anche se in alcuni paesi \u00e8 stata trasmessa integralmente).\nParallelamente al successo della serie, Kelly ha iniziato una carriera come cantante di moderato successo, mentre Sharon ha condotto regolarmente un \"talk show\", \"The Sharon Osbourne Show\". Jack, infine, si \u00e8 dato alla produzione in campo musicale.\nLa famiglia compare in Austin Powers in Goldmember che fa la parodia del programma. La canzone della sigla \u00e8 una cover di una canzone di Ozzy Osbourne, \"Crazy Train\", riadattata in stile jazz e swing da Pat Boone.\nIn Italia gli episodi sono trasmessi da MTV Italia, sia in lingua originale a notte inoltrata, che doppiati, in prima o seconda serata."}
{"id": "625710", "revid": "599013", "url": "https://it.wikipedia.org/wiki?curid=625710", "title": "Antemoro", "text": "Gli Antemoro (pronunciato \"Antemuro\") o Antaimoro (\"Antemuro\") sono un popolo che abita le coste sudorientali del Madagascar, soprattutto nella zona compresa fra le citt\u00e0 di Manakara e Farafangana. Gli appartenenti a questa etnia sono circa 427.000 e rappresentano il 3 % della popolazione malgascia. Il nome \"Antemoro\", in lingua malgascia, significa semplicemente \"quelli della costa\".\nStoria.\nCome gli Antanosy, discendono probabilmente da coloni arabi giunti in Madagascar intorno al XIV secolo e insediatisi inizialmente presso la foce del fiume Matitanana. Padre del popolo Antemoro, secondo le tradizioni, sarebbe stato Ramakararo, un sultano partito dalla Mecca. Come gli altri gruppi arabi de Madagascar e delle isole dell'Oceano Indiano, gli Antemoro erano organizzati secondo un sistema feudale; \"Andrianoni\" era il nome del re supremo, a cui rendevano i propri servizi gli \"Anteoni\" (i vassalli). I loro stregoni erano astrologi, specializzati nella lettura delle fasi lunari, e furono spesso accolti nelle corti degli altri monarchi malgasci, contribuendo a creare quella che oggi \u00e8 la figura dello \"ombasy\", l'astrologo di corte o del villaggio.\nLingua.\nL'idioma temoro \u00e8 uno dei dialetti della lingua malgascia, appartenente alla famiglia delle lingue maleo-polinesiane del gruppo Barito.\nCultura.\nSi ritiene che siano stati gli Antemoro a portare la scrittura in Madagascar, trascrivendo la lingua locale nell'alfabeto arabo, diversi secoli prima che gli europei facessero la stessa cosa usando l'alfabeto latino. A questa trib\u00f9 appartengono infatti la maggior parte dei Sorabe (\"grandi scritture\", dall'arabo \"sura\", \"scrittura\", e il malgascio \"be\", \"grande\"), i testi sacri malgasci. La \"carta antaimoro\" (\"papier antaimoro\") su cui furono scritti questi testi viene ancora oggi prodotta nei dintorni di Ambalavao."}
{"id": "625711", "revid": "287204", "url": "https://it.wikipedia.org/wiki?curid=625711", "title": "Antanosy", "text": "Gli Antanosy (pronunciato \"Antanusi\", noti anche come Antanosi o Antenosy) e gli Antambahoaka sono due popoli del Madagascar, di origine araba e religione islamica. L'origine dei due gruppi \u00e8 comune, e le tradizioni la fanno risalire al fondatore Raminia, partito dalla Mecca e giunto in Madagascar intorno al XIII secolo. Gli Antambahoaka si insediarono nella valle del basso Mananjary; a differenza della maggior parte dei popoli malgasci, non hanno caste. Praticano la cerimonia della circoncisione, usanza che probabilmente proprio dai popoli islamici si \u00e8 diffusa a gran parte dei popoli dell'isola. Gli Antanosy si insediarono nel sud-est dell'isola, intorno a Faradofay, ed ebbero un ruolo importante nei primi contatti con gli europei (che sul loro territorio avrebbero fondato Fort Dauphin, l'attuale Tolagnaro). Oggi la popolazione Antanosy \u00e8 piuttosto scarsa (2,3% della popolazione totale del Madagascar); l'alcolismo rappresenta una delle principali cause di morte."}
{"id": "625712", "revid": "14691", "url": "https://it.wikipedia.org/wiki?curid=625712", "title": "Antanosi", "text": ""}
{"id": "625713", "revid": "14691", "url": "https://it.wikipedia.org/wiki?curid=625713", "title": "Antambahoaka", "text": ""}
{"id": "625720", "revid": "427552", "url": "https://it.wikipedia.org/wiki?curid=625720", "title": "Galizia", "text": ""}
{"id": "625721", "revid": "228587", "url": "https://it.wikipedia.org/wiki?curid=625721", "title": "Sant'Agnese in Agone (titolo cardinalizio)", "text": "Sant'Agnese in Agone (in latino: \"Diaconia Sanct\u00e6 Agnetis in Agone\") \u00e8 un titolo cardinalizio istituito da papa Leone X il 6 luglio 1517, quando, in occasione del concistoro del 1\u00ba luglio 1517, aument\u00f2 notevolmente il numero dei cardinali. Esso fu soppresso da papa Innocenzo XI il 5 ottobre 1654 e fu trasferito a quello di Sant'Agnese fuori le mura.\nNel 1998 Giovanni Paolo II lo riammise come diaconia. \nNe \u00e8 attualmente titolare il cardinale Gerhard Ludwig M\u00fcller, prefetto emerito della Congregazione per la Dottrina della Fede."}
{"id": "625722", "revid": "231633", "url": "https://it.wikipedia.org/wiki?curid=625722", "title": "Sant'Alessio (titolo cardinalizio)", "text": ""}
{"id": "625723", "revid": "33597", "url": "https://it.wikipedia.org/wiki?curid=625723", "title": "Sant'Apollinare (titolo cardinalizio)", "text": ""}
{"id": "625724", "revid": "1543377", "url": "https://it.wikipedia.org/wiki?curid=625724", "title": "Santa Barbara (titolo cardinalizio)", "text": "Santa Barbara (in latino: \"Titulus Sanctae Barbarae\") \u00e8 un titolo cardinalizio istituito da papa Giulio III il 4 dicembre 1551 e soppresso da papa Sisto V nel 1587.\nLa chiesa su cui insiste ha origini molto antiche, essendo menzionata gi\u00e0 nel catalogo di Cencio Camerario del 1192. Essa fu parrocchia, soppressa da papa Clemente VII."}
{"id": "625725", "revid": "1543377", "url": "https://it.wikipedia.org/wiki?curid=625725", "title": "San Biagio dell'Anello (titolo cardinalizio)", "text": "San Biagio dell'Anello (in latino: \"Titulus Sancti Blasii de Anello seu de Anulo\") \u00e8 un titolo cardinalizio istituito da papa Sisto V il 13 aprile 1587 con la bolla \"Religiosa sanctorum\". Nel 1616 il titolo fu soppresso da papa Paolo V, che lo trasfer\u00ec in quello di San Carlo ai Catinari.\nLa chiesa su cui insisteva il titolo si trovava nei pressi dell'attuale chiesa di San Carlo ai Catinari, e fu demolita nel 1617 per far posto al convento dei teatini di Sant'Andrea della Valle."}
{"id": "625726", "revid": "767487", "url": "https://it.wikipedia.org/wiki?curid=625726", "title": "San Caio (titolo cardinalizio)", "text": "Il titolo cardinalizio di San Caio (Cajo) fu uno dei primi 25 titoli istituiti da papa Evaristo intorno al 112. Nella lista del sinodo romano del 499 era ancora presente, ma fu soppresso intorno al 600 da papa Gregorio I, che lo sostitu\u00ec con quello dei Santi Quattro Coronati. La chiesa su cui insisteva il titolo \u00e8 stata demolita alla fine del XIX secolo."}
{"id": "625727", "revid": "1543377", "url": "https://it.wikipedia.org/wiki?curid=625727", "title": "San Carlo ai Catinari (titolo cardinalizio)", "text": "Il titolo cardinalizio di San Carlo ai Catinari (in latino: \"Titulus Sancti Caroli ad Catinarios\") fu istituito il 17 ottobre 1616 da papa Paolo V in sostituzione di quello di San Biagio dell'Anello. Il titolo fu poi soppresso da papa Urbano VIII nel concistoro del 6 ottobre 1627 e trasferito alla chiesa di San Carlo al Corso.\nLa chiesa su cui insisteva il titolo fu costruita fra il 1611 ed il 1620, e a ricordo dell'antico titolo fu dedicata ai santi Biagio e Carlo."}
{"id": "625728", "revid": "1543377", "url": "https://it.wikipedia.org/wiki?curid=625728", "title": "San Carlo al Corso (titolo cardinalizio)", "text": "Il titolo di San Carlo al Corso (in latino: \"Titulus Sancti Caroli ad Cursum\") fu istituito il 6 ottobre 1627 da papa Urbano VIII in sostituzione di quello di San Carlo ai Catinari. Il titolo fu poi soppresso dallo stesso Urbano VIII il 5 settembre 1639, per desuetudine.\nIl titolo insisteva sulla basilica dei Santi Ambrogio e Carlo al Corso; sulla stessa basilica dal 1967 insiste il titolo dei Santi Ambrogio e Carlo al Corso."}
{"id": "625729", "revid": "1565034", "url": "https://it.wikipedia.org/wiki?curid=625729", "title": "San Cesareo in Palatio (titolo cardinalizio)", "text": "Il titolo cardinalizio di San Cesareo in Palatio (in latino: \"Titulus Sancti C\u00e6sarei in Palatio\") fu istituito il 6 luglio 1517 da papa Leone X quando, in occasione del concistoro del 1\u00ba luglio, aument\u00f2 notevolmente il numero dei cardinali. Il titolo era conosciuto anche come \"San Cesareo in Turri\" o \"in domo Corsarum\", o \"ad Corsas\", o \"in Monasterio\". Fu soppresso nel 1587 da papa Sisto V e riammesso, come diaconia (\"San Cesareo in Palatio\"), da papa Clemente VIII nel 1600."}
{"id": "625730", "revid": "2138421", "url": "https://it.wikipedia.org/wiki?curid=625730", "title": "San Ciriaco alle Terme Diocleziane", "text": "Il titolo cardinalizio di San Ciriaco alle Terme Diocleziane era gi\u00e0 presente al sinodo romano del 1\u00ba marzo 499. Secondo il catalogo di Pietro Mallio, composto sotto il pontificato di papa Alessandro III, esso era legato alla Basilica di Santa Maria Maggiore, ed i suoi preti vi celebravano messa a turno. Nel XII secolo era conosciuto come San Ciriaco \"in thermis e, sotto il pontificato di papa Giovanni XXII, come San Ciriaco in \"Verminis. Divenuta inagibile la chiesa di San Ciriaco alle Terme, il titolo fu soppresso da papa Sisto V, che lo sostitu\u00ec con quello dei Santi Quirico e Giulitta. \u00c8 da notare che Quirico e Ciriaco sono sinonimi."}
{"id": "625731", "revid": "174925", "url": "https://it.wikipedia.org/wiki?curid=625731", "title": "Santa Crescenziana", "text": "Il titolo cardinalizio di Santa Crescenziana (Crescentianae) appare fin dal sinodo romano del 1\u00ba marzo 499. Probabilmente corrispondeva alla Basilica Crescenziana, che il Liber Pontificalis menzionava come fondata da papa Anastasio I. ."}
{"id": "625732", "revid": "98207331", "url": "https://it.wikipedia.org/wiki?curid=625732", "title": "Santa Emiliana (titolo cardinalizio)", "text": "Il titolo cardinalizio di Santa Emiliana fu eretto da papa Alessandro I intorno al 112 ed era incluso tra quelli compresi nel sinodo romano del 1\u00ba marzo 499. Fu soppresso intorno al 600 da papa Gregorio I, che lo sostitu\u00ec con quello di Santa Balbina."}
{"id": "625733", "revid": "1543377", "url": "https://it.wikipedia.org/wiki?curid=625733", "title": "Sant'Eufemia (titolo cardinalizio)", "text": "Il titolo cardinalizio di Sant'Eufemia (in latino: \"Titulus Sanctae Euphemiae\") fu eretto da l'8 febbraio 1566 da papa Pio V e fu soppresso nel 1587 da papa Sisto V.\nLa chiesa su cui insisteva il titolo cadde in rovina alla fine del XVI secolo e le sue vestigia erano ancora visibili nel 1643. Essa si trovava nei pressi dell'attuale via Sant'Eufemia nel rione Monti, vicino alla chiesa del Santissimo Nome di Maria al Foro Traiano."}
{"id": "625734", "revid": "322321", "url": "https://it.wikipedia.org/wiki?curid=625734", "title": "San Matteo in Merulana (titolo cardinalizio)", "text": "Il titolo cardinalizio di San Matteo in Merulana fu eretto circa nel 112 da papa Alessandro I. Compare nell'elenco del sinodo di Roma del 1\u00ba marzo 499. Papa Gregorio I Magno soppresse il titolo nel 600 e lo sostitu\u00ec con il titolo gi\u00e0 esistente di Santo Stefano al Monte Celio ma la sostituzione non sembra abbia avuto effetto. Fu ripristinato da papa Leone X quando aument\u00f2 il numero dei cardinali nel Concistoro del 1\u00ba luglio 1517 ed assegnato al cardinale agostiniano Egidio da Viterbo, che ne aveva espressamente chiesto il ripristino al papa, essendo \"San Matteo\" un'antica chiesa agostiniana sin dal V secolo. Papa Pio VI cess\u00f2 di assegnare il titolo dal 1776 perch\u00e9 la chiesa era divenuta fatiscente. Il 23 dicembre 1801, papa Pio VII soppresse il titolo e lo trasfer\u00ec a Santa Maria della Vittoria."}
{"id": "625735", "revid": "986213", "url": "https://it.wikipedia.org/wiki?curid=625735", "title": "San Nicola fra le Immagini", "text": "Il titolo cardinalizio di San Nicola fra le Immagini, fu eretto da papa Sisto IV nel 1477. Probabilmente corrispondeva all'antica chiesa di San Niccol\u00f2 del Colosseo di cui si conosce solo il nome. Il titolo fu abolito da papa Sisto V il 13 aprile 1587 con la costituzione apostolica \"Religiosa\"."}
{"id": "625736", "revid": "92723", "url": "https://it.wikipedia.org/wiki?curid=625736", "title": "San Salvatore in Lauro (titolo cardinalizio)", "text": ""}
{"id": "625737", "revid": "1272592", "url": "https://it.wikipedia.org/wiki?curid=625737", "title": "San Simeone profeta (titolo cardinalizio)", "text": "Il titolo cardinalizio di san Simeone profeta fu eretto il 4 dicembre 1551 da papa Giulio III e soppresso da papa Sisto V nel 1587. Il titolo era conosciuto anche con il nome di san Simeone in Posterula."}
{"id": "625738", "revid": "267975", "url": "https://it.wikipedia.org/wiki?curid=625738", "title": "San Tommaso in Parione (titolo cardinalizio)", "text": "Il titolo cardinalizio di San Tommaso in Parione fu istituito il 6 luglio 1517 da papa Leone X quando, in occasione del concistoro del 1\u00ba luglio, aument\u00f2 notevolmente il numero dei cardinali. Il titolo, a causa delle condizioni fatiscenti della chiesa, fu soppresso il 18 dicembre 1937 da papa Pio XI con la costituzione apostolica \"Quum S. Thomae in Parione\". Nella stessa data il titolo fu trasferito a Santa Maria in Vallicella."}
{"id": "625739", "revid": "77319891", "url": "https://it.wikipedia.org/wiki?curid=625739", "title": "San Trifone (titolo cardinalizio)", "text": "Il titolo cardinalizio di San Trifone fu istituito il 13 marzo 1566 da papa Pio V e fu soppresso il 13 aprile 1587 da papa Sisto V."}
{"id": "625740", "revid": "267975", "url": "https://it.wikipedia.org/wiki?curid=625740", "title": "Tigridae", "text": "Tigridae \u00e8 un titolo cardinalizio documentato nel V secolo.\nSecondo il \"Liber pontificalis\" sarebbe uno dei \"tituli\" istituiti da papa Evaristo all'inizio del II secolo. Il titolo compariva nell'elenco del sinodo romano del 1\u00ba marzo 499, dove furono presenti i presbiteri Romano e Redento.\n\u00c8 stato proposto di identificare questo \"titulus\" con il \"titulus Balbinae\" attestato alla fine del VI secolo; questa identificazione non \u00e8 tuttavia certa."}
{"id": "625741", "revid": "1543377", "url": "https://it.wikipedia.org/wiki?curid=625741", "title": "Sant'Adriano al Foro (diaconia)", "text": "La diaconia di Sant'Adriano al Foro (in latino: \"Diaconia Sancti Hadriani in Foro\") \u00e8 un antico titolo cardinalizio della Chiesa cattolica.\nStoria.\nLa diaconia fu eretta nell'VIII regione di Roma (Augustea) da papa Gregorio III intorno al 734 e confermata da papa Adriano I intorno al 775.\nSecondo il \"Liber Pontificalis\" la chiesa di Sant'Adriano al Foro fu creata da papa Onorio I sul luogo dell'antica \"Curia Hostilia\" intorno al 630. Papa Sergio I la design\u00f2 come punto d'inizio per le litanie durante alcune celebrazioni religiose.\nA causa della distruzione dell'antica chiesa per il restauro della curia del Senato, la diaconia fu soppressa con la costituzione apostolica \"Sancti Hadriani Ecclesia\" del 25 gennaio 1946 di papa Pio XII e trasferita a quella di San Paolo alla Regola."}
{"id": "625742", "revid": "767487", "url": "https://it.wikipedia.org/wiki?curid=625742", "title": "San Bonifacio (diaconia)", "text": "La diaconia di San Bonifacio era situata nella XIII Regione di Roma (Augustea). La sua chiesa fu costruita tra la fine del VI secolo e l'inizio del VII. Alla fine del X secolo veniva comunemente chiamata diaconia di Sant'Alessio. All'inizio del XII secolo la diaconia dei Santi Nereo e Achilleo fu elevata al rango di titolo presbiterale e quella di San Bonifacio fu soppressa. Le due diaconie furono sostituite da quelle di San Nicola in Carcere e da quella di Santa Maria in Portico Octaviae. Il 13 aprile 1587 papa Sisto V, con la costituzione apostolica \"Religiosa\" riammise Sant'Alessio come titolo presbiteriale. Oggi \u00e8 noto come Santi Bonifacio e Alessio."}
{"id": "625743", "revid": "1226", "url": "https://it.wikipedia.org/wiki?curid=625743", "title": "Santa Lucia in Septisolio", "text": "Santa Lucia in Septisolio (o in septem soliis o in septem viis) era un'antica chiesa di Roma con una diaconia. \u00c8 una delle 7 diaconie originali. La chiesa su cui insiste il titolo cardinalizio fu costruita tra il caput circus (circo Massimo) ed il Settizonio, vicino al monastero di San Gregorio al clivo di Scauro, ai piedi del Palatino, ad angolo con la via Appia. La diaconia fu soppressa nel 1587 da papa Sisto V. Il cardinale Cesare Baronio, nei suoi Annales ecclesiastici, si lament\u00f2 per la distruzione di un cos\u00ec famoso monumento dell'antica Roma."}
{"id": "625744", "revid": "963244", "url": "https://it.wikipedia.org/wiki?curid=625744", "title": "Santa Lucia in Silice (diaconia)", "text": "La diaconia di Santa Lucia in Silice (o in Orpha) \u00e8 una delle sette diaconie originali. Essa fu confermata da papa Silvestro I intorno al 314. La chiesa su cui insiste il titolo cardinalizio, Santa Lucia in Selci, fu costruita intorno al 630 per ordine di papa Onorio I e, intorno al 678, fu assegnata da papa Agatone ad uno dei sette diaconi. Essa \u00e8 situata nella III Regione di Roma. La diaconia fu soppressa nel 1587 da papa Sisto V."}
{"id": "625745", "revid": "986213", "url": "https://it.wikipedia.org/wiki?curid=625745", "title": "Santa Maria ad Martyres (diaconia)", "text": "La diaconia di Santa Maria ad Martyres fu eretta da papa Benedetto XIII nel concistoro segreto del 23 luglio 1725.\nStoria.\nIl titolo cardinalizio era conosciuto anche come Santa Maria Rotonda dalla forma del Pantheon, l'antico tempio pagano entro cui sorge la basilica. La diaconia, in ossequio all'articolo 15 del Concordato tra la Santa Sede e l'Italia, fu soppressa il 26 maggio 1929 da papa Pio XI con la costituzione apostolica \"Recenti conventione\". Con lo stesso documento il titolo fu trasferito a Sant'Apollinare."}
{"id": "625746", "revid": "10364", "url": "https://it.wikipedia.org/wiki?curid=625746", "title": "Santa Maria Antiqua (diaconia)", "text": ""}
{"id": "625747", "revid": "1001457", "url": "https://it.wikipedia.org/wiki?curid=625747", "title": "Santa Maria in Portico Octaviae", "text": "La diaconia di Santa Maria in Portico Octaviae fu eretta intorno al 590 da papa Gregorio I vicino al carcere Decemvirale. Quando papa Alessandro VII, il 26 giugno 1662, soppresse il titolo e lo trasfer\u00ec a Santa Maria in Portico Campitelli, la chiesa su cui insisteva era infatti in rovina."}
{"id": "625748", "revid": "1023546", "url": "https://it.wikipedia.org/wiki?curid=625748", "title": "Efrem il Siro", "text": "Visse buona parte della vita nella citt\u00e0 natale ma fu esiliato a Edessa (oggi nella provincia di Sanliurfa, in Turchia), dove mor\u00ec nel 373.\nViene venerato come santo dai cristiani del mondo intero, ma in particolare dalla Chiesa ortodossa siriaca e dalla Chiesa cattolica sira. Venne riconosciuto come dottore della Chiesa cattolica nel 1920 da papa Benedetto XV nella sua enciclica \"Principi Apostolorum Petro\" del 5 ottobre.\nEfrem ha scritto moltissimi inni, poesie e omelie in versi e commentari biblici in prosa. Questi ultimi sono opere di teologia pratica, per l'edificazione della Chiesa, scritti in un momento di grande incertezza attorno alla fede. Furono cos\u00ec famosi e apprezzati che venivano persino usati nella liturgia come testi di \"Scrittura ispirata\" assieme al \"Pastore\" di Erma e alle \"Epistole\" di Papa Clemente I. Per secoli dopo la sua morte, autori cristiani scrissero centinaia di opere pseudo-epigrafiche su di lui. Gli scritti di Efrem testimoniano una fede cristiana ancora primitiva ma vibrante, poco influenzata dal pensiero occidentale e pi\u00f9 vicina al modo di pensare orientale.\nBiografia.\nEfrem nacque attorno al 306, nella citt\u00e0 di Nisibi, attuale Nusaybin (Turchia sud orientale), in Mesopotamia. Basandosi sulle sue opere si deduce che i suoi genitori facevano parte della crescente comunit\u00e0 cristiana della citt\u00e0. In alcune agiografie si dice che suo padre era un sacerdote pagano che, visto il figlio convertito al cristianesimo, lo avrebbe cacciato di casa. Ai suoi tempi si parlavano molte lingue nella sua citt\u00e0 natale, in particolare dialetti armeni. La comunit\u00e0 cristiana utilizzava invece il siriaco. A Nisibi erano presenti anche molti altri culti: oltre alle religioni pagane era presente anche una comunit\u00e0 di ebrei e alcune correnti eretiche della nascente chiesa cristiana, in particolare le comunit\u00e0 note come \"Figli e Figlie del Patto\", che cercavano di guadagnare nuovi proseliti. Quell'epoca fu contraddistinta da una grande tensione religiosa e politica. Nel 298 l'imperatore romano Diocleziano aveva stipulato un trattato con il re persiano sasanide Narseh (Nars\u012b), con il quale aveva ottenuto il trasferimento della citt\u00e0 sotto Roma. Questa annessione ebbe come conseguenza che la giovane comunit\u00e0 cristiana dovette subire la persecuzione romana: si ricordi la storia emblematica di Santa Febronia, membro di una delle comunit\u00e0 cristiane presenti nella citt\u00e0; il ricordo della stessa era perci\u00f2 molto vivo nei cristiani durante la giovinezza di Efrem.\nGiacomo, il primo vescovo di Nisibi, che venne nominato nel 308, partecip\u00f2 nel 325 al Primo concilio di Nicea. Efrem venne battezzato all'et\u00e0 di 18 anni e quasi sicuramente entr\u00f2 in un convento. Divenne diacono e il suo vescovo lo volle come professore (in siriano \"malp\u0304\u0101n\u00e2\", titolo che \u00e8 ancora molto diffuso presso la chiesa siriana). Compose inni e scrisse dei commentari biblici, nell'ambito delle sue mansioni educative. Nei suoi inni parla di s\u00e9 come di un \"pastorello\" (`all\u0101n\u00e2), chiama il suo vescovo \"pastore\" (r\u0101`y\u00e2) e indica la sua comunit\u00e0 (dayr\u00e2) \"gregge\". La tradizione vede in Efrem il fondatore della scuola di Nisibis, che nei secoli successivi fu il centro educativo della Chiesa d'oriente.\nAlla morte di Costantino I, nel 337, il sovrano persiano Sapore II cerc\u00f2 di approfittare della situazione per riconquistare la Mesopotamia romana con una serie di attacchi. Nisibi venne assediata a pi\u00f9 riprese nel 338, 346 e 350. Efrem afferma che furono le preghiere del vescovo Giacobbe a salvare la citt\u00e0 dal primo assedio. Poco dopo questo assedio respinto, il vescovo mor\u00ec e gli succedette Babu. Durante l'ultimo assedio del 350, i persiani deviarono il fiume Migdonius per spallare le mura della citt\u00e0, mentre gli elefanti dei persiani caricavano: il terreno fangoso e molle fren\u00f2 per\u00f2 la loro carica e gli assediati riuscirono a chiudere le falle apertesi nelle mura, salvandosi ancora una volta. Questo evento fu di nuovo visto dalla comunit\u00e0 cristiana come miracoloso e celebrato da Efrem in un inno dove compara la sua citt\u00e0 all'Arca di No\u00e8 salva al disopra dell'inondazione.\nIl battistero di Nisibis, ancora visibile oggi, porta la data del 359: edificato sotto il vescovo Vologese, resta una viva testimonianza di quella comunit\u00e0. In quell'anno Sapore II ricominci\u00f2 a devastare la regione. Le citt\u00e0 dei dintorni vennero una dopo l'altra distrutte e i loro abitanti uccisi o espulsi. La lotta di potere tra Costanzo II e Giuliano indebol\u00ec il fianco orientale. Alla morte del primo, Giuliano intraprese una campagna marciando con i suoi eserciti verso la Mesopotamia. Durante la campagna arriv\u00f2 sino a Ctesifonte, ma, costretto alla ritirata, perse la vita e al suo posto venne nominato imperatore Gioviano, cristiano niceano. Egli fu costretto a concordare un armistizio con Sapore, per il quale Nisibi venne ceduta alla Persia con la clausola che la comunit\u00e0 cristiana potesse lasciare la citt\u00e0. Sotto il vescovo Abramo, successore di Vologese, la comunit\u00e0 part\u00ec in esilio.\nEfrem dapprima si port\u00f2 ad Amida, attuale Diyarbak\u0131r, e nel 363 si insedi\u00f2 definitivamente a Edessa, attuale \u015eanl\u0131urfa. Efrem, allora sessantenne, si rimise al lavoro nella nuova comunit\u00e0 e sembra abbia continuato a insegnare, forse nella Scuola di Edessa. In questo nuovo ambiente operavano numerosi filosofi e religiosi rivali. Efrem ci informa che i cristiani di fede ortodossa venivano chiamati \"palutiani\", dal nome di un vescovo precedente. Vi si trovavano anche ariani, marcionisti, manichei, seguaci di Bardesane e gnostici. Tutti proclamantisi la \"vera chiesa\". Contro queste eresie Efrem compose numerosi inni: un autore siriaco tardivo, Giacomo di Serugh, scrive come Efrem facesse cantare questi inni da cori di voci femminili su arie di musica popolare siriana. Rimase fino alla fine dei suoi giorni in questa citt\u00e0, morendo di peste il 9 giugno 373.\nSant'Efrem nella storiografia.\nI dettagli aggiunti pi\u00f9 tardi dagli agiografi siriaci sono di dubbio valore ed \u00e8 impossibile separare la verit\u00e0 storica dall'agiografia.\nOpere.\nTeologo e poeta.\nLa tradizione lo presenta come un uomo austero. Non si trovano, nelle sue opere letterarie, accenni alle dispute teologiche contemporanee, caratterizzate dalle controversie trinitarie: questo probabilmente perch\u00e9 non conosceva la lingua greca. La piena ortodossia cristiana di Efrem si rivela attraverso il suo metodo di divulgazione preferito: la poesia. A questo riguardo, \u00e8 stato definito \"la cetra (o l'arpa) dello Spirito Santo\".\nNella sua epoca si andava organizzando il canto religioso cosiddetto \"alternato\" nelle chiese, del quale gli iniziatori sono stati Ambrogio a Milano e Diodoro ad Antiochia. Efrem compose nella lingua nativa poesie di contenuto didattico o esortativo, con un forte lirismo e particolarmente idonee al canto collettivo. La grande diffusione di questi canti (dalla Siria raggiunsero l'Oriente mediterraneo, grazie anche a precise ed accurate traduzioni in greco) fu favorito soprattutto dal carattere popolare delle sue poesie.\nEfrem si serviva della poesia come di un eccellente mezzo pastorale perfino nelle omelie e nei sermoni, dove risaltava la sua profonda conoscenza della Sacra Scrittura.\nDedic\u00f2 20 inni alla Madonna, della quale era molto devoto.\nTesti e versioni dei suoi scritti.\nIl siriaco originale degli scritti di Efrem \u00e8 mantenuto in molti manoscritti, uno dei quali risale al V secolo. Attraverso molte trascrizioni, comunque, i suoi scritti, in particolare quelli usati nelle varie liturgie, hanno subito non poche interpolazioni. Inoltre molte delle sue opere esegetiche si sono deteriorate, o almeno non si trovano pi\u00f9 nelle biblioteche dell'Oriente.\nNumerose versioni, comunque, compensano la perdita degli originali. \nEfrem viveva ancora, o almeno era morto da poco, quando fu cominciata la traduzione delle sue opere in greco. Gli scrittori armeni sembrano aver intrapreso la traduzione dei suoi commentari biblici. I Mechitaristi hanno pubblicato in parte questi commentari e ritengono la versione armena molto antica (V secolo). I Monofisiti, \u00e8 ben noto, erano abituati tradurre o adattare le opere siriache. Gli scritti di Efrem furono infine tradotte in arabo ed etiopico (traduzioni fino ad oggi non pubblicate). \nNel medioevo alcune delle sue opere minori furono tradotte dal greco in lingua slava e latina. Alla fine da queste versioni furono fatti adattamenti degli scritti ascetici di Efrem in francese, tedesco, italiano ed inglese.\nLa prima edizione stampata (in latino) si basava su una traduzione dal greco fatta da Ambrogio Traversari e pubblicata dalla stamperia di Bartolomeo Guldenbeek di Sultz, nel 1475. Un'edizione molto migliore fu eseguita da Gerardo Vossius (m. 1619), il dotto prevosto di Tongres, per richiesta di Papa Gregorio XIII. Nel 1709 Edoardo Thwaites pubblic\u00f2, dai manoscritti della Biblioteca Bodleiana, il testo greco, fino a quel momento conosciuto solo per frammenti. L'originale siriano rimase sconosciuto in Europa fino al fruttuoso viaggio in oriente (1706-1717) dei maroniti Gabriele Eva, Elia, e in particolare Giuseppe Simone Assemani, che si concluse con la scoperta di una preziosa raccolta di manoscritti nel monastero nitriano (Egitto) di Nostra Signora. Questi manoscritti trovarono subito la loro collocazione nella Biblioteca apostolica vaticana. Nella prima met\u00e0 del XIX secolo il British Museum fu notevolmente arricchito da simili fortunate scoperte di Lord Prudhol (1828), Curzon (1832) e Tattam (1839, 1841).\nTutte le edizioni recenti degli scritti siriani originali di Efrem sono basate su questi manoscritti. Nella Biblioteca nazionale di Parigi e Bodleiana (Oxford) ci sono alcuni frammenti siriani di minore importanza. Giuseppe Simeone Assemani si affrett\u00f2 a fare il miglior uso possibile dei suoi nuovi manoscritti e propose subito a Papa Clemente XII un'edizione completa delle opere di Efrem nell'originale siriano e nella versione greca, con una nuova versione latina dell'intero materiale. Da parte sua egli prese l'edizione del testo greco. Il testo siriano fu affidato al gesuita Pietro Mobarak (Benedetto), in quanto maronita. Dopo la morte di Mobarak, i suoi lavori furono continuati da Stefano Evodio Assemani. Alla fine questa monumentale edizione dell'opera di Efrem fu pubblicata a Roma (1732-1746) in sei volumi in folio. Fu completata dai lavori di Overbeck (Oxford, 1865) e Bickell (Carmina nisibena, 1866), mentre altri studiosi pubblicarono frammenti ritrovati (Zingerle, P. Martin, Rubens Duval). Una edizione (Mechlin, 1882-1902) degli inni e sermoni di S. Efrem si deve a monsignor Thomas Joseph Lamy.\nComunque, un'edizione completa della vasta opera di Efrem deve essere ancora prodotta.\nOpere esegetiche.\nEfrem scrisse commentari sull'intera Bibbia, sia l'Antico che il Nuovo Testamento, ma molte delle sue opere sono andate perdute. Esiste ancora in siriaco il suo commentario sulla Genesi e un'ampia parte dell'Esodo: per gli altri libri dell'Antico Testamento abbiamo una sintesi siriana, tramandata dal monaco siriano Severo (851). I commentari su Rut, Esdra, Neemia, Ester, i Salmi, i Proverbi, il Cantico dei cantici e l'Ecclesiaste sono perduti. Il canone scritturale di Efrem somiglia moltissimo al nostro. Sembra incerto che egli accettasse gli scritti deuterocanonici; almeno nessuno di questi commentari \u00e8 arrivato fino a noi. D'altra parte accettava come canonica l'apocrifa Terza epistola ai Corinti, e scrisse un commentario su di essa. Il testo scritturale usato da Efrem \u00e8 il siriano Peshito, lievemente differente, comunque, dal testo stampato di quella antichissima versione. Il Nuovo testamento era noto a lui ed a tutti i siriani, sia orientali che occidentali, prima del tempo di Rabulas, nel \"Diatessaron\" armonizzato di Taziano. Il suo testo degli Atti degli Apostoli sembra essere stato strettamente collegato a quello chiamato \"Occidentale\".\nL'esegesi di Efrem \u00e8 quella degli scrittori siriani in generale, sia ellenizzati che non, ed \u00e8 strettamente collegato a quella di Afraate, essendo, come l'ultimo, abbastanza rispettosa della tradizione ebraica e spesso basata su di essa. Come esegeta Efrem \u00e8 sobrio, mostra una preferenza per il senso letterale, \u00e8 discreto nell'uso dell'allegoria; in poche parole, inclina fortemente alla Scuola Antiochena, e ci richiama in particolare Teodoreto di Cirro. Egli ammette nella Scrittura solo pochi passaggi messianici nel senso letterale, molti di pi\u00f9, comunque, profetici di Cristo nel senso tipologico, che deve essere attentamente distinto dal senso allegorico. Non \u00e8 improbabile che la maggior parte dei suoi commentari fosse scritta per la scuola cristiana persiana (Schola Persarum) di Nisibi, della quale fu uno dei fondatori e anche uno dei pi\u00f9 distinti professori.\nOpere poetiche.\nLa maggior parte dei sermoni e delle esortazioni sono in versi, sebbene si siano conservati alcuni sermoni in prosa. Tolti i suoi scritti esegetici, il resto delle sue opere si pu\u00f2 dividere in omelie ed inni. Le omelie (in siriano \"memr\u00ea\", cio\u00e8 discorsi) sono scritte in settenari, spesso divisi in due parti di tre e quattro sillabe rispettivamente. Egli vi celebra la festa di \"Nostro Signore e dei santi\"; a volte interpreta un racconto scritturale o tratta un tema spirituale o edificante. In Oriente le Lezioni per i servizi ecclesiastici erano spesso tratte dalle omelie di Efrem. Gli inni (in siriano \"madrash\u00ea\", cio\u00e8 istruzioni) offrono una grande variet\u00e0 sia di stile che di ritmo. Erano scritti per il servizio corale delle suore, ed erano destinati ad essere da loro cantati; da qui la divisione in strofe, poich\u00e9 gli ultimi versi di ogni strofa venivano ripetuti in una sorta di ritornello. Questo ritornello \u00e8 indicato all'inizio di ogni inno, alla stregua di un'antifona; c'\u00e8 anche un'indicazione della chiave musicale in cui l'inno deve essere cantato. Il seguente pu\u00f2 servire come esempio. \u00c8 preso da un inno per l'Epifania (ed. Lamy, I, p.\u00a04).\nMonsignor Lamy, editore degli inni, not\u00f2 settantacinque differenti ritmi ed arie. Alcuni inni sono acrostici, cio\u00e8, a volte, ogni strofa comincia con una lettera dell'alfabeto, come nel caso di parecchi pezzi metrici della Bibbia (ebraici), o, ancora la prima lettera di un numero di versi o strofe forma una data parola. In quest'ultimo modo Efrem firm\u00f2 parecchi dei suoi inni. Egli non \u00e8, tuttavia, l'inventore della poesia siriana, questo onore sembra appartenere al sopracitato eretico Gardesano di Edessa. Lo stesso Efrem ci dice che nelle vicinanze di Nisibi ed Edessa le poesie di questo gnostico e di suo figlio Armonio contribuirono efficacemente al successo dei loro falsi insegnamenti. In effetti, se Efrem entr\u00f2 nello stesso campo, fu con la speranza di sconfiggere l'eresia con le stesse armi perfezionate da lui stesso. Il lettore occidentale degli inni di Efrem \u00e8 portato a meravigliarsi per l'entusiasmo dei suoi ammiratori dell'antica chiesa siriana. Il suo \"lirismo\" non \u00e8 affatto quello che noi intendiamo con questo termine. La sua poesia pu\u00f2 sembrare prolissa, noiosa, incolore, mancante di note personali, ed in generale priva di fascino. Per essere giusti, tuttavia, bisogna ricordare che le sue poesie sono conosciute dalla maggior parte dei lettori solo in traduzioni, da cui, ovviamente, il ritmo originale \u00e8 scomparso ed in particolare il fascino e la maggior parte degli aspetti della sua poesia che potrebbero colpire di pi\u00f9. Questi inni, inoltre, non erano scritti per la lettura privata, ma si prevedeva che fossero cantati da cori alternati. Vale il paragone fra i salmi latini come vengono cantati dal coro di un monastero benedettino e la loro lettura privata da parte di un sacerdote che recita il Breviario.\nIl culto.\nDurante la sua vita, Efrem fu molto influente fra i cristiani di Edessa; la sua memoria fu venerata da ortodossi, monofisiti e nestoriani, che lo chiamavano \"sole dei siriani\", \"colonna della chiesa\", \"arpa dello Spirito Santo\". Ancora pi\u00f9 straordinario \u00e8 l'omaggio che gli tributarono i greci, che ben raramente menzionavano scrittori siriani. Fra le opere di Gregorio di Nissa (P. G. XLVI, 819) c'\u00e8 un sermone (bench\u00e9 non riconosciuto da alcuni) che \u00e8 un vero e proprio panegirico di sant'Efrem. Vent'anni dopo la morte di quest'ultimo, san Gerolamo lo menziona come segue nel suo \"catalogo di cristiani illustri\":\nAnche Teodoreto di Cirro elogiava il suo genio poetico e la sua conoscenza teologica (Hist. Eccl., IV, xxvi). Sozomeno sostiene che Efrem abbia scritto 3 milioni di versi e registra il nome di alcuni dei suoi discepoli, alcuni dei quali rimasero ortodossi, mentre altri caddero nell'eresia (Hist. Eccl., III, xvi). Dalle chiese siriana e bizantina la fama di sant'Efrem si estese fra tutti i cristiani. Il Martirologio Romano lo menziona il 1\u00ba febbraio. Nei loro menologi e sinassi, greci e russi, giacobiti, caldei, copti e armeni onorano il santo diacono di Edessa.\nPapa Benedetto XV ne elogi\u00f2 la figura e lo dichiar\u00f2 dottore della Chiesa con l'enciclica \"Principi Apostolorum Petro\", scritta il 5 ottobre 1920.\nPreghiere celebri.\nLa preghiera seguente \u00e8 recitata dalla chiesa ortodossa ogni giorno della Quaresima, ed \u00e8 inframezzata da \"metanie\" (prostrazioni):\nQuesta \u00e8 una delle pi\u00f9 celebri preghiere, che raccoglie le intenzioni di una persona anziana:"}
{"id": "625749", "revid": "10364", "url": "https://it.wikipedia.org/wiki?curid=625749", "title": "Santa Maria Nuova (diaconia)", "text": ""}
{"id": "625750", "revid": "56588", "url": "https://it.wikipedia.org/wiki?curid=625750", "title": "Sant'Onofrio (diaconia)", "text": ""}
{"id": "625751", "revid": "767487", "url": "https://it.wikipedia.org/wiki?curid=625751", "title": "Santi Sergio e Bacco (diaconia)", "text": "La diaconia dei Santi Sergio e Bacco, una delle sette originali, fu eretta da papa Agatone nel 678. Era situata nell'VIII Regione di Roma, all'interno del Foro Romano, nei pressi dell'Arco di Settimio Severo. Durante il pontificato di papa Gregorio III, il suo edificio ed il suo piccolo oratorio furono ingranditi. Nel 1587, la diaconia fu soppressa da papa Sisto V e, pi\u00f9 tardi, sotto il pontificato di papa Paolo V, fu demolita."}
{"id": "625753", "revid": "2519", "url": "https://it.wikipedia.org/wiki?curid=625753", "title": "Hasvik", "text": "Hasvik \u00e8 un comune norvegese della contea di Troms og Finnmark, situato sull'isola di S\u00f8r\u00f8ya, la quarta isola pi\u00f9 grande della Norvegia (escluso l'arcipelago delle Svalbard). Un aeroporto collega il comune alle citt\u00e0 di Troms\u00f8 ed Hammerfest, mentre \u00e8 possibile raggiungere il posto con la propria automobile tramite il traghetto da \u00d8ksfjord.\nSeparatosi dal comune di Loppa il 1\u00ba gennaio 1858, Hasvik si trova oggi a fronteggiare un costante declino demografico dovuto ai problemi della locale industria della pesca.\nNome.\nLa forma norrena del nome era probabilmente \"H\u00e1svik\". La prima parte del nome sarebbe cos\u00ec la declinazione genitiva del nome del Monte \"H\u00e1r\" (oggi noto come H\u00e5en), mentre la seconda sarebbe \"v\u00edk\", insenatura.\nStemma.\nLo stemma \u00e8 di origini recenti, risalente al 1984. Raffigura un gabbiano.\nFauna.\nIl comune di Hasvik pu\u00f2 vantare diverse colonie di uccelli marini, tra le quali \u00e8 nota quella di Andotten, dove \u00e8 possibile trovare numerosi esemplari di gabbiano tridattilo e di gazza marina."}
{"id": "625754", "revid": "124958980", "url": "https://it.wikipedia.org/wiki?curid=625754", "title": "Karasjok", "text": " \nKarasjok (\"K\u00e1r\u00e1\u0161joga\" in sami), \u00e8 un comune norvegese della contea del Troms og Finnmark. \nCapoluogo del comune \u00e8 il centro abitato omonimo che sorge lungo le sponde del fiume Karasjohka e dista circa 266\u00a0km da Capo Nord, 217 da Hammerfest, 18 dal confine finlandese e 130 da Kautokeino, alla quale \u00e8 congiunta tramite la strada E6.\nSebbene Kautokeino conti il maggior numero di abitanti di etnia sami, Karasjok \u00e8 considerata la capitale della Lapponia; hanno qui sede infatti il Parlamento Sami, la biblioteca e una radio in lingua sami. \u00c8 presente anche un museo-parco che illustra le abitudini e le tradizioni del popolo Sami.\nGeografia.\nIl territorio comunale si trova ai confini con la Finlandia dalla quale lo separa il fiume An\u00e1rjohka che dopo la confluenza con il fiume Karasjohka assume il nome di Deatnu\nKarasjok si trova su un altopiano a circa 300 m s.l.m. attraversato da numerosi corsi d'acqua caratterizzati dalla presenza di pagliuzze d'oro e con percorsi tortuosi e ramificati, il punto pi\u00f9 elevato del comune \u00e8 il monte Vuorji ( m s.l.m.) situato nella parte settentrionale del comune. \nLe vallate sono ricoperte di boschi di conifere e betulle mentre la vegetazione dell'altopiano \u00e8 caratterizzata da arbusti e betulle, la parte meridionale del comune \u00e8 compresa nel Parco nazionale \u00d8vre An\u00e1rjohka. \nLa pi\u00f9 bassa temperatura registrata in Norvegia venne rilevata a Karasjok il 31 dicembre del 1886 con . Solitamente la temperatura pu\u00f2 arrivare a \u00b0 d'inverno e +30\u00b0 d'estate.\nMonumenti e attrazioni.\nA Karasjok \u00e8 presente la chiesa in legno pi\u00f9 antica di tutto il Finnmark, la \"Gamlekirke\", che risale al 1807. Si tratta dell'unico edificio della citt\u00e0 sopravvissuto ai bombardamenti e agli incendi del secondo conflitto mondiale."}
{"id": "625755", "revid": "767487", "url": "https://it.wikipedia.org/wiki?curid=625755", "title": "Maharishi", "text": "Maharishi in sanscrito significa \"grande rishi\".\nNei Veda la parola denota un cantore di inni sacri, un poeta o saggio ispirato, o qualsiasi persona che da sola o con altri invochi le deit\u00e0 con canti o mantra di carattere sacro. In particolare, si riferisce agli autori degli inni del Rig Veda, ossia Kutsa, Atri, Rebha, Agastya, Kushika, Vasishtha, Vyashva. In seguito le generazioni considerarono i rishi come saggi patriarcali o santi, che occupano la stessa posizione nella storia dell'India come gli eroi e i patriarchi; di fatto costituiscono una classe peculiare di esseri nell'antico sistema mitico, distinta dagli asura (demoni), dai deva (deit\u00e0) e dai comuni mortali."}
{"id": "625756", "revid": "36426", "url": "https://it.wikipedia.org/wiki?curid=625756", "title": "Arcivescovo di Albi", "text": ""}
{"id": "625760", "revid": "466539", "url": "https://it.wikipedia.org/wiki?curid=625760", "title": "Kautokeino", "text": " \nKautokeino (\"Guovdageaidnu\" in sami) \u00e8 un comune norvegese della contea di Troms og Finnmark. Dal 2005 il nome ufficiale del comune \u00e8 Guovdageaidnu-Kautokeino.\nIl comune \u00e8 stato istituito nel 1851 per scorporo dal soppresso comune di Kistrand. Confina a nord con il comune di Alta, ad est con quello di Karasjok, a sud con la Finlandia e a ovest con il comune di Nordreisa. Per estensione \u00e8 il pi\u00f9 grande comune della Norvegia (la sua superficie \u00e8 poco pi\u00f9 grande di quella delle Marche).\nGeografia.\nIl territorio comunale \u00e8 situato sull'altopiano del Finnmarksvidda ad un'altezza compresa tra i 400 e i 500 m s.l.m. , \u00e8 attraversato dal corso del fiume Kautokeinoelva (\"Guovdageaineatnu\" in sami) che, una volta attraversato a nord il confine comunale, prende il nome di Alta. \nNella parte nordorientale si trova il lago Ie\u0161j\u00e1vri. Il punto pi\u00f9 elevato \u00e8 il monte Mollejus situato al confine con il comune di Nordreisa. La parte meridionale del comune \u00e8 compresa nel Parco nazionale \u00d8vre An\u00e1rjohka.\nPopolazione.\nSebbene Karasjok sia la citt\u00e0 in cui risiede il parlamento Sami, Kautokeino \u00e8 la citt\u00e0 maggiormente abitata da persone di etnia sami (l'85% della popolazione usa come prima lingua il sami). L'insediamento permanente risale agli inizi del XVIII secolo, fino ad allora nell'area vi erano solo movimenti nomadici legati all'allevamento delle renne, che rimane l'attivit\u00e0 economica principale nel comune (nel 2003 il numero di renne era pari a esemplari).\nLa citt\u00e0 presenta una piccola chiesa in legno (\"Kautokeino kirke\") che risale al 1959 ed \u00e8 costruita con le parti recuperate dalla chiesa precedente, risalente al 1701, ma distrutta durante il secondo conflitto mondiale.\nCultura.\nA Kautokeino \u00e8 ambientata la serie televisiva \"Ante, ragazzo lappone\"."}
{"id": "625762", "revid": "119585843", "url": "https://it.wikipedia.org/wiki?curid=625762", "title": "Piano astrale", "text": "Il piano astrale, chiamato altres\u00ec mondo astrale o mondo del desiderio (\"kamaloka\" in sanscrito), secondo alcune tradizioni esoteriche, religiose, e parte del pensiero new age, \u00e8 un luogo metafisico intermedio, in cui la dimensione spirituale superiore si abbassa di livello, tramutandosi in mera energia psichica: si tratterebbe quindi di una sorta di limbo situato tra il mondo dello spirito e quello terrestre.\nOrigine e storia del termine.\nAlla fine dell'Ottocento e agli inizi del Novecento il termine fu reso popolare dalla Teosofia, soprattutto per merito di Annie Besant e Charles Webster Leadbeater, nonch\u00e9 in seguito da Alice Bailey. In questa filosofia, il piano astrale \u00e8 considerato il primo piano metafisico oltre quello fisico, e precede quello mentale, essendo la sua vibrazione \"pi\u00f9 densa\". A volte viene denominato \"mondo delle emozioni\" o \"mondo dell'illusione\", corrisponde al piano \"karmico\" di Helena Blavatsky.\nAlcuni concetti equivalenti al piano astrale nei vari insegnamenti esoterici sono il Kamaloka dell'Induismo; il Barzakh nell'esoterismo islamico (Sufismo); il Mondo di Asiyah nella Kabbalah (sebbene questo includa talvolta pure il piano fisico), o lo Yetzirah in qualche interpretazione della Kabbalah ermetica; il \"mondo dello spirito\" nello Spiritismo di Allan Kardec; il \"mondo vitale\" nella visione di Sri Aurobindo e Mirra Alfassa; la cosmogonia interiore insegnata nel Surat Shabd Yoga.\nNel suo libro \"Autobiografia di uno Yogi\", Paramahansa Yogananda ha spiegato le differenze tra i piani fisico, astrale (Kamaloka) e causale, in base alla filosofia ind\u00f9 tradizionale. Secondo lui, quando una persona muore la sua anima passa al piano astrale, ove raccoglie i risultati delle sue azioni passate o karma, per poi rinascere conseguentemente in un corpo fisico oppure elevarsi al piano causale superiore.\nIl piano astrale e l'esperienza astrale.\nSecondo alcune religioni, credenze \"New Age\" o tradizioni mistiche, il piano astrale potrebbe essere \"visitato\" coscientemente con il \"corpo astrale\", attraverso pratiche esoteriche iniziatiche, durante il sogno e il sonno, dopo la morte e prima della nascita o in stati alterati di coscienza. \nIl piano astrale come concetto pseudoscientifico.\nIl concetto \u00e8 stato frequentemente ripreso e utilizzato da sostenitori di pratiche alternative, pseudoscientifiche o \"New Age\", attribuendo allo stesso, o a energie ad esso afferenti, degli effetti o una sussistenza reale, usato da taluni assertori dell'esistenza di fenomeni paranormali i quali fanno leva sul concetto di piano astrale per spiegare tali fenomeni, come ad esempio le esperienze extracorporee.\nTuttavia ogni asserzione che supponga l'esistenza di un piano astrale non ha alcun riscontro scientifico, al di fuori del valore simbolico-spirituale del concetto.."}
{"id": "625768", "revid": "986213", "url": "https://it.wikipedia.org/wiki?curid=625768", "title": "Innocenzo Cybo", "text": "Biografia.\nNato dal matrimonio di Franceschetto Cybo (figlio legittimato di papa Innocenzo VIII) e di Maddalena de' Medici (a sua volta figlia di Lorenzo il Magnifico), venne nominato cardinale nel 1513 dallo zio papa Leone X, al secolo Giovanni de' Medici. Durante il soggiorno a Roma visse a Palazzo Altemps.\nIl primo incarico fuori da Roma lo vide vescovo di Aleria dal 1518 al 1520, poi arcivescovo di Genova dal 1520 al 1521; nel medesimo anno fu nominato cardinale camerlengo e mantenne tale carica per circa un anno.&lt;br&gt;\nIn seguito fu a lungo arcivescovo di Torino fino al 1548. Dal 1527, contemporaneamente a tale carica, fu anche Legato pontificio della Provincia Romandiol\u00e6 presso Bologna per gestire la annosa e delicata questione del dominio papale su quei territori di confine. Qui rivest\u00ec anche un ruolo di rilievo nella cerimonia dell'incoronazione dell'imperatore Carlo V, avvenuta proprio a Bologna nel 1530.\nNel 1532 fu inviato da Clemente VII anche lui papa mediceo, a Firenze per sostenere le sorti della citt\u00e0 durante l'assenza del duca Alessandro (1532).\nInoltre, fu amministratore apostolico dell'arcidiocesi di Marsiglia dall'11 maggio 1517 al 12 gennaio 1530, amministratore apostolico della diocesi di Ventimiglia dal 27 luglio 1519 all'8 agosto 1519 e in seguito dell'arcidiocesi di Messina dal 14 giugno 1538 alla morte.\nMor\u00ec a Roma nel 1550.\nBlasonatura.\nDi rosso alla banda scaccata di tre file d'argento e d'azzurro, al capo d'argento alla croce di rosso.\nLo scudo, accollato a una croce astile patriarcale d'oro, posta in palo, \u00e8 timbrato da un cappello con cordoni e nappe di rosso. Le nappe, in numero di trenta, sono disposte quindici per parte, in cinque ordini di 1, 2, 3, 4, 5."}
{"id": "625769", "revid": "1714743", "url": "https://it.wikipedia.org/wiki?curid=625769", "title": "Maddalena di Pierfrancesco de' Medici", "text": "Biografia.\nFiglia di Pierfrancesco il Giovane e di Maria Soderini, divenne orfana dopo pochi anni di vita a causa della prematura morte del padre, avvenuta nel 1525. Fu allevata dalla madre e dai parenti nella villa del Trebbio. Suoi fratelli erano Lorenzino de' Medici e Giuliano, ed aveva anche una sorella maggiore, Laudomia.\nSi spos\u00f2 una prima volta con Alamanno Salviati, ma dopo essere rimasta vedova presto, si rifugi\u00f2 con la sorella nel convento carmelitano di Santa Maria degli Angeli a Firenze. Dopo che suo fratello \"Lorenzaccio\" uccise il duca di Firenze Alessandro de' Medici, scapp\u00f2 con tutta la famiglia a Bologna e poi a Venezia. Si rispos\u00f2 con Roberto, figlio di Filippo Strozzi, con il quale and\u00f2 a vivere in Francia e solo in seguito a Roma. Mor\u00ec il 14 aprile 1583 e fu sepolta nella chiesa di . Ebbe otto figli con il marito, sette femmine e un maschio per ultimo:"}
{"id": "625771", "revid": "36426", "url": "https://it.wikipedia.org/wiki?curid=625771", "title": "Innocenzo Cibo", "text": ""}
{"id": "625773", "revid": "697352", "url": "https://it.wikipedia.org/wiki?curid=625773", "title": "Maddalena di Lorenzo de' Medici", "text": "Biografia.\nNascita e infanzia.\nMaddalena nacque a Firenze il 25 luglio 1473, figlia di Lorenzo il Magnifico e di Clarice Orsini.\nFu educata nella casa paterna dalla nonna paterna Lucrezia Tornabuoni e, come la sorella maggiore Lucrezia, pot\u00e9 forse anche godere dell\u2019educazione che Angelo Poliziano, al servizio del padre Lorenzo fino al 1479, impartiva al fratello Piero.\nMaddalena ebbe un\u2019infanzia tormentata da frequenti malattie, le quali condizionarono il suo carattere, chiuso e malinconico. I suoi primi anni furono segnati anche dalle turbolente vicende fiorentine, in particolare dagli esiti della congiura dei Pazzi (26 aprile 1478).\nFu particolarmente legata al fratello Giovanni, futuro papa Leone X.\nMatrimonio e vita adulta.\nNel 1486 il Magnifico invi\u00f2 a Roma il cognato Rinaldo Orsini, arcivescovo di Firenze, e Pier Filippo Pandolfini per trattare con papa Innocenzo VIII la riapertura e lo sviluppo del banco familiare e la carriera ecclesiastica del figlio Giovanni.\nNel gennaio 1487 Innocenzo VIII aveva concluso un\u2019alleanza con la Repubblica di Venezia, mettendo in pericolo la Repubblica di Firenze e Lorenzo il Magnifico che, di conseguenza, si decise a dare in sposa la quattordicenne Maddalena al quasi quarantenne Francesco \"Franceschetto\" Cybo, figlio del papa. Il matrimonio era il prezzo imposto dal pontefice per soddisfare le pretese politiche ed economiche di Lorenzo, consapevole che il matrimonio avrebbe procurato infelicit\u00e0 all\u2019amata figlia. \nNon mancarono reazioni negative a questo patto matrimoniale: a Firenze, dove si guardava con diffidenza al gi\u00e0 forte legame dei Medici con gli Orsini, questo nuovo parentado non fiorentino fu fortemente avversato. \nIl 25 febbraio 1487, a conclusione delle trattative, il patto fu firmato da Rinaldo Orsini, come rappresentante di Maddalena, e due giorni dopo Lorenzo lo approv\u00f2. Il 4 novembre dello stesso anno Maddalena, accompagnata, tra gli altri, dalla madre, lasci\u00f2 Firenze per Roma, dove giunse il giorno 13 dello stesso mese. Portava una dote di 4000 fiorini. Un paio di giorni dopo il papa offr\u00ec in onore delle due donne Medici un pranzo in Vaticano e don\u00f2 alla promessa sposa gioielli per il valore di 8000 ducati. Anche Franceschetto fece omaggio alla futura sposa di un monile da 2000 ducati.\nLe nozze furono celebrate solennemente il 20 gennaio 1488. Maddalena ripart\u00ec per Firenze alla fine di maggio e fu raggiunta da Franceschetto il mese successivo. Alla fine di luglio, dopo la morte della madre, che Maddalena aveva assistito nella malattia, torn\u00f2 a Roma, dove visse nel palazzo del consorte. Dal matrimonio con Franceschetto nacquero otto figli, di cui sei raggiunsero l\u2019et\u00e0 adulta.\nLa morte della figlia primogenita Lucrezia, avvenuta nel 1492, gett\u00f2 Maddalena in un profondo stato depressivo.\nAlla morte del pontefice Innocenzo VIII, nel 1492, Franceschetto non si sentiva pi\u00f9 a suo agio a Roma e assieme a Maddalena si spost\u00f2 presso le sue propriet\u00e0 a Firenze e a Pisa, ma anche a Genova. L\u2019allontanamento di Franceschetto dalla vita politica romana assicur\u00f2 alla famiglia Medici un periodo di relativa tranquillit\u00e0, consentendo a Maddalena di occuparsi della gestione economica dei suoi possedimenti in Toscana.\nCon l\u2019elezione al pontificato del fratello Giovanni, Maddalena si rec\u00f2 a Roma con le sorelle Lucrezia e Contessina. Il 23 settembre 1513 fu nominato cardinale il figlio Innocenzo Cybo. Nel 1515 Maddalena ottenne la cittadinanza romana e non manc\u00f2 di influenzare la politica papale suscitando la gelosia delle sorelle.\nMorte e sepoltura.\nMaddalena mor\u00ec a Roma il 2 dicembre 1519, pochi mesi dopo il marito (morto il 25 luglio), e fu sepolta nella basilica di San Pietro.\nDiscendenza.\nDal matrimonio con Franceschetto nacquero otto figli, di cui sei raggiunsero l\u2019et\u00e0 adulta:"}
{"id": "625781", "revid": "304077", "url": "https://it.wikipedia.org/wiki?curid=625781", "title": "Antaisaka", "text": "Gli Antaisaka (o Antesaka) sono un popolo del Madagascar, originario dell'ovest ma in seguito migrati nel sud-est dell'isola. Gli appartenenti a questa etnia sono circa 748.000 e rappresentano il 5% della popolazione malgascia.\nDiscendono dai Sakalava, etnia a cui apparteneva quello che secondo la tradizione \u00e8 il padre fondatore della comunit\u00e0 Antaisaka, Andriamandresy. Il nome \"'Antaisaka\" in lingua malgascia significa appunto \"quelli che vengono dai Sakalava\".\nFra le usanze tipiche di questo popolo vi \u00e8 il tab\u00f9 verso la raccolta del riso da parte dei maschi, e la presenza di una seconda porta nelle case, utilizzata solo per portare fuori le salme dei morti."}
{"id": "625782", "revid": "92723", "url": "https://it.wikipedia.org/wiki?curid=625782", "title": "Antaifasy", "text": "Gli Antaifasy (o Antefasy) sono un popolo del sud-est del Madagascar, presenti nella zona di Farafangana. Gli appartenenti a questa etnia sono circa 179.000 e rappresentano l'1 % della popolazione malgascia. Il nome \"Antaifasy\", in lingua malgascia, significa \"coloro che vivono nella sabbia\".\nCome gli Antaisaka, sono forse originari dell'ovest, da cui sarebbero fuggiti a causa dell'ostilit\u00e0 di altre etnie locali; ma le loro caratteristiche somatiche fanno supporre un'antica discendenza da popolazioni dell'India.\nHanno una legge tribale molto severa, e fra i loro usi tipici vi \u00e8 l'abitudine di seppellire i morti nel profondo della foresta."}
{"id": "625784", "revid": "54811", "url": "https://it.wikipedia.org/wiki?curid=625784", "title": "Vezo", "text": "Il Vezo (pronunciato \"Vezu\") \u00e8 un popolo di origini asiatiche presente nel sudovest del Madagascar, su un territorio costiero che va approssimamente da Anakao (50\u00a0km circa a sud di Toliara) fino a Morondava (400\u00a0km a nord).\nSono abilissimi pescatori, e con le loro piroghe inseguono i banchi di pesci in mare aperto anche per molti giorni. Quando si trovano a dover passare la notte in mare, si \"accampano\" usando le vele per montare rudimentali tende; per via di questa usanza sono detti \"nomadi del mare\". Le loro tombe tradizionali sono decorate con sculture erotiche."}
