{"id": "610642", "revid": "729019", "url": "https://it.wikipedia.org/wiki?curid=610642", "title": "Gilad Shalit", "text": "Originario della Galilea occidentale, ha due cittadinanze, israeliana e francese.\nCarrista delle Forze di Difesa Israeliane (IDF), fu catturato da un commando palestinese a Kerem Shalom, localit\u00e0 israeliana non lontana dal confine con la Striscia di Gaza, il 25 giugno 2006. Fu il secondo soldato israeliano catturato dai palestinesi dopo Nachson Wachsman, fatto prigioniero nel 1994 e caduto in un tentativo di liberazione. La cattura di Shalit e quella di Ehud Goldwasser ed Eldad Regev furono gli eventi principali che portarono ai conflitti nella Striscia di Gaza e in Libano durante l'estate 2006.\nIl 18 ottobre 2011, a seguito di un accordo tra Hamas e il governo israeliano con la mediazione dell'Egitto, Shalit venne liberato, dietro la contropartita della liberazione di un migliaio di palestinesi detenuti nelle carceri israeliane, una parte dei quali \u00e8 stata successivamente di nuovo arrestata e riportata nelle carceri israeliane.\nL'attacco palestinese e la cattura.\nVerso l'alba del 25 giugno 2006, Shalit venne fatto prigioniero da un commando di militanti palestinesi che condussero un attacco contro una postazione militare in territorio Israeliano, raggiunta attraverso il confine meridionale della Striscia di Gaza grazie a un tunnel sotterraneo lungo circa tre chilometri scavato tra i sobborghi di Rafah e la zona di Kerem Shalom. Durante l'assalto rimasero uccisi due soldati Israeliani e altri quattro feriti, non contando Shalit, che pare abbia riportato una frattura alla mano sinistra e una leggera ferita a una spalla. Il 26 giugno 2006 gli autori della cattura di Shalit emisero un comunicato offrendosi di fornire informazioni sul soldato prigioniero qualora Israele avesse acconsentito a liberare tutti i prigionieri minori di diciotto anni e quelli di sesso femminile.\nIl comunicato era firmato dalle \"Brigate Ezzedin al-Qassam\" (braccio militare del partito Hamas), dai \"Comitati di Resistenza Popolare\" (che includono membri di Fatah, del Movimento Islamico della Jihad Palestinese e di Hamas) e da un gruppo sconosciuto in precedenza, l\"'Armata Palestinese dell'Islam\". Il 1\u00ba luglio 2006 i palestinesi avanzarono nuove richieste agli israeliani, domandando la liberazione di mille prigionieri palestinesi in aggiunta ai precedenti e la fine dei raid contro la Striscia di Gaza. Due giorni dopo, alle richieste si aggiunse un ultimatum di ventiquattro ore, accompagnato da minacce non meglio specificate in caso esso fosse stato respinto da Israele. Poche ore pi\u00f9 tardi, tuttavia, Israele rigett\u00f2 ufficialmente l'ultimatum, dichiarando: \u00abNon ci saranno negoziati per il rilascio di prigionieri\u00bb.\nLa cattura di Shalit venne comunemente descritta dai media occidentali come l'episodio scatenante dell'Operazione Piogge estive. Fonti palestinesi fecero per\u00f2 notare come ventiquattro ore prima della cattura di Shalit, il 24 giugno 2006, due civili palestinesi, Osama Muamar e suo fratello Mustafa Muamar vennero catturati prima dell'alba presso Rafah e tradotti in Israele senza accuse specifiche durante il primo caso significativo di invasione via terra della Striscia di Gaza finalizzato alla cattura di prigionieri da parte delle forze armate israeliane, dopo che queste si erano ritirate l'estate precedente dal territorio palestinese occupato per trentotto anni. Immediatamente dopo la cattura di Shalit, il Nunzio apostolico presso Israele, l'arcivescovo Antonio Franco, avvi\u00f2 un tentativo di mediazione allo scopo di ottenere il rilascio di Shalit mettendosi in contatto con la parrocchia della chiesa cattolica nella Striscia di Gaza, ma senza successo.\nTentativi di liberazione.\nAllo scopo dichiarato di rintracciare e liberare Shalit, le forze armate israeliane lanciarono una prima invasione massiccia della Striscia di Gaza il 28 giugno 2006, concentrandosi nella zona del Campo Profughi di Khan Yunis. Secondo quanto dichiarato da David Siegel, un portavoce dell'ambasciata israeliana a Washington, \u00abIsraele ha fatto tutto quel poteva sino ad esaurire tutte le opzioni diplomatiche dando a Mahm\u016bd Abb\u0101s l'opportunit\u00e0 di restituire l'israeliano rapito... Questa operazione pu\u00f2 essere interrotta immediatamente a condizione che venga rilasciato Gilad Shalit\u00bb. Il 29 giugno il comandante israeliano del settore meridionale, generale Yoav Galant, conferm\u00f2 che Shalit si trovava ancora a Gaza. Il ministro della giustizia israeliano, Haim Ramon, aggiunse che Shalit era trattenuto nella parte meridionale della Striscia di Gaza.\nIl corrispondente militare della Radiotelevisione statale israeliana sostenne che Shalit fosse trattenuto a Rafah e che c'erano indicazioni fosse vivo. Il portavoce dell'IDF, il brigadier generale Miri Regev afferm\u00f2 che \u00abnon siamo convinti che egli sia tenuto a Gaza sud... [solo] che sia trattenuto a Gaza\u00bb. Il 1\u00ba luglio la BBC rifer\u00ec che Shalit potrebbe aver ricevuto cure mediche, forse per ferite al ventre e alle spalle. Tale informazione venne successivamente smentita da fonti palestinesi. Le autorit\u00e0 governative israeliane minacciarono anche \u00abdi far cadere il cielo\u00bb nel caso in cui Shalit fosse stato ferito.\nDal 6 settembre 2006 si diffusero notizie secondo le quali l'Egitto aveva avviato negoziati per conto di Israele con Hamas allo scopo di ottenere il rilascio di Shalit. Una settimana pi\u00f9 tardi i mediatori egiziani ricevettero una lettera autografa di Gilad Shalit, nella quale egli assicurava di essere vivo e di stare bene. Un esame grafologico conferm\u00f2 che lo scritto era autentico. Nel corso del 2007, durante la breve guerra civile fra Hamas e Fatah che insanguin\u00f2 la Striscia di Gaza venne diffuso un messaggio audio di Gilad, probabilmente autentico, nel quale il ragazzo chiedeva aiuto al governo israeliano e il rilascio di alcuni prigionieri palestinesi.\nIn seguito il padre, tramite complesse trattative compiute dalla diplomazia egiziana, riusc\u00ec a far arrivare al ragazzo un paio di occhiali nuovi dato che i suoi si erano rotti durante l'agguato. Hamas accett\u00f2 di consegnaglierli, dopo un netto rifiuto iniziale dovuto al sospetto che vi fosse nascosta una microspia. Nel 2008 Hamas torn\u00f2 a fornire notizie su Gilad, sostenendo che il ragazzo fosse in buone condizioni di salute e chiese di riaprire le trattative, ponendo come base per il rilascio il pagamento di un riscatto miliardario e il rilascio di duecentocinquanta prigionieri. Il governo israeliano respinse quelle condizioni. Lo stallo delle trattative, e le reciproche pregiudiziali, vennero superate nel corso 2011: il 12 ottobre vi \u00e8 stato l'annuncio del raggiungimento di un accordo per la liberazione del soldato, in cambio della quale il governo israeliano diede il suo assenso alla scarcerazione di un migliaio di palestinesi reclusi nelle carceri israeliane. L'effettiva liberazione del soldato Shalit avvenne sei giorni dopo.\nLa liberazione.\nIl 18 ottobre 2011, a seguito dell'accordo raggiunto con Hamas, il caporale Shalit venne liberato in cambio del rilascio di 1 027 prigionieri palestinesi detenuti nelle carceri israeliane. Il caporale venne condotto dalla citt\u00e0 palestinese di Rafah a una localit\u00e0 egiziana posta a poca distanza dal confine. Da qui il caporale venne trasferito in elicottero alla base aerea israeliana di Tel Nof, dove venne accolto dal primo ministro israeliano Benjamin Netanyahu. Intervistato da una rete televisiva egiziana, Shalit dichiar\u00f2 di essere stato trattato bene durante gli anni di prigionia e di essere stato informato della liberazione una settimana prima. Manifest\u00f2 inoltre il suo auspicio di come l'accordo per la sua liberazione possa essere un primo passo verso la pace.\nRiconoscimenti.\nL'associazione \"Gilad Libero\" aveva come scopo il mantenimento dell'attenzione dell'opinione pubblica riguardo alla prigionia di Shalit e al raggiungimento della sua liberazione. Fondata da Noam Shalit, padre di Gilad, ha anche curato la pubblicazione di un racconto, intitolato \"Quando lo squalo e il pesciolino s'incontrarono per la prima volta\", scritto da Gilad all'et\u00e0 di undici anni e che allude metaforicamente al conflitto israelo-palestinese. Shalit nel 2008 ricevette inoltre la cittadinanza onoraria di Parigi, nel 2009 di Roma e successivamente quella di diverse localit\u00e0 statunitensi."}
{"id": "610645", "revid": "1305772", "url": "https://it.wikipedia.org/wiki?curid=610645", "title": "K4", "text": ""}
{"id": "610653", "revid": "1305772", "url": "https://it.wikipedia.org/wiki?curid=610653", "title": "K5", "text": ""}
{"id": "610659", "revid": "1305772", "url": "https://it.wikipedia.org/wiki?curid=610659", "title": "K6", "text": ""}
{"id": "610662", "revid": "287204", "url": "https://it.wikipedia.org/wiki?curid=610662", "title": "K7", "text": ""}
{"id": "610664", "revid": "1305772", "url": "https://it.wikipedia.org/wiki?curid=610664", "title": "K8", "text": ""}
{"id": "610665", "revid": "729019", "url": "https://it.wikipedia.org/wiki?curid=610665", "title": "Messerschmitt Me 323", "text": "Il Messerschmitt Me 323 \"Gigant\" era un aereo da trasporto pesante esamotore e monoplano ad ala alta prodotto dall'azienda tedesca Messerschmitt AG negli anni quaranta ed impiegato dalla Luftwaffe, l'aeronautica militare della Germania nazista, nel corso della seconda guerra mondiale.\nSviluppo dell'aliante Me 321, era caratterizzato dall'adozione di sei motori radiali montati sul bordo d'attacco alare e da un diverso carrello d'atterraggio multiruota. Venne prodotto in circa 200 esemplari e risulta detenere il primato dell'aereo terrestre dalle maggiori dimensioni utilizzato durante il conflitto.\nStoria del progetto.\nLo sviluppo del Me 323 Gigant inizi\u00f2 dalla necessit\u00e0 tedesca di avere nel 1940 un grande aliante. L'aliante leggero DFS 230 aveva gi\u00e0 dimostrato il suo valore nel famoso attacco al forte Eben-Emael in Belgio (il primo assalto di sempre da parte di truppe aviotrasportate su alianti), e fu in seguito usato con successo nella battaglia di Creta nel 1941.\nLa prospettiva di invadere la Gran Bretagna evidenzi\u00f2 la necessit\u00e0 di disporre di veicoli e altro materiale pesante mediante un ponte aereo sin dalla prima ondata d'assalto. Sebbene l'operazione \"Leone marino\" fosse stata cancellata, le necessit\u00e0 di aerei da trasporto era ancora avvertita in vista della prossima invasione dell'URSS.\nIl 18 ottobre 1940, la Junkers Flugzeug- und Motorenwerke e la Messerschmitt ricevettero la richiesta di sottoporre, entro appena 14 giorni, un progetto per un aliante da trasporto di grandi dimensioni. L'enfasi era ancora sul ruolo di assalto: i requisiti, piuttosto ambiziosi, imponevano la capacit\u00e0 di carico sia di un cannone da 88\u00a0mm e di un trattore semi cingolato, o di un carro armato medio del tipo Panzer IV.\nLo Junkers Ju 322 \"Mammut\" venne sviluppato sino allo stadio di prototipo, ma essendo del tutto insoddisfacente venne scartato. Il progetto della Messerschmitt, originariamente designato come Me 261W, super\u00f2 la fase iniziale prendendo il nome di Me 263 (ed in seguito divenne il Me 321). Sebbene il Me 321 prest\u00f2 un rimarchevole servizio in guerra, non venne mai usato per gli scopi originari di attacco a causa della perdita d'iniziativa delle forze dell'Asse.\nAll'inizio del 1941 venne presa la decisione di produrre una variante a motori del Me 321, in quanto venne alla luce la necessit\u00e0 di disporre di un cargo pesante al di fuori del ruolo specifico di assalto. Inoltre venne compreso che un aliante poneva problemi relativamente all'aereo rimorchio, ai razzi e all'attrezzatura varia ad esso relativa. Dopo molto studio, venne deciso di adottare sei motori (di provenienza francese) del tipo Gnome et Rh\u00f4ne GR14N. Essi erano gi\u00e0 in produzione ed erano velocemente disponibili; inoltre potevano essere facilmente imbullonati sulle ali, che per\u00f2 andavano rinforzate.\nSu ciascuna ala, inoltre, venne aggiunta una cabina per ospitare un ingegnere di volo, anche se il pilota poteva scavalcare le decisioni degli ingegneri gestendo direttamente la potenza e il carburante. Un nuovo tipo di carrello d'atterraggio permanente venne imbullonato su ciascun lato della fusoliera, consentendo al Me 323 un atterraggio in tutta sicurezza anche sui campi di atterraggio pi\u00f9 difficili. Il prezzo pagato alla motorizzazione fu una riduzione del carico trasportabile di circa 10-12 tonnellate. Anche con i motori era frequente che il decollo fosse facilitato dall'uso di appositi razzi (RATO, \"Rocket Assisted Take Off\").\nTecnica.\nIl Messerschmitt Me 323 fu un aereo non comune e rivoluzionario sotto diversi aspetti. Innanzitutto venne sviluppato a partire da un aliante (il Me 321), fu il pi\u00f9 grande aereo della seconda guerra mondiale, era in grado di caricare elementi ingombranti grazie ai portelli alti 11 piedi, era motorizzato con motori francesi ed infine era in grado di usare appositi razzi (RATO, \"Rocket Assisted Take Off\").\nL'aereo venne progettato con una configurazione alare monoplana ad ala alta controventata al fine di sollevare il peso desiderato. Dato che la tecnologia aeronautica non era sufficientemente sviluppata per sostenere l'intero carico alare necessario, l'ala era rinforzata da robuste aste di controvento che la collegavano alla fusoliera. Per ridurre il peso e risparmiare sull'alluminio, buona parte delle ali era realizzata in compensato e tela. La fusoliera era un composito di metallo, legno e tela e il pavimento era rinforzato per sostenere il peso del carico. I sei motori francesi Gnome-Rh\u00f4ne furono scelti in quanto il loro sviluppo era stato completato e la loro produzione poteva essere realizzata nella Francia occupata senza interferire con la produzione tedesca.\nIl carrello d'atterraggio era composto da 10 ruote semi-rientrate, progettate per flettersi come il battistrada di un cingolato al fine di poter atterrare su terreni irregolari e per poter distribuire meglio il peso su una superficie maggiore. Tirando le somme, anche se ha una forte somiglianza con i grandi aerei da trasporto di oggi, il Me 323 fu il primo di questa categoria di aerei. Il vano di carico era lungo 11 m, largo 3 m e alto 3,35 m. Il carico tipico era di due camion da 4 tonnellate, o 8\u00a0700 pagnotte, o un cannone contraerei 8,8 cm FlaK, inclusi equipaggiamento, munizioni e serventi, o 52 barili di carburante da 250 L, o 130 uomini, o 60 barelle. Era, per quei tempi, un aereo rimarchevole.\nL'equipaggio del Me 323 era composto da due piloti, due ingegneri di volo e un operatore radio, oltre a due cannonieri che si potevano aggiungere. La cabina di pilotaggio era situata al di sopra del vano di carico adiacente al bordo delle ali ed era blindata.\nI sei motori Gnome-Rh\u00f4ne 14N 48/49, radiali a 14 cilindri, erano raffreddati ad aria ed erogavano ciascuno una potenza pari a 990 PS (728 kW). Era possibile collocare quattro razzi (\"Walter HWK 109-500\" \"Starthilfe)\" per ala vicino al motore pi\u00f9 esterno per aumentare la spinta al decollo. I tre motori di destra controrotavano rispetto a quelli di sinistra, in modo da evitare la rotazione intorno all'asse che si avrebbe avuto se i sei motori avessero ruotato nella stessa direzione.\nLa velocit\u00e0 massima al livello del mare era di soli 218 km/h e diminuiva con l'aumentare dell'altitudine. Il raggio operativo non \u00e8 noto ma gli aerei furono impiegati per trasportare velocemente le truppe dall'Italia al Nord Africa. L'aereo era armato con cinque mitragliatrici MG 131 calibro 13 mm che sparavano da una posizione dorsale all'interno delle ali e dalla carlinga. Erano maneggiate dagli ingegneri, dal radio operatore e dai mitraglieri aggiuntivi.\nPer adattare il Me 323 alla produzione su vasta scala e risparmiare quindi sui costi di produzione, venne progettato con un telaio di tubi di acciaio ricoperti di stoffa piuttosto che con una convenzionale monoscocca di alluminio. Inizialmente si era pensato di utilizzare solamente quattro motori, ma i prototipi dimostrarono che ne erano necessari sei per raggiungere la capacit\u00e0 di trasporto richiesta. I motori Gnome-Rh\u00f4ne erano stati progettati da Gabriel Voisin.\nImpiego operativo.\nIn grado di trasportare 130 uomini in assetto di combattimento o carichi simili fino a circa 15t, il Me 323 fu usato nel 1943 per trasportare rifornimenti e truppe di riserva dall'Italia e Sicilia all'Afrikakorps in Tunisia e nell'area del Nord Africa. Comunque, dalle informazioni ottenute con Ultra, gli alleati sapevano in anticipo i piani di volo e quindi spedivano i caccia per intercettare i convogli aerei e abbattere i trasporti.\nAd esempio, il 22 aprile 1943 vicino a Capo Bon, diversi squadroni di Spitfire e di P-40 Kittyhawk attaccarono 14 Me 323 mentre trasportavano carburante e la loro scorta. Tutti i 14 cargo vennero abbattuti con una perdita di 120 uomini di equipaggio e di 700 barili di benzina.\nIn tutto vennero costruiti circa 200 Me 323 prima che, nell'aprile del 1944, la loro produzione cessasse. Le diverse versioni iniziavano con la D-1 (il soggetto di questa voce) e continuavano fino alla E. Le versioni successive alla prima (tra D-* e E-*) differivano in funzione della potenza dei motori, dell'armamento difensivo e della capacit\u00e0 di carico al seguito dei miglioramenti strutturali. Ci\u00f2 nonostante il Me 323 rimase significativamente sottopotenziato. Venne anche proposto di installare sei motori radiali BMW 801, tuttavia non venne mai avviata una sperimentazione in tal senso.\nIl Me 323 era perci\u00f2 un aereo a corto raggio: a pieno carico aveva un'autonomia di 1\u00a0000 - 1\u00a0200 km. Ciononostante, il numero pur limitato di Me 323 in servizio diede un prezioso contributo allo sforzo bellico tedesco e venne intensamente utilizzato. Il Me 323 era a volte un facile bersaglio, essendo cos\u00ec lento e grande. Nelle ultime settimane della campagna del Nord Africa, nell'aprile/maggio del 1943, 43 Gigant furono abbattuti, assieme ad un numero ancora pi\u00f9 grande di Ju 52.\nIn termini di disegno aeronautico, il Me 323 era molto robusto e poteva assorbire un grande quantitativo di colpi - guadagnandosi l'appellativo da parte dell'Afrikakorps di \"Leukoplastbomber\" (bombardiere di gomma). Comunque nessun aereo da trasporto avrebbe mai potuto sopravvivere senza una superiorit\u00e0 aerea, o almeno senza una copertura locale adeguata; per questo motivo si ritiene che nessun Me 323 rimase in servizio oltre l'estate del 1944.\nEsemplari attualmente esistenti.\nDal 2012 si \u00e8 a conoscenza dell'ubicazione dell'unico esemplare conosciuto: grazie alla ricerca della scrittrice e appassionata di storia militare milanese Cristina Freghieri, \u00e8 stato ritrovato il relitto di un Me 323 posato sul fondo del Mar Tirreno alla profondit\u00e0 di 64 m, al largo delle acque dell'isola di Caprera, arcipelago della Maddalena, Sardegna.\nIndividuato il 28 maggio 2012 si tratta di uno dei due Me 323 appartenenti alla 3. Staffel (squadriglia) del I./TG 5 (I gruppo del 5\u00ba stormo da trasporto) basati all'aeroporto di Olbia-Venafiorita, partiti in direzione Pistoia ed abbattuti il 26 luglio 1943 da uno Squadron da caccia RAF. Bench\u00e9 dopo oltre mezzo secolo alcune parti siano coperte da gorgonie ed altre concrezioni, la struttura del velivolo appare sostanzialmente integra, perch\u00e9 conservata dal fondo sabbioso.\nIl canale televisivo tematico History Channel, ha dedicato un documentario relativo al ritrovamento a Caprera, andato in onda il 31 agosto 2015."}
{"id": "610666", "revid": "1149807", "url": "https://it.wikipedia.org/wiki?curid=610666", "title": "Yugi Mut\u014d", "text": " \u00e8 il protagonista del manga intitolato \"Yu-Gi-Oh!\", scritto da Kazuki Takahashi, nonch\u00e9 dell'omonima serie anime del 1998 e di quella del 2000 insieme a Yami Yugi. Compare anche in \"Yu-Gi-Oh! GX\".\nIl personaggio.\nYugi \u00e8 un ragazzo timido, disposto a tutto pur di aiutare le persone a cui tiene. Vive con suo nonno, il quale ha un negozio di giochi (Game Turtle), e pu\u00f2 sempre contare sull'aiuto dei suoi preziosi amici, Jonouchi, Anzu e Honda. Anzu \u00e8 legata sentimentalmente a lui, ma anche all'alter ego di Yugi, Yami Yugi; si tratta di un triangolo amoroso, come lo definisce lo stesso autore, Kazuki Takahashi. Yugi \u00e8 un abile giocatore di Duel Monsters e crede nel cuore delle carte, anche nelle situazioni pi\u00f9 disperate. Appropriandosi del suo corpo, Yami Yugi sconfigge anche Seto Kaiba, fino ad allora rimasto imbattuto, in ben due duelli di Duel Monsters. Lo spirito di Yami Yugi, imprigionato all'interno del Millennium Puzzle (Puzzle del Millennio), si \u00e8 liberato dopo che Yugi rimise insieme tutti i pezzi dell'oggetto. In quasi tutti i duelli, Yugi lascia il posto al suo alter ego, intervenendo, per\u00f2, in momenti critici del suo partner, per aiutarlo moralmente o per sostituirsi a lui se l'occasione richiede l'intervento di entrambi o se Yami Yugi \u00e8 fisicamente sofferente. I due hanno una personalit\u00e0 differente: Yugi, un ragazzino altruista, buono, lascia il posto ad un giovane forte e sicuro, temerario. Yugi non \u00e8 altro che la reincarnazione di Yami Yugi, il quale scopre di essere un Faraone dell'antico Egitto, pur continuando a non ricordare nulla del suo passato; finalmente riuscitoci, l'antico sovrano deve perdere un duello combattendo al meglio, perch\u00e9 il suo spirito possa essere libero dal mondo dei vivi, e dovr\u00e0 scontrarsi proprio con Yugi. Dopo anni di battaglie combattute al fianco dello spirito del Faraone, Yugi dimostra cos\u00ec di essere pronto a vivere la propria vita e vince la Battaglia Cerimoniale, prendendo il posto dell'alter ego come indiscusso Re dei Giochi e concedendogli, quindi, di riconciliarsi con tutti i suoi conoscenti del passato.\nYugi \u00e8 nato il 4 giugno sotto il segno dei Gemelli e ha circa 15 anni all'inizio della prima serie, probabilmente 18 nell'ultima, \"Le memorie del Faraone\".\nCreazione e sviluppo.\nIl nome \"Y\u016bgi\" significa, in giapponese, \"giocare\". &lt;br&gt;\nNell'edizione occidentale della serie, prima di scambiarsi con Yami Yugi, che prende possesso del suo corpo, il giovane Mut\u014d grida \"Y\u016b-Gi-Oh\", che nella lingua nipponica vuol dire \"Re dei Giochi\" o \"si gioca\"; nella versione originale, invece, un grido di Yugi viene sostituito alla fine dalla voce di Yami Yugi.\nL'autore ha voluto che le iniziali di Yugi (Y\u016bgi) e Jonouchi (J\u014dnouchi) formassero la parola \"y\u016bj\u014d\", che in giapponese significa \"amicizia\" (i due personaggi hanno un legame profondo).\nYugi ha capelli neri, con le punte color magenta, frangia e ciuffi biondi sulle orecchie. Ametista \u00e8 la tonalit\u00e0 degli occhi. Sotto l'uniforme scolastica, il ragazzino indossa spesso attillate maglie nere senza maniche, pantaloni scuri cinti in vita da cinture borchiate. Borchiate sono anche le scarpe e il collarino di pelle. Nei primi volumi del manga, il character design \u00e8 differente, i ciuffi biondi sono pi\u00f9 ondulati, come spesso anche nella serie del 1998, tratta appunto dai capitoli iniziali dell'opera cartacea.\nAntefatti.\nYugi aveva trovato in cantina un puzzle, il Millennium Puzzle, il pi\u00f9 potente degli Oggetti del Millennio, trovato da suo nonno nella tomba di un Faraone, nella Valle dei Re. Il puzzle celava un segreto: vi erano stati sigillati lo spirito di Atem, Faraone egizio vissuto 3000 anni prima (5000 nella versione americana e italiana dell'anime), del quale Yugi \u00e8 la reincarnazione, e il potere dei Giochi delle Ombre.\nStoria.\nManga.\nYugi frequenta il primo anno delle scuole superiori non ha amici ed \u00e8 continuamente preso di mira dai bulli Jonouchi e Honda per poi essere difeso da Anzu (la quale lo conosce dalle elementari). Un giorno, dopo la scuola, il capo dei \"moralisti\" vorrebbe punire Jonouchi e Honda per i loro atti di bullismo contro Yugi. Dapprima sembra avere un'aria bonaria, dicendo a Yugi che non deve farsi trattare in quel modo e che lui pu\u00f2 proteggerlo, ma si scoprir\u00e0 che in realt\u00e0 vuole soltanto farsi pagare per il suo lavoretto. Il nonno di Yugi, Sugoroku, un tempo esperto giocatore, ha insegnato al nipote diversi tipi di giochi, fra cui il Duel Monsters. Completato il Millennium Puzzle, Yugi liber\u00f2 lo spirito di Yami Yugi ed espresse il desiderio di avere dei veri amici. Il protagonista, dopo aver risvegliato lo spirito del faraone, arriver\u00e0 all'appuntamento col ragazzo cui deve i soldi ma far\u00e0 con esso un \"Gioco delle Ombre\", facendolo illudere di essere pieno di soldi: il giorno dopo, quando i ragazzi entrano a scuola lo vedono nel cortile che gioca con delle foglie... Il gioco delle tenebre del faraone non fa altro che mostrare la vera natura delle persone.\nDurante un duello, il suo alter ego prende un infarto. Yugi viene ricoverato. Rimane in coma per circa un mese.\n\"Yu-Gi-Oh!\".\nIl Regno dei Duellanti.\nYugi gioca a Duel Monsters insieme ai suoi amici Jonouchi, Anzu e Honda. Dopo la scuola vanno nel negozio del nonno di Yugi per vedere il famoso Drago bianco occhi blu poi viene Seto Kaiba che dopo aver visto la famosa carta cerca di fare affari con Sugoroku per averla ma l'uomo rifiuta. Furioso decide di constringerlo a combattere con lui e vince strappando la carta. \nYugi si trasforma in Yami Yugi per sconfiggere in duello Seto Kaiba, il campione mondiale, e il suo nome diventa famoso. In seguito, riceve un guanto, due stelle, altrettante carte ed una videocassetta, in cui compare il mittente, Pegasus, ovvero l'inventore del Duel Monsters, che lo sfida in un Gioco delle Ombre. Yugi si trasforma in Yami Yugi, ma non riuscendo a vincere entro una precisa scadenza temporale, Pegasus ruba l'anima di Soguroku con i poteri del suo Millennium Eye (Occhio del Millennio). Per liberarlo, Yugi \u00e8 costretto a partecipare al torneo indetto da Pegasus nel Regno dei Duellanti, dove, per poter sfidare l'inventore del Duel Monsters e realizzare, in caso di vittoria, un desiderio, deve battere tanti avversari da vincere altre stelle, che in tutto debbono essere dieci. Yugi parte svantaggiato, cedendo una stella a Jonouchi, il quale non era stato invitato a prendere parte alla competizione, ma ora, grazie alla concessione dell'amico, pu\u00f2 gareggiare per vincere il premio in denaro, di cui abbisogna.\nYugi e i suoi amici incontrano sull'isola Bakura, un compagno di scuola, che li interroga circa la loro carta preferita. Yugi dovrebbe confrontarsi con lui in una sfida amichevole, ma Yami Bakura, lo spirito del Millennium Ring (Anello del Millennio) di Bakura, si impossessa di quest'ultimo, e Yami Yugi affronta un Duello delle Ombre, in cui le anime dei suoi amici sono imprigionate nelle loro carte preferite; Yugi diventa il Mago Nero, la creatura che predilige, ed i compagni rimangono sorpresi vedendo che il ragazzino \u00e8 separato da colui che sta duellando contro Yami Bakura. Yugi non sa spiegare bene, ma dice che, quando combatte, gli pare di avvertire una presenza che lo guida. Yami Yugi vince il duello permettendo a Yugi di attaccare.\nVinte le dieci stelle, Yugi pu\u00f2 entrare nel castello di Pegasus per sfidare il nemico, ma Seto Kaiba, in realt\u00e0 ricattato da Pegasus, lo convince a concedergli una rivincita, che lo porta a mettere in gioco tutte le sue stelle; soltanto uno di loro potr\u00e0 battersi con Pegasus. Yugi si trasforma in Yami Yugi per affrontare il duello, che si svolge sulla cima del castello. Nonostante abbia messo in difficolt\u00e0 l'avversario, Seto sta per essere sconfitto, ma \u00e8 disposto a tutto pur di salvare il fratellino Mokuba, la cui anima \u00e8 ostaggio di Pegasus; secondo i patti, deve battere Yugi, perci\u00f2 si posiziona sul cornicione e minaccia di buttarsi nel vuoto in caso l'altro scagli l'attacco finale. Sebbene inizialmente esitante, Yami Yugi non pu\u00f2 tirarsi indietro, e ordina alla sua creatura l'attacco, ma Yugi, lottando, riesce a riprendere possesso del proprio corpo e a fermare il mostro. Cos\u00ec, Seto fa la sua mossa e ottiene la vittoria. Yugi non pu\u00f2 pi\u00f9 entrare nel castello e salvare il nonno. Inoltre, ha lottato con se stesso, a stento \u00e8 riuscito ad imporsi sul misterioso alter ego, che adesso egli teme, e ci\u00f2 lo convince a non duellare pi\u00f9. Mai, per sdebitarsi dell'aiuto offertole, vorrebbe, come promesso, restituire a Yugi le stelle, che ella ha conquistato apposta, ma il giovane non \u00e8 interessato. Yugi torna a combattere grazie ad una dimostrazione d'amicizia di Anzu, che, sfidando Mai, riconquista tutte le dieci stelle con cui il compagno acquista il diritto di entrare nel castello di Pegasus. Quest'ultimo lo aveva messo ancora una volta alla prova. Nel castello, Yugi assiste al duello di Seto, che, ora \u00e8 gli \u00e8 chiaro, voleva vincere ad ogni costo contro di lui per salvare Mokuba. Sotto i suoi occhi, Kaiba perde, e la sua anima viene rubata da Pegasus. Una notte, Yugi fa un sogno, in cui l'anima del nonno gli parla, suggerendogli di scoprire i poteri del Millennium Puzzle per sconfiggere Pegasus; sente anche le richieste d'aiuto di Seto e Mokuba. Il ragazzino, per\u00f2, ad ora non si fida dell'alter ego, e ne limita la libert\u00e0 di agire durante la semifinale contro Mai. Yami Yugi gli dice di non aver avuto cattive intenzioni, nel duello contro Seto, che voleva solo aiutarlo. Stabilito che si fa come egli dice, Yugi si convince a lasciare che l'altro interagisca con lui nei combattimenti.\nTrasformatosi in Yami Yugi per disputare la finale contro Jonouchi, vinto, Yugi dona all'amico il premio in denaro. \u00c8 tempo di combattere contro Pegasus, che grazie al suo Millennium Eye riesce a prevedere le mosse dell'avversario. Il nonno di Yugi stimolava il nipote affinch\u00e9 questo imparasse a dominare i poteri del Millennium Puzzle, cos\u00ec il ragazzino intuisce che, per contrastare il Millennium Eye, questa volta lui e Yami Yugi non debbano essere in simbiosi, bens\u00ec disconoscere l'uno il pensiero dell'altro. Perci\u00f2 Yugi prende a volte possesso del proprio corpo, sostituendosi a Yami Yugi, ed il nemico, leggendo nel suo pensiero, non riesce ad intuire la mossa escogitata poco fa da Yami Yugi, cos\u00ec come cercando di penetrare nella mente dell'ultimo non riesce a capire le intenzioni di Yugi. Quando Pegasus, con il suo Millennium Eye, trasferisce il duello nel Regno delle Ombre, Yugi si sente male, ma si sacrifica e gioca un'ultima carta, che Yami Yugi dovr\u00e0 utilizzare. Il ragazzino resta in vita grazie ad un contatto stabilito con lui da Jonouchi, Anzu e Honda, i quali sono rimasti nel loro mondo. Grazie alla carta di Yugi, Yami Yugi ottiene la vittoria, cos\u00ec Pegasus libera l'anima di Soguroku, insieme a quelle di Seto e Mokuba. Scampato il pericolo, Yugi dice all'alter ego di non conoscere neppure il suo nome, e quello risponde di essere stato chiamato in modi differenti: spirito, Faraone, ma il suo nome \u00e8 Yami.\nLa Citt\u00e0 dei Duelli.\nPresto, Yugi affronta Bandith Keith, la cui mente \u00e8 posseduta da un misterioso nemico che vuole impadronirsi del Millennium Puzzle. Rischia davvero di perdere il puzzle e lo spirito, e la nuova minaccia lo turba molto. Ad ogni modo, Yami Yugi gli dice di aver fiducia in lui.\nYami Yugi scopre da Ishizu Ishtar di essere stato, nell'antico Egitto, un Faraone, e che dovr\u00e0, come allora, salvare il mondo; per avere delle risposte, deve partecipare al torneo a cui non sa ancora di essere stato invitato. Yugi \u00e8 disposto ad aiutarlo, esattamente come lo spirito aiut\u00f2 lui a salvare suo nonno da Pegasus. Il ragazzino ha ricevuto un invito da parte di Seto, per partecipare al torneo della Citt\u00e0 dei Duelli, durante il quale incontrer\u00e0 i Rare Hunter del malvagio Marik, che vuole rubare il Millennium Puzzle e i poteri del Faraone. Yami Yugi sconfigge anche un nemico nel cui deck Malik ha inserito Slifer Drago del Cielo, una delle due carte delle Divinit\u00e0 Egizie in suo possesso; in base alle regole del torneo, che prevedono che il vincitore sottragga la carta pi\u00f9 rara al perdente, il Faraone aggiunge Slifer al mazzo di Yugi. Non solo Malik vuole recuperare Slifer, ma anche Seto, che ha una delle carte delle Divinit\u00e0 Egizie, le creature pi\u00f9 potenti del Duel Monsters. Per riaverla ed ottenere il Millennium Puzzle, Malik usa la Millennium Rod (Barra del Millennio) per impossessarsi della mente di Jonouchi, contro cui Yami Yugi \u00e8 obbligato a combattere per salvarlo. Il duello \u00e8 pericoloso, i contendenti hanno una caviglia legata ad un'ancora, che trasciner\u00e0 in fondo all'oceano il perdente o entrambi, se il tempo scadr\u00e0 senza che la sfida abbia un vincitore; ciascuno dei due ragazzi ha dinnanzi uno scrigno, che in caso di vittoria si aprir\u00e0, mostrando la chiave con cui il duellante potr\u00e0 liberarsi. Nel corso del combattimento, Yugi vuole prendere il posto dell'alter ego, sentendo di dover aiutare l'amico con le proprie forze. Cerca di far tornare la memoria a Jonouchi, ma, nonostante il successo, il duello si concluder\u00e0 tragicamente per uno di loro, perci\u00f2 perde di proposito. Yugi \u00e8 stremato, e i sensi lo abbandonano. Jonouchi anche azzera i propri Life Points per poter recuperare la chiave dell'amico. L'ancora trascina entrambi nell'oceano, ma Jonouchi riesce a liberare Yugi, che viene recuperato da Honda, e si salva invece grazie a Shizuka.\nIl dirigibile.\nYugi viene ammesso alle finali, che si svolgono a bordo di un dirigibile della Kaiba Corporation. Il sorteggio decide che egli sar\u00e0 il primo a combattere, ed il suo sfidante \u00e8 Bakura. Lo spirito del Puzzle vince. Durante il volo, Malik rivela di essere il guardiano della tomba del Faraone, di cui si aspettava il ritorno, e di aver per questo condotto una vita sacrificata. In lui nacque un lato malvagio, che \u00e8 cresciuto sempre pi\u00f9, e da cui Yami Yugi pu\u00f2 liberarlo. Ishizu, altra guardiana della tomba, cede la sua Millennium Tauk (Collana del Millennio), che non le risponde pi\u00f9, a Yugi, l'erede del Faraone.\nMondo virtuale.\nLe semifinali si svolgeranno sull'isola sulla quale Seto ha fatto innalzare la Torre dei Duelli, ma il dirigibile cambia rotta, controllato da un ragazzino di nome Noah, che intrappola Yugi e gli altri in un mondo virtuale. Qui i ragazzi devono battersi contro i Big 5, ex soci della Kaiba Corporation che rimasero imprigionati in un universo digitale dopo la sconfitta contro Yami Yugi e Seto, e che ora, per poter fuggire e tornare nel mondo reale, pretendono il corpo di chi perder\u00e0 in duello. Yugi pensa di dare il cambio all'alter ego, stanco, nel combattimento contro Konosuke Oshita; ma anch'egli risente dei danni provocati dal duello, cos\u00ec Yami Yugi, che ancora resiste, prosegue personalmente la sfida, vincendola.\nSeguendo Seto per trovare insieme a lui Mokuba, rapito, e a sua volta seguito da Anzu, Yugi si ritrova con l'amica dinnanzi ad una villa. Sentendo il pianto di un neonato, i due entrano. Il bambino non c'\u00e8, ma Yugi trova una foto. Presto, il ragazzino raggiunge Seto, ed \u00e8 spettatore di una scena del passato che Noah mostra a Kaiba: il nemico parla con Gozaburo, padre adottivo di Seto e, si scopre, padre biologico di Noah. Dopo aver perso le tracce di Noah e Mokuba, Yugi mostra a Seto quella foto, ritraente Noah insieme a Gozaburo. Considerando la data dello scatto, segnatavi, Noah dovrebbe essere attualmente pi\u00f9 grande, e invece non \u00e8 cambiato da allora. Successivamente, Noah concede ai Big 5 un'ultima possibilit\u00e0 di impadronirsi di un corpo, e li invita a sconfiggere Yugi, rivale di Seto, cos\u00ec che egli possa dimostrare la propria superiorit\u00e0 rispetto al fratellastro. Gli avversari si alterneranno nel corso del duello, usando il corpo di Honda, e Yugi, trasformatosi in Yami Yugi, dueller\u00e0 al fianco di Jonouchi. Nonostante la vittoria degli ultimi, i Big 5 non mantengono i patti, e tengono il corpo di Honda. Yugi ed i suoi amici assisteranno al duello tra Seto e Noah, nel corso del quale capiranno che la mente del nemico venne caricata in questo mondo virtuale. Noah vince barando, ma non ruba il corpo del fratellastro per poter tornare nel mondo reale: ne prender\u00e0 qualcun altro, preferisce far rimanere il figlio adottivo di Gozaburo in questo mondo; cos\u00ec, sotto gli occhi di Yugi, Seto e Mokuba vengono trasformati in statue di pietra. Yugi si trasforma in Yami Yugi, che rinfaccia a Noah di aver ottenuto la vittoria barando, e lo sfida, non solo per dimostrare la superiorit\u00e0 di Seto rispetto al fratellastro, ma anche perch\u00e9 l'incubo virtuale abbia fine. Pietrificatisi tutti i suoi amici nel corso del combattimento, il Faraone constata la sua solitudine, ma Yugi \u00e8 presente e gli d\u00e0 forza, facendogli inoltre capire che le persone che non ci sono pi\u00f9 vivranno sempre nei loro ricordi. Con la sconfitta di Noah, l'incantesimo che ha trasformato gli amici di Yugi in statue di pietra svanisce. Sfruttato da Gozaburo, il quale digitalizz\u00f2 la propria mente, per realizzare il suo piano, che prima consisteva nel riprendere la Kaiba Corporation, sottrattagli da Seto, adesso nel trasferire il mondo reale in quello virtuale, di cui l'uomo vuole essere il dominatore, Noah finge di aiutare Yugi e gli altri ad uscire dall'universo digitale, del quale sono prigioniere solo le menti, non i corpi dei ragazzi, come vengono a sapere Yugi ed il suo gruppo. Diversamente dall'alter ego, Yugi si fida di Noah, crede nella bont\u00e0 del ragazzino, ma scopre di essere stato ingannato; aver avuto fiducia non \u00e8 una cosa per cui deve sentirsi in colpa, sostiene Yami Yugi. Dopo essere riuscito a tornare nel mondo reale ed aver azionato il satellite del padre per distruggere il computer centrale, perci\u00f2 cancellare con esso le menti intrappolate all'interno dell'universo virtuale, Noah, accortosi di aver sbagliato, non pu\u00f2 pi\u00f9 riparare al danno, visto che Malik ha distrutto tutti i computer; guida Yugi ed i suoi amici verso le due uscite che permetteranno loro di tornare nel mondo reale. \u00c8 una corsa contro il tempo. Yugi si accinge per ultimo ad avvicinarsi alle uscite, ma Noah gli chiede di rimandare il ritorno nel suo mondo e di raggiungere, con il suo aiuto, Seto, impegnato in un duello contro Gozaburo, per guidarlo, a sua volta, verso le uscite.\nLa Torre dei Duelli.\nIl torneo ricomincia sull'isola della Kaiba Corporation. Sono rimasti in gara Yugi, Jonouchi, Seto e Malik. Dopo che la mente di Jonouchi, privato di energie durante il combattimento contro Malik, finisce nel Regno delle Ombre, la Millennium Tauk si illumina, e Yami Yugi, sostenendo che lui e l'alter ego debbano concentrarsi per vedere il futuro grazie all'oggetto magico, la stringe; Yugi e l'altro vedono un duello con Jonouchi, e sperano nell'attendibilit\u00e0 della premonizione: l'ultima volta, la Millennium Tauk, ancora posseduta da Ishizu, sbagli\u00f2.\n\u00c8 il momento della semifinale contro Seto, che si concluder\u00e0 con la vittoria del Faraone, tra l'esultanza di Jonouchi, risvegliatosi, e gli altri amici; il premio \u00e8 Obelisco del Tiranno, la carta delle Divinit\u00e0 Egizie che possedeva Kaiba.\nNella finale tra Yami Yugi e Malik, il quale inizia un Gioco delle Ombre, Yugi perde una parte del proprio corpo ogni volta che i Life Points dell'alter ego diminuiscono; senza il corpo del ragazzino, il Faraone resterebbe uno spirito vagante. Yami Yugi vince il torneo, salvando Yugi, Malik, libero ora dalla presenza del suo lato malvagio, ed il mondo intero; inoltre, conquista l'ultima carta delle Divinit\u00e0 Egizie, Drago Alato di Ra, che si aggiunge al deck di Yugi, e riceve da Malik la Millennium Rod ed il Millennium Ring, sottratto a Bakura.\nIl risveglio dei draghi.\nLe creature del Duel Monsters invadono la Terra. In seguito, le carte delle Divinit\u00e0 Egizie vengono rubate. Con sorpresa, Yugi vede in lontananza che i mostri mastodontici, i quali possono essere domati solo da chi possiede un legame con gli Oggetti del Millennio, sono stati evocati. Tre motociclisti compaiono ora dinnanzi a lui, e lo invitano a seguirli per riavere indietro le carte. Sar\u00e0 Yami Yugi a duellare con un uomo schierato dalla parte di quei ragazzi, Gurimo, che usa la carta magia del Sigillo di Orichalcos: essa isola al suo interno i contendenti e sottrae l'anima allo sconfitto. L'alter ego di Yugi vincer\u00e0, ma le carte non gli verranno restituite: prima di riaverle, egli dovr\u00e0 sconfiggere i tre motociclisti.\nYugi incontra una sua vecchia conoscenza, Rebecca, ed il nonno della ragazzina, il professor Hopkins, archeologo il quale gli ricorda la storia del Faraone, che salv\u00f2 il mondo ed \u00e8 rinato nel giovane Yugi. L'uomo rivela notizie sui mostri del Duel Monsters, risalenti non all'epoca del sovrano egizio, ma gi\u00e0 a quella della civilt\u00e0 di Atlantide, ed esprime il suo pensiero circa l'esistenza di un mondo parallelo in cui le creature siano reali.\nIn un sogno, Yugi e Yami Yugi incontrano una creatura del loro deck, la Giovane Maga Nera, che parla di due mondi: quello degli esseri umani e quello dei mostri; tra essi, aggiunge, si \u00e8 aperto un passaggio. La Grande Belva risucchia i mostri per potersi risvegliare, ma gi\u00e0 nell'antichit\u00e0 essa era stata sconfitta dai tre protettori del popolo delle creature, i draghi leggendari, che in seguito al loro atto vennero intrappolati nel cristallo. La leggenda, sostiene la Giovane Maga Nera, narra di tre guerrieri leggendari, capaci di liberare i draghi. La ragazza magica \u00e8 convinta che il Faraone sia uno di questi, e lo invita, per provarlo, ad estrarre la spada conficcata nel cristallo che imprigiona uno dei draghi. Yugi e l'alter ego riescono, infatti, a tirare fuori l'arma, e liberano Timaeus. Risvegliatosi, Yugi esce, e vede un grande occhio risucchiare le creature del Duel Monsters. Per distruggere l'occhio, il ragazzino usa la carta di Timaeus. La Giovane Maga Nera, per\u00f2, lo informa che la battaglia \u00e8 appena iniziata.\nYugi riceve una videocassetta da parte di Pegasus, che lo invita a raggiungerlo per parlare personalmente, senza correre rischi, dell'invasione delle creature. Cos\u00ec, il ragazzino parte con i suoi amici per andare in California, sede dell'Industrial Illusions dell'uomo. I ragazzi arrivano tardi: Mai, divenuta loro nemica, ha gi\u00e0 rubato l'anima di Pegasus, usando il potere del Sigillo di Orichalcos.\nIl professor Hopkins viene rapito, e per salvarlo Yugi accetta la sfida di Rafael, che gli ha lasciato un biglietto. Mette al collo una collana da cui pende la pietra di Orichalcos, posseduta da Gurimo e raccolta dal Faraone alla fine del duello con quello, e lascia il posto all'alter ego. Rafael rivela che il professore \u00e8 stato gi\u00e0 liberato, ma il combattimento inizia ugualmente. Nonostante le suppliche di Yugi, Yami Yugi usa la carta magia del Sigillo di Orichalcos, ricevuta dall'avversario, e viene sopraffatto dal suo potere. Perde, ma il giovane Mut\u014d si sacrifica, lasciando che il Sigillo prenda la sua anima per salvare il sovrano egizio.\nYami Yugi confessa ad Ironheart di aver perso il suo migliore amico, che lo sta cercando per chiedergli scusa; cos\u00ec, l'uomo lo conduce presso il Cerchio delle Anime, dove il Faraone pu\u00f2 ritrovare Yugi, rischiando per\u00f2 che la sua anima rimanga intrappolata: all'interno del Cerchio, il sovrano egizio incontrer\u00e0 anche spiriti malvagi. Yami Yugi \u00e8 disposto a correre il pericolo ed entra nel Cerchio delle Anime, dove rivede finalmente l'alter ego. A quest'ultimo chiede perdono, aggiunge che senza di lui le tenebre stanno prendendo il sopravvento sulla sua persona, di temere di essere davvero il Faraone malvagio di cui parlava Rafael. Sorprendentemente, Yugi non accetta le scuse, ed invita l'altro a provare se sia realmente malvagio, sfidandolo a duello. Yami Yugi \u00e8 costretto ad accettare. Inizialmente, ha l'impressione che lo sfidante miri alla sconfitta. Nel corso del combattimento, Yugi gioca il Sigillo di Orichalcos e, come aveva fatto il Faraone, sacrifica senza scrupoli i propri mostri. Trovando la forza per respingere il suo attacco, Yami Yugi si aggiudica la vittoria. Yugi gli rivela allora di aver agito in quel modo per aiutarlo: infatti, vincendo contro l'alter ego, il Faraone ha sconfitto le paure e l'oscurit\u00e0 che attanagliava il suo cuore. L'anima di Yugi svanisce, ma il sovrano egizio promette che salver\u00e0 l'amico.\nNel duello con Dartz, Yami Yugi e Seto si ritrovano a dover affrontare quattro cavalieri, ovvero le anime di Yugi, Jonouchi, Mai e Pegasus. Nonostante sia controllato dal potere dell'Orichalcos, il giovane Mut\u014d si rifiuta di eseguire il primo ordine di Dartz e di scagliarsi, perci\u00f2, contro l'alter ego; quest'ultimo, dal canto suo, non vuole attaccare i suoi amici: teme che le loro anime vengano eliminate. Quando Jonouchi, per mano di Seto, sta per soccombere, Yugi lo protegge. Tuttavia, \u00e8 poi costretto ad attaccare il Faraone. Non lasciandosi intimorire da quello che crede essere un trucco nemico, Kaiba elimina il ragazzino, che rassicura l'alter ego, e gli altri cavalieri. Mentre il duello prosegue, le anime di Yugi e di tutti i malcapitati vanno incontro alla Grande Belva per esserne assorbite, ma i tre cavalieri leggendari (i draghi hanno assunto le loro reali sembianze grazie al sovrano egizio, trasformandosi in esseri umani), sconfiggendo l'ultimo mostro di Dartz, liberano gli spiriti di Yugi, Jonouchi e Seto (battuto in duello), i quali tornano nei propri corpi. Il primo rivede i suoi amici dopo tanto tempo, ma, quando Atlantide riemerge dalle acque, compreso che Dartz non si sia arreso dopo la sconfitta, si separa ancora da Anzu e Honda per recarvisi insieme a Jonouchi e Seto. Ritrovate le carte delle Divinit\u00e0 Egizie, che, come il Faraone intuisce, sono state private delle loro energie, assorbite dalla Grande Belva, attraversa il portale che conduce lui e i suoi alleati ad Atlantide. Yami Yugi prende possesso del suo corpo per combattere contro il Grande Leviatan, risvegliatosi grazie al sacrificio di Dartz, che si \u00e8 unito alla bestia; lo abbandona poi per restare al fianco delle rinvigorite Divinit\u00e0 Egizie, che lottano in cielo contro Leviatan. Sconfitto questo, lo spirito torna da Yugi. Jonouchi e Seto attraversano il portale per tornare indietro, mentre Yugi si ferma, esortato dal sovrano egiziano, il quale sostiene che non sia finita. Separatosi da Leviatan, Dartz riappare dinnanzi al possessore del Millennium Puzzle e allo spirito. La Grande Belva minaccia ancora l'umanit\u00e0. Yugi rimane al fianco del suo alter ego, che sconfigge definitivamente Leviatan e le tenebre del proprio cuore. Lasciando Dartz, libero dall'influenza dell'Orichalcos, con gli spiriti del padre Ironheart e la figlia Chris, lui e il Faraone attraversano il portale. Come se qualcuno ve li avesse guidati, i due si ritrovano su una spiaggia, dove salutano i cavalieri leggendari, che tornano a proteggere il mondo delle creature del Duel Monsters. Ringraziati, la Giovane Maga Nera si allontana dal giovane Muto e l'antico sovrano, i quali vengono subito raggiunti dai loro alleati, che volano a bordo di un elicottero di Seto.\nLe memorie del Faraone.\nDopo che il sovrano egizio ricorda il suo passato, Yugi duella contro di lui: se Yugi vincer\u00e0, il suo doppio sar\u00e0 libero e potr\u00e0 riposare in pace, ma in caso contrario dovr\u00e0 restare sulla Terra per altri 5000 anni. Lo stesso Atem (questo \u00e8 il vero nome di Yami Yugi) spera di perdere il duello, cos\u00ec da poter essere libero, e Yugi condivide tale pensiero. Tuttavia, Atem deve combattere con tutte le forze o il duello sar\u00e0 inutile. Nel corso della sfida, Yugi ammette di essersi sempre sentito inferiore ad Atem, ma, ad ogni ostacolo superato, sempre pi\u00f9 forte e pi\u00f9 desideroso di riuscire a cavarsela da solo. Alla fine sar\u00e0 Yugi a vincere, sconfiggendo le divinit\u00e0 egizie con le carte del suo deck e dimostrando di essere lui, da solo, il miglior duellante del mondo. Una volta battuto, il Faraone si complimenta con lui, per poi andarsene fra le lacrime di tutti.\n\"Yu-Gi-Oh!: The Dark Side of Dimensions\".\nYugi sta per diplomarsi insieme ai suoi amici. Dopo la scuola, pensa di continuare a lavorare nel negozio del nonno per inventare nuovi giochi, e se e quando uno di questi avr\u00e0 successo incontrer\u00e0 ancora Jonouchi, Anzu e Honda per cimentarvisi.\nSente molto la mancanza di Atem, e non immagina che Seto abbia recuperato i pezzi del Millennium Puzzle per risvegliare lo spirito del Faraone e sconfiggerlo finalmente in duello. Il compagno di scuola Aigami, il cui vero nome \u00e8 Diva, riesce a rubare a Kaiba un tassello, volto a impedire il ritorno dell'antico sovrano, che, secondo la profezia del suo maestro Shadi Shin, porter\u00e0 lui e gli altri Plana a restituire il potere del Cubo Quantico, pericoloso se usato con paura e odio. Spinto da tali sentimenti, Diva provoca la sparizione di persone per lui indegne con l'intenzione di creare un mondo perfetto, e pensa di scongiurare il risveglio di Atem distruggendo il corpo di Yugi, che potrebbe ospitare lo spirito del Faraone. \nPrima di apprendere della scomparsa di Jonouchi, Yugi riceve al negozio la visita di Sera, che gli affida un altro pezzo del Millennium Puzzle nella speranza di salvare suo fratello Diva. Cercando Jonouchi, il giovane Mut\u014d, Anzu e Honda incontrano il loro compagno di scuola, artefice anche della scomparsa di Bakura, e scoprono la sua identit\u00e0. Grazie ad alcuni ricordi incancellabili, tra cui cita quello di Yugi e degli altri amici, Jonouchi si salva, tornando da una dimensione alternativa in cui stava per scomparire, ma Bakura rimane intrappolato, e, dinnanzi al Millennium Puzzle, per salvarlo Yugi accetta l'invito di Seto a partecipare ad un torneo di duelli, dove affronter\u00e0 anche Diva, informato del gesto di Sera. Diva disputa un Duello Dimensionale, in cui si rischia la vita, contro Yugi, che gli recrimina l'odio e lo sconfigge, permettendo il ritorno di Bakura. Yugi affronta poi Seto, dimostrandogli, completando il Puzzle, che il risveglio di Atem non dipende dalla loro volont\u00e0, che lo spirito non si trova pi\u00f9 all'interno dell'Oggetto del Millennio; anche lui aveva tentato di rivedere l'alter ego, ma invano. Sta per vincere, ma Diva, tornato da un'altra dimensione e posseduto dallo spirito malvagio del Millennium Ring, interrompe il duello, per ingaggiarne uno dimensionale contro Yugi e Seto. Le persone iniziano a scomparire, e i duellanti vedono lentamente dissolversi per i danni ricevuti in battaglia. Kaiba si sacrifica al posto di Yugi per permettere a quest'ultimo di far tornare il Faraone, e il giovane Mut\u014d lotta senza arrendersi, continuando a credere nel cuore delle carte, ma, sfinito, sta per accasciarsi. Allora, lo spirito di Atem entra un'ultima volta nel suo corpo per accompagnarlo verso la vittoria che salver\u00e0 il mondo. A differenza di Seto, con il quale si esprime, Yugi non credeva nel suo ritorno.\nArriva il momento del diploma, e Yugi, Jonouchi e Honda assistono alla partenza di Anzu, che spera di realizzare in America il suo sogno di diventare ballerina.\n\"Yu-Gi-Oh! GX\".\nNella quarta stagione, Jaden Yuki (il protagonista di \"Yu-Gi-Oh! GX\", che inizia dieci anni dopo gli eventi mostrati nella storia originaria), diplomatosi, ha intenzione di lasciare l'Accademia del Duellante, ma prima entra nella stanza dove \u00e8 esposto il deck di Yugi, Re dei Giochi. Qui, rivede Yami Yugi, secondo cui il ragazzo, cresciuto nel corso degli ultimi anni, ha tuttavia perso qualcosa d'importante, ma la recuperer\u00e0 incontrando una persona. Jaden viene successivamente abbagliato da una luce intensa, e si ritrova a Domino. Incontra Yugi, appena uscito dalla sua abitazione. Il giovane Mut\u014d, stranamente, sembra non conoscerlo, ma identifica nell'interlocutore il duellante di cui, in sogno, Kuriboh gli ha predetto l'arrivo, nonch\u00e9 l'individuo che la creatura lo ha pregato di sfidare; Jaden capisce allora di trovarsi in una dimensione spazio-temporale creata appositamente per lui e Yugi. Nel corso del seguente duello, Jaden riesce nuovamente a divertirsi, ritrovando la passione per il gioco. Verso la conclusione della sfida, Yami Yugi, appassionatosi, chiede all'alter ego di prendere il suo posto.\nJaden torna nel presente. \u00c8 determinato a diventare pi\u00f9 forte: solo allora incontrer\u00e0 ancora Yugi.\nI poteri del Millennium Puzzle.\nIl Millennium Puzzle possiede poteri superiori a quelli degli altri Oggetti del Millennio. Vi erano sigillati il potere dei Giochi delle Ombre (Yami no Geemu) e lo spirito del Faraone egizio vissuto 3000 anni prima (5000 nella versione censurata, nonch\u00e9 italiana, dell'anime) del quale Yugi non \u00e8 altri che la reincarnazione, e conferisce a Yami Yugi, oltre alla capacit\u00e0 d'iniziare quei pericolosi giochi, anche l'abilit\u00e0 \u201cMind Crush\u201d, che purifica le anime dal male e dall'oscurit\u00e0.\nDeck.\nNella prima serie, il deck di Yugi \u00e8 composto principalmente da mostri di tipo Incantatore e Guerriero, come Mago Nero, Giovane Maga Nera, Gaia il Cavaliere, Guardiano Celtico; altri mostri spesso usati sono Teschio Evocato, Kuriboh, Demone Selvaggio, Zanna d'Argento, Drago Alato della Fortezza. Nei primi episodi, il deck conteneva inoltre i cinque pezzi dell'imbattibile Exodia il Proibito, ma Bruchido Haga, che non avrebbe voluto perdere, li gett\u00f2 nell'oceano durante il viaggio verso il Regno dei Duellanti. Yugi possiede anche diverse carte magia e trappola con cui \u00e8 possibile escogitare efficaci strategie. Nel torneo della Citt\u00e0 dei Duelli, il deck \u00e8 stato modificato con l'aggiunta di nuove carte, di mostri con effetto come Combattente delle Lame, Berfomet, Valkyria del Mago, Watapon, Abile Mago Nero, Anziano Mago Vendicativo. Al termine della competizione, Yugi pu\u00f2 inoltre contare su tutte e tre le carte delle Divinit\u00e0 Egizie: Slifer Drago del Cielo, Obelisco del Tiranno e Drago Alato di Ra. Per duellare contro l'alter ego, nella Battaglia Cerimoniale, crea un deck personale, rinunciando anche alle Divinit\u00e0, tenute dall'avversario.\nAccoglienza.\nCome protagonista e mascotte del franchise di uno degli anime pi\u00f9 popolari di tutti i tempi, Yugi \u00e8 considerato un personaggio iconico nel mondo dell'animazione, spesso paragonato a personaggi come Ash Ketchum (\"Pok\u00e9mon\") per aver servito come figura di spicco nella divulgazione degli anime a un pubblico pi\u00f9 ampio, nonch\u00e9 per il merchandise dedicato a persone al di fuori del Giappone. In un sondaggio di \"Anime! Anime!\", Yugi \u00e8 stato valutato come il nono personaggio pi\u00f9 popolare doppiato da Megumi Ogata. \nL'accoglienza critica nei confronti di Yugi e Atem \u00e8 stata mista. Nel libro \"\", Jason Thompson ha notato che mentre Yugi e i suoi amici spesso finiscono in situazioni complicate durante i primi capitoli della serie manga, il ritratto di Yami potrebbe sembrare negativo per via delle sue azioni. Durante i capitoli successivi, per\u00f2, Thompson consider\u00f2 Yami un ammirevole \"super eroe\". Nel 2013, Thompson ha nuovamente considerato il comportamento di Yami quando giocava ai \"Giochi delle Ombre\" con i criminali o bulli, affermando che era simile a Batman e Superman perch\u00e9 non uccide i nemici ma infligge loro delle punizioni raccapriccianti. Fred Ladd ha anche notato che la debolezza di Yugi \u00e8 dovuta alla sua incapacit\u00e0 di affrontare i bulli e che il suo alter ego cerca vendetta nei loro confronti. Ladd ha sostenuto che Yugi e Yami diventano pi\u00f9 sviluppati come personaggi durante l'introduzione dei giochi di carte, che sono importanti per l'ambientazione della serie. Thompson concord\u00f2, affermando che nonostante Yugi abbia vinto la maggior parte dei suoi duelli, Takahashi crea abbastanza dramma da far chiedere al lettore che avrebbe perso contro Pegasus o Malik in base ai loro apparenti vantaggi durante le rispettive sfide. Briana Lawrence di Mania Entertainment \u00e8 stata pi\u00f9 dura nei confronti delle azioni di Yugi nella serie; ritenne che Yugi era cos\u00ec quasi imbattibile a Duel Monsters che era quasi inutile che i nuovi duellanti lo sfidassero.\nTim Jones di THEM Anime Reviews ha criticato la caratterizzazione e il design di Yugi nell'adattamento della 4Kids della seconda serie anime tratta dal manga; il sito web ha citato il personaggio come uno stereotipo. DVD Talk era confuso dal modo in cui Yugi si trasforma ogni volta che gioca a un gioco perch\u00e9 esce fuori dal Puzzle del Millennio in maniera misteriosa. Dan Green, doppiatore statunitense del personaggio, \u00e8 stato elogiato per la sua interpretazione nei panni di Yugi insieme ad Eric Stuart (voce di Kaiba). Massimo Di Benedetto, voce italiana di Yugi, ha affermato in pi\u00f9 occasioni che \u00e8 uno dei personaggi a cui \u00e8 pi\u00f9 rimasto particolarmente affezionato e quello che gli ha dato pi\u00f9 soddisfazioni, facendolo conoscere e ricordare dagli appassionati del settore. Pur trovando ridicole le vittorie di Yugi nell'anime, Chris Homer di Fandom Post ha comunque apprezzato le azioni del personaggio; il recensore ha elogiato le origini e le azioni di Yami come Faraone e il modo in cui coinvolge Bakura. Sono state anche lodate le origini del Faraone e il suo rapporto con il sacerdote Seth, la vita precedente di Kaiba. Per il duello finale tra i due Yugi, Thompson ha elogiato la sceneggiatura di Takahashi perch\u00e9 attraverso questo duello, sia il Faraone che il lettore ricevono il messaggio di accettare la morte mentre Yugi deve accettare la solitudine e diventare un uomo pi\u00f9 forte.\nI critici hanno anche commentato il ruolo di Yugi nei film basati sul franchise. Chris Tribbey di DVD Talk ha trovato la situazione travagliata di Yugi come campione di Duel Monsters come un fastidio a causa del suo sviluppo, ma ritenne comunque che i bambini piccoli lo avrebbero apprezzato. Mentre si godeva il duello tra i protagonisti e il cattivo in \"Ch\u014dy\u016bg\u014d! Jik\u016b o koeta kizuna\", UK Anime Network ha ritenuto che i tre duellanti hanno eseguito le mosse necessarie per evocare i loro mostri pi\u00f9 iconici. Durante la recensione di \"\", Miranda Sanchez di IGN ha elogiato la crescita di Yugi insieme a quella dei suoi amici quando questi interagiscono fra di loro, rendendoli pi\u00f9 maturi rispetto al manga e all'anime. IGN, tuttavia, ha scritto che sebbene Yugi sembri essere il protagonista del film, \u00e8 oscurato da Kaiba. Gabriella Ekens di Anime News Network ha affermato che l'impatto emotivo della divisione tra Yugi e il Faraone \u00e8 stato di grande impatto, il cameo di quest'ultimo durante il finale ha lasciato una buona impressione. Chris Homer di The Fandom Post ha criticato la relazione ossessiva tra Kaiba e il Faraone, che sembrava romantica. L'interpretazione di Dan Green nei panni del Faraone olografico \u00e8 stata elogiata e la regolare rivalit\u00e0 di Yugi con Kaiba ha ricevuto una risposta positiva.\nPopolarit\u00e0.\nIn un sondaggio riguardante il miglior protagonista di \"Yu-Gi-Oh!\" risalente al 2018, Yugi \u00e8 stato votato come il personaggio pi\u00f9 popolare, ottenendo il 58.3% delle preferenze.\nInfluenza culturale.\nTakahashi e Mike Mignola, il creatore di Hellboy, hanno partecipato a uno scambio di disegni in cui Takahashi ha disegnato Hellboy con l'acconciatura di Yugi, il Puzzle del Millennio e un Duel Disk, e Mignola ha disegnato Hellboy facendogli indossare il Puzzle del Millennio e una maglietta di Yugi."}
{"id": "610668", "revid": "1305772", "url": "https://it.wikipedia.org/wiki?curid=610668", "title": "K9", "text": ""}
{"id": "610673", "revid": "293377", "url": "https://it.wikipedia.org/wiki?curid=610673", "title": "Miro Luperi", "text": "Biografia.\nHa giocato come portiere nella .\nNel febbraio 1931, per obbligo di leva, fu arruolato nella Regia Marina.\nFu imbarcato sull'incrociatore Alberico da Barbiano come trombettiere, rimanendo su questa nave fino all'agosto 1933, allorquando venne posto in congedo per fine ferma.\nFu successivamente assunto nell'Arsenale Militare Marittimo della Spezia.\nDopo l'armistizio dell'8 settembre 1943, si rifiut\u00f2 di collaborare con i tedeschi e, prima si diede alla macchia, poi nel marzo 1944 si aggreg\u00f2 nella Brigata Garibaldi \"Ugo Muccini\", nella quale consegu\u00ec il grado partigiano di tenente.\nIl 28 novembre 1944, al comando di una ventina di partigiani, conquist\u00f2 un'importante posizione sul Monte d'Animo, in Garfagnana. Dopo un contrattacco di due compagnie tedesche, decise di sacrificarsi per consentire la ritirata dei suoi compagni di lotta, resistendo a lungo sulla posizione finch\u00e9 fu colpito mortalmente.\nIl suo gesto gli valse la Medaglia d'oro al valor militare.\nOnorificenze.\nhttp://www.old.comune.sarzana.org/Citta/Cultura/Storia/Antifascismo_Resistenza/Luperi_Miro.htm"}
{"id": "610674", "revid": "729019", "url": "https://it.wikipedia.org/wiki?curid=610674", "title": "Laura Lion", "text": "Biografia.\nConosciuta anche con i nomi di Laura Lion, Laura Lyon, Lenka e Laura Finn, ha iniziato la propria attivit\u00e0 professionale nell'inverno tra il 2001 e il 2002, appena maggiorenne. Scritturata dalle maggiori case produttrici del settore, tra cui la statunitense DDF Productions e Private Media Group, ha interpretato oltre 60 produzioni. \u00c8 alta 168\u00a0cm e il suo peso \u00e8 intorno ai 55\u00a0kg ed \u00e8 tra le poche pornostar ceche che si sia sottoposta a vistosa mastoplastica additiva al seno. Ha capelli neri, occhi castani e misura 94\u00a0cm di busto, 63 di vita e 95 di fianchi.\nLaura ha interpretato quasi esclusivamente film di sesso anale. Nel film Transsexual Beauty Queens 19 del 2003 \u00e8 inclusa una lunga sequenza di Laura oggetto di penetrazioni vaginali e anali non protette - cosa questa rara nel cinema pornografico - dell'attrice britannica transessuale, Joanna Jet.\nSecondo il sito IAFD la sua carriera di attrice si \u00e8 svolta negli anni dal 2002 al 2011."}
{"id": "610675", "revid": "298055", "url": "https://it.wikipedia.org/wiki?curid=610675", "title": "Ellesm\u00e9ra", "text": ""}
{"id": "610679", "revid": "1782831", "url": "https://it.wikipedia.org/wiki?curid=610679", "title": "Massimo Onofri", "text": "Biografia.\nLaureato in filosofia morale presso l'Universit\u00e0 degli studi di Roma \"La Sapienza\", nel 1994 consegue il dottorato di ricerca in Italianistica. Attualmente \u00e8 professore ordinario di letteratura italiana contemporanea all'Universit\u00e0 di Sassari. \nHa pubblicato prefazioni, saggi e articoli dedicati, tra gli altri, a Pirandello, Borgese, Brancati, Sciascia, Fiore, Bufalino, Consolo, Bertolucci, Giudici, Mario Soldati, Lalla Romano e Celati. Gi\u00e0 redattore di \"Nuovi Argomenti\", esperto di letteratura siciliana, \u00e8 stato autore di numerose opere di saggistica. Collabora con \"L'indice dei libri del mese\", coi quotidiani \"Avvenire\" e \"La Stampa\", con i quotidiani regionali del Gruppo Editoriale L'Espresso. Ha tenuto per anni una rubrica di recensioni di narrativa italiana sul settimanale \"Diario\". \n\u00c8 membro, dalla sua fondazione, del comitato editoriale della casa editrice Gaffi; \u00e8 consulente editoriale anche per molte altre case editrici.\nNel 2008 gli viene assegnato il Premio Brancati per la sezione saggistica con il libro \"La ragione in contumacia. La critica militante ai tempi del fondamentalismo\".\nVince Il Premio Fondazione De Sanctis nella sezione speciale della Presidenza del Consiglio dei Ministri con il suo libro \"L'epopea infranta - Retorica e antiretorica per Garibaldi\" (Medusa Editore), consegnatogli il 6 ottobre del 2011. \nAttualmente risiede a Alghero."}
{"id": "610682", "revid": "2110845", "url": "https://it.wikipedia.org/wiki?curid=610682", "title": "Gabriel Voisin", "text": "Figlio del proprietario di una fonderia, Gabriel Voisin comp\u00ec i suoi studi all'istituto delle belle arti di Lione. All'inizio assunto come disegnatore, lavor\u00f2 a partire dal 1903 presso Ernest Archdeacon, uno dei pionieri e dei grandi mecenati dell'aeronautica di quei tempi, appena nata.\nL'industriale aeronautico.\nGabriel Voisin divenne ben presto famoso nel campo dell'aviazione. Con il fratello Charles, costitu\u00ec una propria societ\u00e0 e con l'aiuto di Louis Bl\u00e9riot, costru\u00ec l'aereo che permise a Henri Farman di vincere il premio Deutsch de la Meurthe-Archdeacon (13 gennaio 1908). Nonostante la morte in un incidente automobilistico del fratello nel 1912, prosegu\u00ec fino al 1914 nella costruzione di aerei per i gentlemen con la passione del volo dell'epoca. La sua fortuna arriv\u00f2 con la guerra, all'inizio della quale present\u00f2 al ministero della Guerra il primo aereo completamente metallico. La sua produzione in pi\u00f9 di 8\u00a0000 esemplari e le numerose licenze dei suoi brevetti ne garantirono lo sviluppo.\nLe automobili \"Avions Voisin\".\nDal 1918 si discost\u00f2 dall'aviazione e si lanci\u00f2 nelle costruzioni di automobili, mercato che gli appariva molto pi\u00f9 promettente. Nel giugno 1919 Gabriel Voisin present\u00f2 il suo primo modello, la M1, che venne costruito in pi\u00f9 di cento esemplari fino al 1920. Dopo alcuni tentativi con le automobili monoposto e le motociclette, si dedic\u00f2 a dei modelli di auto pi\u00f9 impegnativi: la C1 18/23 HP, una quattro cilindri derivata direttamente dalla M1, che riscosse molto successo sia in patria che all'estero, la C2 dodici cilindri a V, seguite subito dopo dalla sportiva C3 e dalla C4 a costituire la base della gamma. Produsse quasi mille automobili all'anno e rimpiazz\u00f2 il suo modello di maggior successo, la C4, con la C7 a partire dal 1926. \nA partire da questa data inizi\u00f2 a consegnare le sue automobili interamente carrozzate, contrariamente alla consuetudine dell'epoca per cui i costruttori fornivano dei telai nudi ai carrozzieri. A livello sportivo tent\u00f2 nel 1923 di applicare in modo approfondito la tecnica aeronautica al prototipo \"Voisin Laboratoire\" : ottimizzazione del peso, carrozzeria profilata in alluminio, pompa a elica, assenza di differenziale. Sfortunatamente, la mancanza di potenza dei motori rese inevitabile la mancanza di risultati. Lanci\u00f2 in seguito la C11, i cui telaio e carrozzeria erano interamente in alluminio, seguita nel 1926 da un modello pi\u00f9 ambizioso : la C12 a motore di 4,5 litri.\nLa sua inventiva e la sua esigenza, ma anche la sua intransigenza, lo limitarono presto a produzioni di alta gamma (C16, C18, C20, C21, C22, C24). L'incendio della sua fabbrica, malsicurata, e in seguito la crisi del 1929 e la morosit\u00e0 del mercato automobilistico negli anni '30 colpiscono le finanze della societ\u00e0 delle Automobili Voisin. La storia ha la sua apoteosi con l'A\u00e9rodyne (1934) e poi, nel 1935, con la C28 a carrozzeria \u00ab pontone \u00bb (senza ali separati) e il progetto dell'Aerosport. In stato di prototipo sono diversi progetti quali la C26 (presentata nel 1934). Dal 1938, Gabriel Voisin dovette lasciare il controllo delle sue fabbriche ai suoi finanziatori e produsse modelli senza anima.\nLa sua lunga fedelt\u00e0 ai motori senza valvola - a camicie mobili tipo Knight - che fu un vantaggio all'inizio degli anni '20, quando le molle delle valvole non resistevano a lungo, divenne un inconveniente e gli imped\u00ec di presentare motori di elevati prestazioni e molto affidabili. Nondimeno, essi permisero a Voisin di detenere numerosi record di velocit\u00e0 a lunga distanza negli anni 1927-1929: 10\u00a0000 chilometri 147\u00a0km/h, poi 30\u00a0000 chilometri a 133\u00a0km/h e, infine, i 50\u00a0000 chilometri a 120\u00a0km/h (1930).\nDopo la Seconda guerra mondiale, disegn\u00f2 il \"Biscooter\", carrettino a motore di 125 cc che, leggero e rustico, fu concepito per dotare la Francia di un veicolo economico; conobbe un vivo successo in Spagna con il nome di \"Bisc\u00fater\".\nGabriel Voisin si ritir\u00f2 nel 1958 sui bordi della Sa\u00f4ne, e poi, non lontano da l\u00ec, nel piccolo villaggio di M\u00e2con di Ozenay. Quello stesso anno, viene distinto Grande ufficiale della Legione d'onore, di cui era Cavaliere del 1909. Si spegne nel 1973 all'et\u00e0 di 94 anni. Riposa nel piccolo cimitero di Le Villars."}
{"id": "610683", "revid": "798140", "url": "https://it.wikipedia.org/wiki?curid=610683", "title": "Caff\u00e8 Meletti", "text": "Il Caff\u00e8 Meletti \u00e8 un caff\u00e8 storico situato in Piazza del Popolo ad Ascoli Piceno, collocato a sinistra del Palazzo dei Capitani del Popolo. Fa parte dell'associazione Locali storici d'Italia.\nL'apertura del locale risale al 18 maggio 1907 e fin da allora \u00e8 noto per la sua raffinata ricercatezza. In citt\u00e0 \u00e8 da sempre considerato il ritrovo dei personaggi pi\u00f9 illustri, nonch\u00e9 punto d'incontro di cultura e di vita mondana. L'edificio ancora oggi conserva il fascino dello stile Liberty. Il colore rosa antico della facciata esterna lo contraddistingue e lo differenzia fra tutti i palazzi storici presenti in piazza, ma al contempo riesce ad armonizzarsi con essi, grazie alle sue linee architettoniche.\nStoria.\nL'edificio fu progettato dall'ingegner Marco Massimi ed elevato negli anni compresi tra il 1881 e il 1884 per ospitare il Palazzo delle Poste e Telegrafi. La fabbrica insiste sulla stessa area dove nei secoli precedenti insisteva il Picchetto della Dogana. L'edificio cess\u00f2 la sua funzione postale nei primissimi anni del nuovo secolo, quando essa venne trasferita in un'ala del vicino Palazzo San Filippo. \nLa vita vera e propria del Caff\u00e8 cominci\u00f2 il 22 dicembre 1903, quando Silvio Meletti, industriale produttore di liquori, gi\u00e0 titolare dal 1880 di un'attivit\u00e0 di vendita dei suoi prodotti successivamente trasformata in \"caff\u00e8 - birreria\", acquist\u00f2 la palazzina a un'asta pubblica. Divenuto proprietario decise di destinare l'edificio all'apertura di un pi\u00f9 grande caff\u00e8. Commission\u00f2 la trasformazione dell'edificio a Enrico Cesari, ingegnere, e scelse come pittore il decoratore Pio Nardini, entrambi molto attivi ad Ascoli in quegli anni.\nIl Caff\u00e8 Meletti prese il nome dal suo proprietario e fu inaugurato la sera del 18 maggio 1907.\nNell'anno 1981 il Ministero per i beni culturali e ambientali lo dichiar\u00f2 d'interesse storico e artistico.\nDopo 83 anni di attivit\u00e0 fu chiuso nel 1990 lasciando un enorme vuoto nella vita sociale della cittadinanza ascolana. Sei anni pi\u00f9 tardi, nel 1996, fu acquistato dalla Fondazione Cassa di Risparmio di Ascoli Piceno che lo sottopose a un particolareggiato restauro e lo restitu\u00ec alla citt\u00e0 il 19 dicembre 1998. Il locale storico fu riaperto con una nuova inaugurazione da parte dell'allora sindaco Roberto Allevi.\nIl 21 settembre 2010, il Caff\u00e8 Meletti \u00e8 stato chiuso per essere restaurato e modernizzato, riaprendo il 20 novembre 2011 dopo alcuni mesi di interventi. La modifica pi\u00f9 importante ha riguardato la fruibilit\u00e0 dell'ingresso su via del Trivio con il ripristino della galleria interna, dismessa nel 1921.\nNel tempo della sua vita il Caff\u00e8 ha conosciuto e annoverato fra i suoi illustri frequentatori occasionali anche Mario Del Monaco, Beniamino Gigli, Pietro Mascagni, Ernest Hemingway, Renato Guttuso, Jean Paul Sartre, Simone de Beauvoir, Mario Soldati, e politici di levatura nazionale come Sandro Pertini e Giuseppe Saragat.\nLa particolarit\u00e0 dello storico locale ascolano \u00e8 l'assaggio dell\"'\u201danisetta con la mosca\u201d\" ossia del liquore cui si aggiunge dentro il bicchiere un chicco di caff\u00e8. Si ricorda la definizione del Trilussa quando scrisse: \u00abQuante favole e sonetti m'ha ispirato la Meletti\u00bb. L'anisetta \u00e8 un liquore a base di anice lavorato secondo la ricetta di casa Meletti, perfezionata nel 1870 da Silvio Meletti.\nLa societ\u00e0 Caff\u00e8 Meletti srl \u00e8 stata acquisita dalla Fondazione Cassa di Risparmio di Ascoli Piceno, che ha deciso l'apertura di un ristorante al primo piano del caff\u00e8, che nella stagione estiva ha un'estensione sulla terrazza che d\u00e0 sulla piazza.\nArchitettura.\nIl prospetto frontale, di stile neoclassico, \u00e8 arricchito da un antistante portico con arcate e soffitto affrescato da Giovanni Picca, pittore e decoratore ascolano della seconda met\u00e0 dell'Ottocento. I motivi pittorici, legati all'originaria funzione postale dell'edificio, sono stati riportati nuovamente alla luce durante l'intervento di restauro del 1998.\nAl primo piano rialzato si aprono cinque finestre sormontate da arcate che propongono gli stessi fregi rinascimentali delle altre di piazza del Popolo. All'ultimo piano vi \u00e8 l'ampia balconata chiusa dal parapetto chiaro.\nInterno.\nL'ambiente interno e le decorazioni estetiche del Caff\u00e8 Meletti rispondono al gusto Liberty. Ancora oggi sono presenti e utilizzati gli originali arredi lignei lavorati e intagliati. Vi sono inoltre grandi specchi a parete, divani rivestiti di velluto verde, piccoli tavoli rotondi con piano di marmo di Carrara e piede in pesante ghisa.\nIl soffitto della sala del piano terra fu dipinto, da Pio Nardini con la tecnica dell'affresco, tra il 1906 e il 1907. L'artista dedic\u00f2 il tema delle sue pitture all'anisetta, raffigurando putti tra rami di anice.\nCinema.\nIl Caff\u00e8 ha ospitato inoltre set cinematografici. Nell'anno 1960 vi furono girate, da Francesco Maselli, alcune scene del film \"I delfini\" e nel 1971, da Pietro Germi, delle immagini di \"Alfredo Alfredo\"."}
{"id": "610686", "revid": "2131061", "url": "https://it.wikipedia.org/wiki?curid=610686", "title": "Giuliano Gentilini", "text": "Caratteristiche tecniche.\nCentrocampista \nCarriera.\nGiocatore.\nNella sua carriera ha vestito numerose maglie, giocando anche un totale di 11 partite in serie A con le divise di e Bologna e 97 incontri con 9 reti all'attivo con Chievo, Padova e Reggiana. Con il Vicenza ha disputato e vinto la finale di Coppa Italia nella stagione 1996-1997. Negli anni 90 \u00e8 stato una colonna portante di quel Chievo che ha raggiunto dalle serie minori la serie B: fu proprio un suo gol a decidere la promozione nei cadetti dei clivensi nell'ultima gara della stagione contro la il 29 maggio 1994.\nL'apice della carriera a Vicenza e la conquista della Coppa Italia.\nDurante il calciomercato invernale della stagione 1996-1997, approd\u00f2 al dal Padova il 27 gennaio 1997 nello scambio che port\u00f2 Mariano Sotgia a vestire la maglia euganea.\nLa settimana successiva debutt\u00f2 da titolare con la maglia del il 6 febbraio 1997 contro il Bologna nella semifinale di andata della Coppa Italia (partita posticipata in quanto il 30 gennaio 1997 fu rinviata per nebbia).\nDieci giorni dopo, il 16 febbraio 1997 esord\u00ec in Serie A nella partita Atalanta- subentrando al posto di Roberto Murgita.\nIl 6 aprile 1997 esord\u00ec da titolare nella Serie A 1996-1997 nel derby del Veneto -Hellas Verona.\nIl 25 maggio 1997 segn\u00f2 il suo unico gol in Serie A nella partita -Milan 2-0 con un tiro da fuori area deviato in autogol da Franco Baresi spiazzando il portiere Angelo Pagotto.\nIl 29 maggio 1997 gioc\u00f2 da titolare e vinse la Coppa Italia 1996-1997 nella finale di ritorno sconfiggendo per 3-0 il Napoli; and\u00f2 vicino al secondo gol durante il primo tempo con un tiro da fuori area deviato in calcio d'angolo da Giuseppe Taglialatela.\nCon la maglia berica collezion\u00f2 11 presenze totali: 8 in Serie A e 3 in Coppa Italia (semifinale di andata, finale di andata e finale di ritorno).\nNella stagione 2008 ha militato nel Fanfulla. A gennaio dell'anno successivo \u00e8 passato al Villa D'Adda squadra di eccellenza nell'omonimo paese bergamasco.\nAllenatore.\nAppesi gli scarpini al chiodo, ha iniziato la carriera da allenatore nell'Accademia Inter per passare successivamente nello staff tecnico giovanile del , dove ha allenato i giovanissimi regionali e nazionali e successivamente gli allievi nazionali. Passato per gli allievi nazionali del Novara dal 2020-2021 allena l'Under 16 della Pro Patria."}
{"id": "610689", "revid": "228587", "url": "https://it.wikipedia.org/wiki?curid=610689", "title": "Seventeen or Bust", "text": "Seventeen or Bust \u00e8 un progetto di calcolo distribuito per scoprire qual \u00e8 il pi\u00f9 piccolo numero di Sierpi\u0144ski. Il progetto fu fondato nel 2002 da Louis Helm, all'universit\u00e0 del Michigan e David Norris all'universit\u00e0 dell'Illinois.\nScopo del progetto.\nI numeri di Sierpinski sono tutti i formula_1 interi positivi dispari tali che i numeri formula_2 siano composti per ogni numero naturale formula_3.\nJohn Selfridge dimostr\u00f2 che formula_4 \u00e8 un numero di Sierpinski e ipotizz\u00f2 che fosse il pi\u00f9 piccolo.\nPrima che il progetto iniziasse era stato dimostrato che tutti i numeri positivi dispari precedenti a formula_5 non erano numeri di Sierpinski tranne per 17 valori. I primi cinque numeri primi furono trovati durante i primi due mesi del progetto poich\u00e9 il numero di cifre era di circa un milione. Gli altri numeri primi erano invece dislocati intorno alle 3, 5, 7 e 9 milioni di cifre. Col crescere degli n diventa sempre pi\u00f9 grande il potere di calcolo necessario al progetto e questo spiega il distanziarsi esponenziale della scoperta dei numeri. Tuttavia il progetto riesce a procedere grazie all'aumento giornaliero dei partecipanti al progetto che ha consentito la scoperta di circa un numero primo all'anno fino al 2007.\nFunzionamento.\nPer dimostrare l'ipotesi di Selfridge \u00e8 sufficiente trovare un numero primo per ognuno dei 17 candidati rimanenti. Il sistema procede ad inviare ad ogni utente partecipante che ha installato il software del progetto uno dei rimanenti valori di formula_1 da testare ed un particolare valore di formula_3. Il volontario, fornendo potenza di calcolo, controller\u00e0 se il numero risultante dalla formula formula_2 \u00e8 un numero primo o no usando i valori particolari di formula_1 ed formula_3 che il sistema gli ha fornito. Poich\u00e9 i valori di formula_1 sono fissati il sistema fornisce valori di formula_3 sempre crescenti mano a mano che le coppie formula_13 sono testate. Tutti i valori di formula_1 vengono testati contemporaneamente ed i valori di formula_3crescono pressoch\u00e9 omogeneamente. Quando un partecipante scopre il valore di n che fornisce il numero primo la ricerca per quel particolare formula_1 si ferma ed i fondatori del progetto (e solo loro) testano il numero con molti elaboratori per ottenerne una precisione elevatissima. Dopo circa una settimana di test annunciano la scoperta del numero primo. Il 26 marzo 2007 fu scoperto il decimo numero primo, mentre il 17 ottobre 2007 fu scoperto l'undicesimo, lasciando alla ricerca i restanti ultimi 6 valori di formula_1.\nEsiste poi un secondo circuito, nascosto ai pi\u00f9, in cui ogni singolo controllo per le coppie formula_13 viene ricalcolato una seconda volta. Questi secondi controlli vengono chiamati \"double check\" (DC). Il \"double check\" viene effettuato per molteplici ragioni. La pi\u00f9 importante \u00e8 per eliminare il dubbio che un errore di un calcolatore non abbia consentito la scoperta del numero primo che il sistema cerca. Le altre motivazioni si riferiscono all'errore commesso nel calcolo. Quando due numeri vengono calcolati da due diversi pc forniscono lo stesso risultato ma con precisioni differenti e questo permette di creare una statistica sul livello di precisione del progetto e del software di calcolo.\nSuccessi.\nIn tabella lo stato dei 17 numeri:\nSoftware.\nIl software del progetto chiamato \"sb\" \u00e8 disponibile in versioni dedicate per BeOS, FreeBSD, GNU/Linux e Microsoft Windows. Il software \u00e8 ottimizzato per sfruttare tutte le istruzioni specifiche delle architetture pi\u00f9 comuni (MMX, SSE, SSE2, SSE3 etc.) Per sfruttare al meglio i sistemi con pi\u00f9 processori o multicore si lanciano pi\u00f9 istanze del programma da cartelle differenti, una per ogni core di ogni processore.\nPer fornire potenza di calcolo per il \"double check\" non \u00e8 necessario ricevere un'autorizzazione specifica ma \u00e8 sufficiente cambiare alcune impostazioni. Per chi utilizza la versione di sb per GNU/Linux la modifica \u00e8 molto facile: basta aggiungere nel file di configurazione il suffisso \"QQQsecondpass\" in modo da trasformarlo in codice_1. Per gli utenti di Microsoft Windows il parametro deve essere modificato nel registro di sistema alla chiave \"codice_2\".\nDal 10 gennaio 2005 \u00e8 possibile specificare fino a sette parametri di specifiche al software modificando l'username in \"codice_3\". Ad esempio si pu\u00f2 decidere di lavorare solo per un k specifico impostando: \"codice_4\"."}
{"id": "610691", "revid": "9416", "url": "https://it.wikipedia.org/wiki?curid=610691", "title": "Va dove ti porta il cuore", "text": ""}
{"id": "610692", "revid": "181699", "url": "https://it.wikipedia.org/wiki?curid=610692", "title": "Comitato di Bars", "text": "Il comitato di Bars (in ungherese \"Bars v\u00e1rmegye\", in slovacco \"Tekovsk\u00e1 \u017eupa\", in tedesco \"Komitat Barsch\", in latino \"Comitatus Barsiensis\") \u00e8 stato un antico comitato del Regno d'Ungheria, situato nell'odierna Slovacchia sudoccidentale. Capoluogo del comitato era Zlat\u00e9 Moravce (in ungherese Aranyosmar\u00f3t).\nGeografia fisica.\nIl comitato di Bars confinava con gli altri comitati di Tur\u00f3c, Z\u00f3lyom, Hont, Esztergom, Kom\u00e1rom e Nitra. Dal punto di vista geografico il comitato corrispondeva con il basso corso del fiume Hron, tributario del Danubio.\nStoria.\nCon il Trattato del Trianon (1920) l'intero comitato venne assegnato alla neonata Cecoslovacchia, ma in seguito al Primo Arbitrato di Vienna (1938) la parte meridionale dell'antico comitato ritorn\u00f2 all'Ungheria e venne fusa con la parte meridionale dell'antico comitato di Hont a formare l'apposito comitato di Bars-Hont, con capitale Levice (in ungherese L\u00e9va). La parte settentrionale fece invece parte, fino al 1945, dello Stato Indipendente di Slovacchia.\nCon la ricostituzione della Cecoslovacchia l'antico comitato di Bars ne ha seguito le sorti. Dall'indipendenza della Slovacchia (1993) il territorio dell'antico comitato fa parte della regione di Nitra."}
{"id": "610696", "revid": "125669374", "url": "https://it.wikipedia.org/wiki?curid=610696", "title": "Porto Pisano", "text": "Porto Pisano costituiva uno degli antichi sistemi portuali a servizio della citt\u00e0 di Pisa.\nEra situato sostanzialmente in quella che \u00e8 l'attuale periferia nord dell'attuale citt\u00e0 di Livorno (non distante dall'odierna Fortezza Vecchia).\nStoria.\nDall'epoca romana al XII secolo.\nGi\u00e0 molto attivo in et\u00e0 romana e ricordato come importante porto commerciale e militare dell'Etruria settentrionale, sembra si trattasse in quei secoli, pi\u00f9 che di un vero porto, di un vasto golfo (\"Sinus Pisanus\"), oggi completamente interrato a causa dei sedimenti trasportati nei secoli dall'Arno e dai vari torrenti che vi sfociavano (Tora, Ugione, Cigna, Riseccoli).\nSi suppone che, partendo approssimativamente dalla Versilia, il \"Sinus Pisanus\" si inoltrasse nell'interno verso Pisa (Porto alle Conche) e, costeggiando la via Aemilia Scauri (attuale SS. 206), lambisse l'odierna localit\u00e0 di Vicarello (il Faldo), seguendo la linea costiera delle colline del Suese e della \"Gronda dei Lupi\", ricongiungendosi alla linea costiera attuale in prossimit\u00e0 delle scogliere dell'attuale Terrazza Mascagni a Livorno. Alcuni autori sostenevano che questa ampia insenatura marina altro non fosse che la vasta foce dell'Arno e del Serchio che a quel tempo defluivano insieme nel mare, unendosi appena a valle di Pisa con un'imponente piena di acque che, secondo Strabone, non permetteva di vedere le rive opposte. Tale posizione potrebbe essere avvalorata dalle rilevazioni geologiche del basso Valdarno, ove \u00e8 stato accertato che gi\u00e0 durante la glaciazione W\u00fcrm II (circa 70.000 anni fa) il Serchio entrava nell'Arno all'altezza di Vicopisano, creando cos\u00ec un'ampia fiumana con una vasta foce da Migliarino a Livorno.\nIl \"Sinus Pisanus\" \u00e8 ricordato nelle \"Historiae\" di Publio Cornelio Tacito (\"Historiae\", III, 42, 2) sugli avvenimenti bellici del 69 d.C. tra l'imperatore Vitellio e Vespasiano.\nProbabilmente in questo periodo il tratto di costa interessato era organizzato in pi\u00f9 approdi. Alcuni storici avrebbero individuato infatti almeno tre strutture portuali tra il II secolo a.C. ed il II secolo d.C.: si parla infatti del \"Porto delle conche\" probabilmente situato nell'area della tenuta di San Rossone a nord di Pisa del quale, eccetto alcuni reperti scoperti nel XVI secolo, non rimarrebbe nulla, di un approdo poi conosciuto come quello di San Piero a Grado, ricordato da Strabone e in uso almeno fino al I secolo d.C.; era posto molto pi\u00f9 vicino a Pisa e probabilmente con caratteri di scalo fluviale, verosimilmente situato su un braccio dell'Arno o addirittura sulla sua foce principale prima che fosse deviata nel XIII secolo col taglio dell'ansa de la Vettola e nel 1606 dal taglio Ferdinando. Secondo una leggenda pare che lo stesso san Pietro, giunto per la prima volta sulla penisola italica, a causa di una tempesta, attraccasse la sua nave in uno degli scali di questo porto, nel luogo dove ora sorge la Basilica di San Piero a Grado, nell'omonima localit\u00e0 ad ovest di Pisa (dove il termine latino \"Gradus\" starebbe ad indicare una riva o pi\u00f9 propriamente uno scalo).\nInfine si parla di un Portus Pisanus, incentrato in et\u00e0 imperiale presso il centro di Triturrita e citato anche da fonti successive.\nL'area a sud di Pisa era cosparsa di centri abitati sin dal III-II secolo a.C. ed oltre. Sulla costa lungo la Via Aurelia si ricordano quelli nelle attuali localit\u00e0 di Tombolo, S. Stefano ai Lupi, Triturrita, pi\u00f9 a sud quelli di Antignano, Calafuria, Quercianella, Castiglioncello, Caletta (\"Piscinae\") e Vada (approdo portuale di Volterra). Pi\u00f9 nell'interno oltre la vicina Salviano, sorgevano lungo la Via Emilia i centri di \"\"ad Herculem\" (probabilmente presso Collesalvetti, \"Turrita\" (attuale Torretta) presso il bivio per Luciana, al Crocino, Colognole, \"ad Fines\"\" presso il guado sulla Fine, e Rosignano. L'area portuale fino al III secolo d. C. era compresa nel Municipius di Pisa che andava da Pietrasanta alla foce della Fine.\nDalle fonti tardo antiche si evince che all'epoca tardo classica il \"Sinus\" era una grande insenatura compresa tra l'attuale Fortezza Vecchia di Livorno e il Calambrone.\nSi comincia a citare cos\u00ec come \"Portus Pisanus\", alludendo quindi ad una porzione di mare pi\u00f9 circoscritta e chiusa, nella geografia di Claudio Tolomeo del II secolo.\nIl \"Portus Pisanus\" era probabilmente solo la pi\u00f9 importante delle strutture portuali della vasta area che forse aveva raggiunto i caratteri di una laguna.\nTuttavia, non vi sono certezze circa la posizione di Triturrita o Turrita, secondo altre fonti, centro indicato come \"villa\" nel seno del porto; Giovanni Targioni-Tozzetti ha supposto che potesse coincidere con l'area di Santo Stefano ai Lupi (attuale via Provinciale Pisana a Livorno).\nIl \"Portus Pisanus\" con ogni probabilit\u00e0 \u00e8 stato anche base della flotta romana in azione nel Mar Ligure; verosimilmente, il bacino portuale fu teatro dell'imbarco di quattro legioni con venticinquemila uomini che al comando del console G. Bebius furono condotte nella guerra contro i Liguri Apuani della Versilia e Garfagnana, che, sconfitti, furono deportati in massa nel Sannio (attuale Abruzzo).\nQui si verificarono anche numerosi episodi di rilievo della storia longobarda come lo sbarco delle reliquie di Santa Giulia che, richieste dal re Desiderio e da sua moglie Ansa, sbarcate dalla Corsica (663), furono portate nel monastero di Brescia, o la fuga verso Costantinopoli dell'ultimo sovrano Adelchi, di fronte all'avanzata dei Franchi (774). Il porto infatti fu il primo porto del regno barbaro, godendo di privilegi e benefici reali. Vi venne applicato un particolare regime giuridico detto \"Guariganga\" (dal termine longobardo \"Waregang\" che indica i marinai o equipaggio) per gli immobili ed i terreni donati dal re a privati che cos\u00ec godevano di uno speciale regime fiscale, testimoniando la particolare attenzione che la corte longobarda prestava al porto ed al suo territorio circostante. Con l'editto di Rotari venne concesso ai suoi abitanti l'uso della legge romana.\nCon l'occupazione franca, il porto fu anche testimone dell'arrivo dell'imponente delegazione di ambasciatori inviati dal Califfo di Bagdad, Harun ar Rashid, per salutare il nuovo imperatore della cristianit\u00e0 Carlo Magno. Per l'occasione, ricorda il cronista del tempo Aimoino di Fleury, furono donati al sovrano franco un elefante, una scimmia, un orologio ad acqua che suonava, le chiavi del Santo Sepolcro, ricchi broccati, sete ed altri tessuti di valore.\nNel Medioevo divenne il maggior porto della Repubblica marinara di Pisa, dove attraccavano e partivano navi che instauravano commerci con tutto il mar Mediterraneo, oltre che fungere da rifugio alla potente flotta da guerra pisana.\nLa cura che la Repubblica marinara dedicava al suo porto \u00e8 anche documentata da importanti opere pubbliche al servizio delle attivit\u00e0 portuali. Tutta la zona circostante assunse importanza militare ed economica (si ricordi tra tutte l'attivit\u00e0 remunerativa della caccia alle lontre nel vicino stagno).\nCon l'intensificarsi degli assalti genovesi al porto per ostacolare l'egemonia pisana nel Mediterraneo occidentale, dal 1156 venne avviata una sua fase di fortificazione, cominciata con la costruzione di una prima torre, e proseguita l'anno successivo, nel 1157, con l'erezione di altre due torri nel \"Portus Magnalis\", come si chiamava la parte meridionale del Porto Pisano.\nInfatti, il console di Pisa Cocco Griffi fece fortificare Pisa ed il porto con alcune torri per difenderne il suo ingresso. La possente Torre Magnale e la Torre Formice pi\u00f9 a sud, furono erette tra il 1157 ed il 1163 alle due estremit\u00e0 dell'allora ingresso al porto; nello stesso periodo fu costruita anche un'altra torre imponente ad uso di faro sulle secche della Meloria.\nNel 1162 sulle banchine del porto venne aperto un vasto alloggio per gli equipaggi che vi sbarcavano, detto \"Domus Magna\", complesso fortificato e difeso da un fossato, mentre nelle vicinanze, nel 1174, fu costruito il \"Fondacum Magnum\", vasto magazzino fortificato e difeso da una torre. L'ingresso portuale venne chiuso per maggiore sicurezza con una grossa catena di ferro tesa tra le due torri, vennero inoltre scavati alcuni nuovi canali nel tentativo di irreggimentare e deviare i corsi d'acqua che gettandosi nel golfo ne favorivano l'insabbiamento: il canale della Vettola per deviare il ramo meridionale dell'Arno, la \"Fossa Antiqua o Catafratta\" che deviava le acque torbide dei torrenti Ugione, Cigna, Riseccoli e Mulinaccio verso l'attuale San Jacopo in Acquaviva.\nFrattanto, in prossimit\u00e0 della costa, nel 1163 furono aperte la pieve di San Niccol\u00f2 di Porto Pisano, centro di culto delle locali popolazioni e dei marinai e quelle di Santa Maria e di Santa Giulia di Livorno (riunite nell'unica pieve superstite di Santa Maria nel 1293), documentanto l'aumento demografico nel distretto.\nIn questo periodo tutta la zona limitrofa era infatti fittamente popolata e prospera, grazie ai floridi commerci che Pisa faceva attraverso il suo emporio marittimo.\nDal XIII secolo al tramonto della Repubblica pisana.\nIntorno al 1280 venne aperto il grande acquedotto detto di Santo Stefano, le cui vestigia sopravvissero fino alla met\u00e0 dell'Ottocento e difeso verso il mare dalla Torretta.\nA seguito delle dure condizioni di pace imposte dopo la battaglia della Meloria del 1285, non rispettate dai Pisani, i Genovesi nel 1290 attaccarono il Porto Pisano distruggendolo, abbattendo le quattro torri esistenti e facendo affondare una nave colma di materiale da costruzione con l'intenzione di interrare l'ingresso del porto stesso. In pi\u00f9 con lo stratagemma ideato, secondo la tradizione, dal fabbro Carlo Noceti di scaldare le due grandi catene che univano le torri del porto e ne chiudevano gli ingressi, riuscirono a spezzarle ed a portarle a Genova in segno di vittoria e scherno, dove, ridotte in vari pezzi, vennero appese in molte chiese e facciate di edifici della citt\u00e0. I vari frammenti delle catene furono restituiti solo dopo l'Unit\u00e0 d'Italia, in segno di riappacificazione dopo secoli, e da allora custoditi presso il Camposanto monumentale di Pisa.\nRiporta il Vivoli nelle note dei suoi \"Annali di Livorno\" (Epoca II) l'elenco dei vari anelli che componevano la catena ancora in mostra al suo tempo sugli edifici di Genova: \nI Pisani, popolo fiero e duro, non si arresero e ricostruirono il Porto Pisano risarcendo le vecchie ed elevando tre nuove torri e un faro, denominato poi \"il Fanale\". La ricostruzione della quarta torre detta Formice, o \"della Formica\", ben riassume il sistema portuale pisano: si trattava di una torre posta in un luogo strategico del porto, dove il Comandante del Porto era tenuto a mantenere intorno dei pali per far attraccare le navi; detto sistema fu realizzato con l'apposizione di dodici colonne in pietra per gli ormeggi (\"inter palos in dictu porto\" ormeggiate). Infatti le galere non viaggiavano mai sole, ma in carovana: ma quand'esse arrivavano nel porto, non c'era posto per tutte ed alcune attraccavano in questo punto della rada.\nPi\u00f9 a sud venne costruita un'altra torre detta Maltarchiata o Palazzotto o Castelletto (1290) a difesa meridionale dell'imboccatura del porto e collegata alla riva da un lungo molo difeso da una palizzata lignea che si riconduceva al fondaco della Domus Magna.\nPare che dalla Formice partisse un altro moletto, difeso da palizzata lignea, che arrivava in linea retta fin quasi alla Magnale per una lunghezza di circa 260 metri. La distanza tra la Maltarchiata e la Formice, di circa 80 metri, costituiva l'ingresso meridionale del porto, mentre la distanza tra la Formice e la Magnale era di circa 300 metri, in gran parte coperti dal suddetto molo. \u00c8 dello stesso periodo anche la Torre Rossa (\"Turris Vermilia\"), sulle cui rovine sar\u00e0 poi costruita, dai fiorentini, l'ancora esistente Torre del Marzocco che distava dalla Magnale circa 180 metri verso nord-ovest. Infine tra la Vermiglia e la Torre Frasca o Fraschetta verso nord vi era un tratto di mare di circa 360 metri, ben presto reso inagibile dalle secche sabbiose e dagli accumuli di alghe andando a costituire pericolosi bassifondi e rendendo inaccessibile il porto dal lato settentrionale.\nQueste torri costituivano un complesso fortificato a difesa dei due ingressi del porto definito da alcuni \"Porto Magnalitico\" essendo dominato dalla mole della Magnale: ebbero il nome di Vermiglia eretta a fianco della ricostruita Magnale (\"turris Magnalis\") e la Torrazza (\"Turrassa\") verso sud a fianco della Formice.\nIl \"Fanale\" davanti al borgo di \"Livorno\" era gi\u00e0 funzionante nel 1310, mentre le altre torri erano tutte ripristinate fin dal 1297. Ciascuna torre era anche fornita di castellani e sergenti.\nVengono restaurati e ampliati l'antica Dogana (\"Deghatia\"), il Fondaco (\"Domus Magna\"), l'arsenale (\"Tersania\") e il palazzotto dove aveva sede il Tribunale per le cause marittime, gi\u00e0 arricchito da fregi e marmi recuperati probabilmente dalle antiche rovine di Triturrita.\nL'importanza del porto \u00e8 testimoniata anche dall'organizzazione amministrativa del suo distretto denominato \"Piviere o Capitanato del Piano di Porto Pisano\", dipendendo direttamente dai Consoli del Mare della Repubblica Pisana. Il porto era governato da un \"Fundacarius\" annuale, un \"Operaio\" responsabile della sua manutenzione e da un Ufficiale per la sua difesa.\nTuttavia la manutenzione dello scalo da allora si fece sempre meno costante, anche a causa delle ripetute e periodiche distruzioni da parte dei vari eserciti invasori, causando un lento ed inesorabile interramento dei canali d'accesso; dopo il 1339 si cominci\u00f2 a distinguere il Porto Pisano dallo scalo di Livorno che and\u00f2 ad acquistare sempre pi\u00f9 importanza. Ciononostante il Porto Pisano continu\u00f2 ad essere ancora funzionante, portando in alto il vessillo della Repubblica Pisana finch\u00e9, dopo la conquista di Pisa da parte dei fiorentini prima nel 1406 e, definitivamente, nel 1509, e con l'ampliamento della citt\u00e0 di Livorno deciso dai Medici, non venne soppresso per costruire un nuovo porto nella citt\u00e0 labronica (si veda Storia di Livorno). L'uso del porto \u00e8 comunque documentato per tutto il XV secolo, venendo citato da un poeta minore, Matteo Fortini, nella sua operetta \"L'Universo\". Gli Statuti di Livorno del 1507 ricordano per l'ultima volta il Porto Pisano.\nAl suo posto si form\u00f2 un vasto stagno circondato da marazzi e paludi litoranee che furono prosciugati e bonificati solo nel corso del XIX secolo, caratterizzando la zona paludosa dalle mura settentrionali di Livorno fino quasi alla Quarantola a Pisa. L'esistenza delle sue torri cadute in rovina per incuria e per i terremoti susseguitisi nei secoli, caratterizz\u00f2 la zona fino alla met\u00e0 del XX secolo, quando le ultime vestigia vennero abbattute dagli eventi bellici.\nLe pievi del porto.\nA testimonianza della ricchezza demografica ed economica del Piano del porto (Piviere) nei secoli XI, XII e XIII c'\u00e8 l'elevato numero di pievi in cui il suo territorio e la sua popolazione erano suddivisi. Verso l'anno 1000 la zona era abitata da circa 72 villaggi di cui si conosce ancora l'elenco, ma dei cui toponimi si \u00e8 in gran parte persa la conoscenza. Alle quattro pievi d'origine (San Silvestro, San Quirico, San Felice, Santa Lucia), si aggiunsero e/o si sostituirono in seguito quelle di Livorna, Santo Stefano Protomartire de Carraia, San Paolo al Poggio d'Orlando presso Villa Magna, San Martino al Suese, San Niccol\u00f2 del Porto, San Andrea di Salviano, Santi Andrea e Giovanni del Limone, San Lorenzo in Platea, Santi Stefano, Cristoforo e Giovanni del Limone.\nDi seguito si indicano le varie pievi esistenti verso il XII secolo con i relativi villaggi, borghi e localit\u00e0 di pertinenza:\nVi erano infine importanti eremi e conventi: San Jacopo di Acquaviva, Santa Maria di Caprolecchio alla Leccia, Santa Maria della Sambuca, San Leonardo e Ognissanti di Stagno, La Poggia, Montenero.\nGli scavi archeologici.\nI recenti scavi, seguiti dalla Soprintendenza Archeologica per il territorio di Livorno, iniziati nel 2004 nella zona interposta tra le localit\u00e0 \"Santo Stefano ai Lupi\" e la \"Paduletta\", hanno riportato alla luce reperti di origine etrusca del V e IV secolo a.C., porzioni di un molo, un vasto edificio ad uso di magazzino, un tempio probabilmente dedicato al culto orientale di Mitra, nonch\u00e9 il reperimento di un interessante tesoretto di monete d'oro databili tra il IV ed il V secolo d.C., a testimonianza della millenaria vocazione portuale della zona posta a settentrione di Livorno."}
{"id": "610697", "revid": "767487", "url": "https://it.wikipedia.org/wiki?curid=610697", "title": "Davide Marotti", "text": "Carriera scacchistica.\nNato a Napoli nel 1881, professore di lettere e filosofia, vinse il primo campionato italiano individuale di scacchi disputato nel 1921 a Viareggio, precedendo il triestino Leone Singer.\nIn quello successivo, disputato a Napoli nel 1923, fu sconfitto dallo sfidante Rosselli del Turco.\nSul match Marotti scrisse l'opuscolo: \"Sfida Rosselli - Marotti\", Firenze, 1923.\nPartecip\u00f2 nel 1922, con modesti risultati, al torneo di Londra, vinto dal campione del mondo, il cubano Capablanca.\nFu redattore di una colonna scacchistica sulla rivista mensile \"Regina\" (1915), collaboratore e redattore de \"L'Italia Scacchistica\" (1913; 1916-23), e de \"L'Alfiere di Re\" (1922). Mor\u00ec a cinquantanove anni nel 1940.\nEcco, trascritta in notazione algebrica italiana, una vittoria di Marotti sul Maestro ravennate Giovanni Cenni (1881-1957).\nDavide Marotti - Giovanni Cenni (Roma, 1911)\n1.e4 e5 2.Cf3 Cc6 3.Ac4 Ac5 4.b4 Ab6 5.b5 Ca5 6.Cxe5 Ch6 7.d4 d6\n8.Axh6 gxh6 9.Df3 Tf8 10.Axf7+ Re7 11.Cc3 Ae6 12.Dg4 Txf7\n13.Dh4+ Tf6 14.Cf3 Rd7 15.d5 Ag8 16.e5 Tg6 17.Dh3+ Re8 18.O-O Dd7\n19.e6 Dg7 20.Ce4 Cc4 21.Ch4 Ce5 22.Rh1 Cg4 23.Cxg6 Dxg6\n24.Dxg4 Ad4 25.Cxd6+ 1-0"}
{"id": "610698", "revid": "984922", "url": "https://it.wikipedia.org/wiki?curid=610698", "title": "Cantone di Chartres-Sud-Ovest", "text": "Il Cantone di Chartres-Sud-Ovest era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Chartres e i comuni di:"}
{"id": "610700", "revid": "110157", "url": "https://it.wikipedia.org/wiki?curid=610700", "title": "Cantone di Courville-sur-Eure", "text": "Il Cantone di Courville-sur-Eure era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610703", "revid": "31886", "url": "https://it.wikipedia.org/wiki?curid=610703", "title": "Fully Integrated Robotizet Engine", "text": ""}
{"id": "610704", "revid": "767487", "url": "https://it.wikipedia.org/wiki?curid=610704", "title": "Cantone di Illiers-Combray", "text": "Il Cantone di Illiers-Combray \u00e8 una divisione amministrativa dell'Arrondissement di Chartres, dell'Arrondissement di Ch\u00e2teaudun e dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 41 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "610710", "revid": "1543377", "url": "https://it.wikipedia.org/wiki?curid=610710", "title": "Yami Yugi", "text": " \u00e8 il protagonista del manga \"Yu-Gi-Oh!\", ideato da Kazuki Takahashi, nonch\u00e9 dell'omonima serie anime del 1998 e di quella del 2000. Compare anche in \"Yu-Gi-Oh! GX\".\nNon distinguendolo inizialmente dall'alter ego Yugi, gli altri lo chiamano \"Yugi\", ma in seguito \"Faraone\". \"Yami Yugi\" \u00e8 il nome con cui lo spirito del Millennium Puzzle (Puzzle del Millennio nella versione italiana dell'anime) viene comunemente indicato nel doppiaggio statunitense; in quello originale, il Faraone viene chiamato \"Yami no Y\u016bgi\" (\"Yugi oscuro\"), \"M\u014d hitori no Y\u016bgi\" (\"Altro Yugi\") o \"Na mo naki Farao\" (\"Faraone senza nome\"). Yugi Muto lo chiama \"M\u014d hitori no boku\" (\"Altro me stesso\") o \"aib\u014d\" (\"compagno\"). Come verr\u00e0 rivelato alla fine della serie, il vero nome dello spirito \u00e8 .\nIl personaggio.\nPrima di disputare la maggior parte dei duelli importanti, Yugi si trasforma in Yami Yugi. Quest'ultimo \u00e8 lo spirito racchiuso nel Millennium Puzzle, che la sua reincarnazione, Yugi appunto, porta al collo. Ha un carattere molto forte. Si lancia contro ogni pericolo, \u00e8 indomito, testardo e coraggioso, scaltro e astuto in duello, portato a fare discorsi sull'onore, sull'amicizia e la lealt\u00e0. Considera Yugi, verso il quale \u00e8 molto protettivo, come un amico, e pu\u00f2 sempre contare sull'appoggio di Jonouchi, Anzu e Honda. Anzu \u00e8 innamorata di lui, oltre che di Yugi; si tratta di un triangolo amoroso, come lo stesso autore, Kazuki Takahashi, lo definisce. Atem non ha alcun riguardo per i malvagi e i bugiardi, e mentre duella, anche se rispetta l'avversario, non ha alcuna piet\u00e0 in caso di vittoria. Durante la sfida contro Seto Kaiba sul tetto del castello di Pegasus, si mostra disposto ad attaccare il contendente anche quando questo, tentando di far leva sulla sua compassione, si ferma sul cornicione minacciando di buttarsi in caso di sconfitta; nonostante questo, Atem non si tira indietro, ma Yugi lo ferma.\nYami Yugi \u00e8 un abile giocatore, capace di ideare efficaci strategie, fiducioso nel proprio deck, e riporta ben poche sconfitte. Diviene il Re dei Giochi, e verr\u00e0 considerato il miglior duellante di Duel Monsters della storia. Nell'antico Egitto \u00e8 stato un Faraone giusto, generoso e molto amato.\nFisicamente, si pu\u00f2 considerare una versione pi\u00f9 matura di Yugi. La tonalit\u00e0 del colore dei suoi occhi \u00e8 ametista, i capelli sono scuri con le punte magenta, screziati da ciocche bionde, e ciuffi, ancora biondi, cadono davanti e dietro le orecchie. Condividendo il corpo di Yugi, Yami Yugi indossa i suoi stessi abiti, tranne quando ritorna a vestire i panni di un Faraone, nelle \"Memorie del Faraone\", con addosso un lungo mantello blu, una tunica corta tenuta stretta alla vita da una cintura, gioielli d'oro e una corona sulla fronte; al collo, il Millennium Puzzle. Il character design \u00e8 differente nei primi volumi del manga, dove i ciuffi sulle orecchie sono pi\u00f9 ondulati, come spesso anche nella serie del 1998, tratta appunto dai capitoli iniziali dell'opera cartacea.\nUna guida ufficiale fornisce qualche dettaglio omesso nella serie: Yami Yugi \u00e8 alto 153cm, pesa 42kg, mentre A \u00e8 il suo gruppo sanguigno. L'autore colloca la data del suo compleanno nel diciannovesimo giorno del terzo mese della stagione del raccolto utilizzando il calendario egizio, ovvero il 4 giugno, la stessa data di nascita di Yugi Mut\u014d. Il cibo preferito sono i ta'amiya.\nCreazione e sviluppo.\nIn giapponese, \"Yami Yugi\" vuol dire, letteralmente, \"gioco oscuro\". \nPrima di trasformarsi, Yugi \u00e8 solito esclamare \u00abYu-gi-oh\u00bb, che significa \"re dei giochi\". Kazuki Takahashi \u00e8 un appassionato di giochi fin dall'infanzia. Bas\u00f2 \"Yu-Gi-Oh!\" sull'idea che i giochi trasformino i giocatori in eroi; Yugi, un ragazzino debole e infantile, sarebbe diventato un eroe trasformandosi in Yami Yugi per giocare. L'autore pensa che tutti i bambini sognino l'\"henshin\", l'abilit\u00e0 di trasformare se stesso in qualcun altro, e per attrarli consider\u00f2 l'\"henshin\" di Yugi un giocatore esperto e invincibile quale Yami Yugi. Aggiunge tuttavia che, in una societ\u00e0 troppo concentrata su vincitori e perdenti, Yugi Mut\u014d rappresenti a suo avviso un personaggio con maggiore potenziale, perch\u00e8 unicamente impegnato a godersi il gioco; Takahashi percepiva Yami Yugi come un personaggio, nonostante i tratti eroici, pi\u00f9 debole, che dimostra il meglio di s\u00e8 quando \u00e8 supportato dal resto del cast. \nIl mangaka ammise che una delle scene apparentemente pi\u00f9 difficili da scrivere fosse, per la rivalit\u00e0 della coppia, quella in cui Seto Kaiba passa a Yugi una carta che potrebbe aiutarlo nell'imminente duello contro l'alter ego malvagio di Marik: Yugi e Seto sono rivali, non amici intimi, ma questa era la parte pi\u00f9 importante della loro relazione.\nMegumi Ogata fu la prima doppiatrice in assoluto di Yugi, lavorando per la serie prodotta da Toei Animation. \u00abPosso sentire il profumo dell'oscurit\u00e0 da te\u00bb, si compliment\u00f2 il regista, riferendosi, secondo lei, a Yami Yugi.\nStoria.\n\"Yu-Gi-Oh!\".\nInizio.\nAtem ha iniziato a possedere Yugi quando ha completato il Millennium Puzzle, un antico manufatto egizio che promette un desiderio esaudito a coloro che lo risolvono. Inizialmente, appare solo di notte all'inizio del manga. Atem si vendica degli individui che tentano di abusare e sfruttare Yugi e i suoi amici, sfidandoli a vari \"Giochi delle Ombre\", che di solito ruotano attorno alla rivelazione dei desideri corrotti dei suoi nemici sotto forma di un \"Gioco di rigore\", una forma intensiva di magia oscura che crea illusioni per rivelare la vera natura della vittima. \nAd esempio, dopo aver sconfitto un avido e prepotente bullo di nome Tetsu Ushio, gli causa delle allucinazioni che gli fanno vedere foglie e spazzatura come denaro. A volte, la punizione non coinvolge affatto la magia, come nel caso in cui un gruppo di teppisti viene fatalmente fulminato. \nSolo pi\u00f9 avanti nel manga Yugi si rende conto dell'esistenza di Atem, non ricordando nulla di ci\u00f2 che accade quando ha il controllo del suo corpo. Gli amici di Yugi inizialmente credono che Atem sia semplicemente un altro lato della personalit\u00e0 di Yugi prima di apprendere che i due sono in realt\u00e0 entit\u00e0 separate.\nIl Regno dei Duellanti.\nYugi si trasforma in Yami Yugi per duellare con Seto Kaiba, il campione mondiale di Duel Monsters. Sconfitto l'avversario, Yami Yugi attiva i poteri del Millennium Puzzle per aprirne la mente e allontanare dal ragazzo la parte oscura. Il nome di Yugi diviene dunque famoso. Presto, Yugi riceve un guanto, due stelle, altrettante carte ed una videocassetta, in cui compare il mittente, Pegasus, ossia l'inventore del Duel Monsters. Grazie al Millennium Eye (Occhio del Millennio), Pegasus riesce a disputare un Duello delle Ombre contro Yami Yugi, al quale assegna un termine massimo di tempo per sconfiggerlo. Con il suo oggetto magico, pu\u00f2 leggere nella mente dell'avversario, del quale perci\u00f2 prevede le mosse. Yami Yugi non rispetta la scadenza, cos\u00ec l'anima del nonno di Yugi viene fatta prigioniera da Pegasus. Nel torneo organizzato dall'ultimo nel Regno dei Duellanti, ogni partecipante deve sconfiggere tanti avversari da vincere altre stelle, che in tutto debbono essere dieci per permettergli di sfidare Pegasus, e chi ottiene la vittoria potr\u00e0 esaudire un desiderio; partecipando, Yugi vuole salvare suo nonno. Pegasus \u00e8 interessato al Millennium Puzzle, e segue con attenzione i duelli del suo possessore. Sull'isola, il primo duellante contro cui Yami Yugi combatte \u00e8 Insector Haga, in seguito si scontra con Ry\u014dta Kajiki. Per ottenere le stelle rubate ad un duellante, si batte con un sosia di Seto Kaiba, che si rivela essere la parte oscura che Yami Yugi aveva separato dal ragazzo. Vincitore, Yami Yugi usa i poteri del Millennium Puzzle per spedire l'entit\u00e0 malvagia nel Regno delle Ombre.\nPer un po' di tempo, gli amici di Yugi e Yugi stesso non credono che l'ultimo sia un'entit\u00e0 distinta da Yami Yugi. Quando, nel Regno dei Duellanti, Yugi e gli altri incontrano Bakura, loro compagno di scuola, rivelano, esaudendo una richiesta dell'amico, quale carta del Duel Monsters sia la loro preferita. Yugi e Bakura dovrebbero ora duellare amichevolmente, ed il primo aggiunge alle proprie carte quelle prima indicate da ciascuno. Dopo che Yami Bakura, lo spirito del Millennium Ring (Anello del Millennio) portato da Bakura, si impossessa di quest'ultimo, la sfida si trasforma in un Duello delle Ombre. Per salvare i suoi amici, Yami Yugi \u00e8 costretto a giocarne, quando occorre, le carte preferite, ovvero i mostri in cui Yami Bakura ha trasferito le anime di Yugi, Jonouchi, Anzu e Honda. Adesso Yami Yugi e Yugi sono inspiegabilmente due identit\u00e0 separate, e dinnanzi alla sorpresa degli amici Yugi sostiene di non essere capace di fornire precise spiegazioni, ma che in duello gli sembra di sentire che qualcuno lo stia guidando. Yami Yugi annuisce. Lo scontro termina con la vittoria dello spirito del Millennium Puzzle.\nYami Yugi ottiene le stelle rimanenti grazie al duello in coppia con Jonouchi contro i fratelli Paradox. Yugi pu\u00f2 accedere perci\u00f2 al castello di Pegasus per sfidare l'ultimo, ma Seto gli chiede una rivincita, in realt\u00e0 ricattato dallo stesso Pegasus, che tiene in ostaggio l'anima di Mokuba. Solo uno dei due contendenti avr\u00e0 la possibilit\u00e0 di sfidare Pegasus. Il duello avviene sulla cima del castello. Yami Yugi riesce a contrastare il potente Drago Finale Occhi Blu, adottando una strategia che lo condurrebbe verso la vittoria, ma Seto, disposto a tutto pur di salvare suo fratello Mokuba, si posiziona sul cornicione e minaccia di buttarsi nel vuoto se l'avversario scaglier\u00e0 l'attacco vincente. Inizialmente, Yami Yugi esita, ma poi prevale sull'alter ego e manda la sua creatura all'attacco. Viene fermato a fatica da Yugi, che riprende possesso del proprio corpo e, permettendo a Seto di fare la sua mossa, perde il duello e tutte le sue stelle. Yugi ha sentito una sgradevole sensazione, lottava con se stesso, e a stento \u00e8 riuscito a fermare l'altra entit\u00e0. Temendo quest'ultima, non vuole duellare pi\u00f9, ma grazie ad una dimostrazione d'amicizia di Anzu, che riesce a riconquistare le stelle per lui necessarie, ricomincia a giocare. Superate tutte le prove cui Pegasus lo aveva sottoposto, pu\u00f2 quindi entrare nel castello. Per sconfiggere Pegasus, dovr\u00e0 scoprire i poteri del Millennium Puzzle, come suggerito dall'anima di suo nonno. Ad ora, per\u00f2, non si fida di Yami Yugi, e nella semifinale contro l'amica Mai non gli concede piena libert\u00e0 di agire. Yami Yugi gli dice di non aver avuto, nel duello contro Seto, cattive intenzioni, che voleva soltanto aiutarlo.\nStabilito che si fa come egli dice, Yugi si convince a lasciare che l'alter ego interagisca con lui. Consapevole della sua imminente sconfitta, Mai si arrende, e Yami Yugi si aggiudica il duello. Vinta successivamente la finale contro Jonouchi, il ragazzo affronta Pegasus, il quale lo mette in difficolt\u00e0, prevedendo le sue mosse grazie al Millennium Eye. Il nonno consigli\u00f2 a Yugi di dominare i poteri del Millennium Puzzle per sconfiggere il nemico, perci\u00f2 il giovane Mut\u014d idea di scambiarsi continuamente con l'alter ego, e suggerisce che loro due non debbano, questa volta, essere in simbiosi, ma disconoscere l'uno il pensiero dell'altro. Cos\u00ec succede, e Pegasus non fa in tempo a penetrare nella mente di Yami Yugi, la cui mossa non pu\u00f2 leggere nel pensiero di Yugi, che prende momentaneamente possesso del proprio corpo, e allo stesso modo non riesce a scrutare i pensieri dell'ultimo. Grazie al Millennium Eye, Pegasus trasferisce il duello in un Gioco delle Ombre, dove Yugi si sente male. Con un ultimo sacrificio, Yugi pesca una carta vincente, e lascia il combattimento nelle mani dell'alter ego. Pegasus non riesce a leggere nel pensiero di Yami Yugi grazie alla forza data allo spirito da Jonouchi, Anzu e Honda, i quali, rimasti nel loro mondo, mantengono anche un contatto con Yugi, che resta cos\u00ec in vita. Usando la carta di Yugi, Yami Yugi vince il duello. Dopo che le anime di suo nonno, di Seto e di Mokuba tornano nei propri corpi, Yugi dice all'alter ego di non conoscere neppure il suo nome; Yami Yugi risponde, lo chiamavano in modi differenti: spirito, Faraone, ma il suo nome \u00e8 sconosciuto.\nLa Citt\u00e0 dei Duelli.\nUn nuovo nemico cerca di impadronirsi del Millennium Puzzle, contenente poteri che il suo possessore non immagina, e Yugi rischia davvero di perdere l'oggetto magico, insieme allo spirito. Dopo questo avvenimento, il ragazzino si sente turbato, ma Yami Yugi gli dice di aver fiducia in lui.\nYami Yugi non ricorda nulla del suo passato. Sperando di scoprire qualcosa, entra insieme ad Anzu in un museo in cui \u00e8 in corso una mostra egizia, e si trova davanti ad una tavola risalente all'antico Egitto, dove sembrano essere raffigurati lui e Seto. L'organizzatrice della mostra, Ishizu Ishtar, che possiede la Millennium Tauk (Collana del Millennio), gli rivela che egli fu un Faraone che salv\u00f2 il mondo, e che adesso dovr\u00e0 farlo di nuovo. Gli dice anche di partecipare al torneo, per il quale, Yami Yugi ancora non sa, ha ricevuto un invito; cos\u00ec il ragazzo avr\u00e0 delle risposte. Yami Yugi partecipa al torneo della Citt\u00e0 dei Duelli, organizzato da Seto. Affronta uno dei Rare Hunter, la cui mente, in seguito alla sconfitta, viene posseduta da Marik, che si presenta cos\u00ec al Faraone, non mostrando per\u00f2 il volto. Il nemico dichiara di volersi impossessare del Millennium Puzzle e dei poteri dello spirito che vi abita. Yami Yugi comincia cos\u00ec a comprendere di quale minaccia stesse parlando Ishizu. Nel corso del torneo, Yami Yugi affronta diversi avversari, tra cui gli scagnozzi di Marik, i Rare Hunter. Riesce anche a sconfiggere un nemico nel cui deck Marik ha inserito Slifer Drago del Cielo, una delle due Divinit\u00e0 Egizie in suo possesso, facendolo restare senza carte da giocare. In base alle regole del torneo, Yami Yugi si impadronisce di Slifer Drago del Cielo, la carta pi\u00f9 rara dello sconfitto. Marik, ora, vuole anche recuperare la sua carta delle Divinit\u00e0 Egizie: per ottenere i poteri del Faraone, deve possedere il Millennium Puzzle, che \u00e8 l'oggetto del Millennio pi\u00f9 potente, e le tre carte delle Divinit\u00e0 Egizie, le pi\u00f9 forti creature del Duel Monsters, che solo chi possiede un legame con gli Oggetti del Millennio sa domare senza correre pericolo. Anche Seto, in possesso di una Divinit\u00e0 Egizia, vuole vincere Osiris Drago del Cielo. Per raggiungere il suo scopo, Marik costringe Yami Yugi a disputare un duello contro Jonouchi. Con la Millennium Rod (Barra del Millennio), il malvagio controlla la mente dell'amico di Yugi. Gli avversari hanno una caviglia legata ad un'ancora, che trasciner\u00e0 in fondo all'oceano il perdente o entrambi i ragazzi, se il tempo scadr\u00e0 senza che il combattimento abbia un vincitore; ciascuno di loro ha dinnanzi uno scrigno, che in caso di vittoria si aprir\u00e0, mostrando la chiave con cui il duellante potr\u00e0 liberarsi. Nel corso della sfida, Yugi chiede all'alter ego di continuare a duellare al posto suo, sentendo di dover aiutare Jonouchi con le sue forze. Egli riuscir\u00e0 a salvare l'amico.\nIl dirigibile.\nYami Yugi accede alle finali della Citt\u00e0 dei Duelli, che si svolgono a bordo di un dirigibile della Kaiba Corporation. Il sorteggio decide che lui e Bakura saranno i primi a battersi; lo spirito del Millennium Puzzle affronta cos\u00ec quello del Millennium Ring, e lo sconfigge. Yami Bakura per\u00f2 continua a vivere: aveva trasferito una parte del suo spirito all'interno del Millennium Puzzle, dove ora si nasconde. Durante il volo, Yami Yugi conosce l'aspetto di Marik, il quale, pi\u00f9 in l\u00e0, gli rivela di essere stato costretto, in qualit\u00e0 di guardiano della tomba del Faraone, di cui si aspettava il ritorno, a condurre una vita sacrificata. In Malik nacque per questo un lato oscuro, che \u00e8 cresciuto sempre di pi\u00f9, e che Yami Yugi pu\u00f2 sconfiggere, salvando il vero Marik. Ishizu, altra guardiana della tomba, dona la sua Millennium Tauk, che non le risponde pi\u00f9, all'erede del Faraone, Yugi.\nMondo virtuale.\nIl dirigibile vola verso l'isola su cui Seto ha fatto innalzare la Torre dei Duelli, dove si svolgeranno le semifinali, ma cambia rotta, controllato da un ragazzino di nome Noah, che intrappola Yugi e gli altri in un mondo virtuale. Qui i ragazzi dovranno duellare contro i Big 5, ex soci della Kaiba Corporation che tentarono di sbarazzarsi di Seto e vennero intrappolati in un universo digitale dopo la sconfitta contro Yami Yugi e Kaiba. Essi vogliono ora un corpo per poter fuggire e tornare nel mondo reale, e si impadroniranno di quello del duellante che sconfiggono. Yami Yugi batte Konosuke Oshita. Noah dar\u00e0 ai Big 5 un'ultima possibilit\u00e0 per impossessarsi di un corpo, invitando loro a sconfiggere Yugi, il rivale di Seto, in modo da dimostrare la sua superiorit\u00e0 rispetto a Kaiba. Gli avversari combattono contro Yami Yugi e Jonouchi, alternandosi nel corso del duello e usando il corpo di Honda, che in caso di sconfitta dovranno restituire. Yami Yugi e Jonouchi vincono, ma quelli non rispettano i patti.\nSeto disputa un duello con Noah, che, in un turno nel quale uno dei due avversari perder\u00e0, indipendentemente dai Life Points rimasti, vince. Noah decide di non rubare il suo corpo per tornare nel mondo reale: potendone scegliere un altro, preferisce relegare Seto in questo universo digitale, perci\u00f2 trasforma lui e Mokuba in statue di pietra. Yugi si trasforma in Yami Yugi, che rinfaccia al nemico di aver ottenuto la vittoria barando. Lo sfida, egli continuer\u00e0 il duello al posto di Seto, dal quale eredita, ovvero, le carte e i Life Points, il cui numero \u00e8 inferiore rispetto a quello di Noah; parte svantaggiato di molto. In caso di vittoria, Yami Yugi, non solo dimostrer\u00e0 la superiorit\u00e0 di Seto rispetto a Noah, ma porr\u00e0 anche fine a quest'incubo virtuale. Nel corso del combattimento, Noah si stanca di sentirsi insultato dagli amici del Faraone, che fanno il tifo per il loro compagno. Cos\u00ec, decide di pietrificare qualcuno al termine di ogni turno in cui l'avversario non lo sconfigger\u00e0. Yami Yugi perde tutti, tranne Yugi, che gli d\u00e0 forza quando pensa di essere rimasto solo. Sconfiggendo Noah, libera i suoi amici dall'incantesimo. Noah tenta ugualmente di rubare il suo corpo, ma il Millennium Puzzle protegge il ragazzo. Allora compare Gozaburo Kaiba, che rivela a Yami Yugi e agli altri di aver digitalizzato la propria mente dopo aver perso la Kaiba Corporation, sottrattagli da Seto, figlio adottivo; ha sfruttato Noah, di cui \u00e8 padre biologico, per realizzare il suo piano: se prima voleva riprendersi l'azienda, ora mira a trasferire il mondo reale in questo universo digitale, del quale vuole essere il dominatore. Noah finge di aiutare il gruppo ad uscire dal mondo virtuale, in cui, come le vittime hanno scoperto, sono prigioniere solo le loro menti, non i corpi; una volta fuori, i ragazzi potranno avvertire il mondo della minaccia di Gozaburo. Yami Yugi non si fida, a differenza del suo alter ego, al quale propone di proseguire al posto suo. Aveva ragione, ma alla fine Noah si riscatta, e tutti possono tornare nel loro mondo.\nLa Torre dei Duelli.\nRicomincia il torneo, sull'isola della Kaiba Corporation. Yami Yugi, Jonouchi, Seto e Marik sono i finalisti rimasti, e si affrontano simultaneamente in un duello per decidere gli abbinamenti delle prossime sfide: i due giocatori che perderanno, si affronteranno per primi. Il Faraone vuole scontrarsi in semifinale con Marik, e cerca di proteggere Jonouchi nel corso del combattimento, perch\u00e9 l'amico non debba affrontare il malvagio nel prossimo turno: Marik \u00e8 pericoloso. Jonouchi chiede per\u00f2 a lui di dimostrargli fiducia, cos\u00ec Yami Yugi cessa di coprirlo. Durante il combattimento contro Marik, Jonouchi viene privato delle sue energie. La Millennium Tauk mostra al Faraone un evento futuro, in cui il sovrano gioca contro l'amico. L'oggetto del Millennio, per\u00f2, aveva sbagliato previsione quando era in possesso di Ishizu, per cui Yami Yugi pu\u00f2 attualmente solo sperare nell'attendibilit\u00e0 di questa premonizione, secondo cui Jonouchi si riprender\u00e0. Per Yami Yugi \u00e8 ora giunto il momento di affrontare Seto sulla Torre dei Duelli, in una semifinale che vede affrontarsi le due Divinit\u00e0 Egizie. Durante l'ultimo scontro tra le mastodontiche creature, che si stanno distruggendo vicendevolmente, una luce abbagliante travolge i duellanti, mentre il Millennium Puzzle e la Millennium Rod di Marik, spettatore, reagiscono; a causa degli oggetti del Millennio, Yami Yugi e a Seto hanno una visione: si ritrovano nell'antico Egitto, devastato dalle tenebre provenienti dal palazzo del Faraone, il quale, sfidato dallo stregone malvagio (Seto), si accinge a combattere. Nessuno sa come termin\u00f2 lo scontro. Tornati nel presente, Yami Yugi e Seto proseguono il loro duello. Il primo vince, facendo esultare gli amici, tra i quali Jonouchi, che si \u00e8 risvegliato. In base al regolamento del torneo, Yami Yugi ora sottrae a Seto la sua carta delle Divinit\u00e0 Egizie, Obelisco del Tiranno.\nNella finale contro Marik, che inizia un Gioco delle Ombre, Yugi e la parte buona del nemico si riducono a due ostaggi: ogni volta che i Life Points del loro alter ego diminuiscono, essi perdono una parte del proprio corpo; senza il corpo di Yugi, il Faraone rimarrebbe uno spirito vagante. Yami Yugi deve salvare le vittime di questo duello ed il mondo intero. \nRimasto con un solo Life Point, il malvagio viene vinto dal Marik buono, che si ritira, causando la definitiva eliminazione dell'alter ego. Yami Yugi vince cos\u00ec il torneo della Citt\u00e0 dei Duelli e conquista Drago Alato di Ra, la carta delle Divinit\u00e0 Egizie che possedeva Marik. Questo, ora, mostra le incisioni sulla propria schiena: per anni, la sua famiglia ha aspettato il ritorno del Faraone, che salv\u00f2 il mondo e perse la memoria; il sovrano egizio sapeva che avrebbe avuto bisogno di recuperare i propri ricordi, perci\u00f2 affid\u00f2 il suo segreto ad una famiglia, quella degli Ishtar, la quale costituisce la chiave della memoria di Yami Yugi. Le tre carte delle Divinit\u00e0 Egizie, che insieme al Millennium Puzzle svelano il segreto dei poteri del Faraone, mostrano a Yami Yugi, incapace di leggere i simboli sulla schiena di Marik, la tavola che gli fece vedere Ishizu al museo.\nMarik, inoltre, cede al Faraone la Millennium Rod ed il Millennium Ring, sottratto a Bakura.\nIl risveglio dei draghi.\nYami Yugi si reca al museo, ed espone le carte delle Divinit\u00e0 Egizie dinnanzi alla stele, per ricordare il segreto dei suoi poteri. Una forza oscura, per\u00f2, assorbe la potenza delle creature, e congela la tavola, impedendo al Faraone di arrivare alla verit\u00e0; da questo momento, le creature del Duel Monsters invadono la Terra.\nLe carte delle Divinit\u00e0 Egizie vengono in seguito rubate, e per riaverle Yami Yugi affronta Gurimo, che conosce misteriosamente la sua identit\u00e0 di sovrano egizio. L'avversario gioca la carta magia del Sigillo di Orichalcos, la quale isola al suo interno i contendenti, per poi sottrarre l'anima allo sconfitto; questa magia \u00e8 pi\u00f9 antica rispetto a quella degli Oggetti del Millennio, perci\u00f2 Yami Yugi non pu\u00f2 contrastare il Sigillo con il suo Millennium Puzzle. Con sorpresa, il Faraone constata che Obelisco del Tiranno, il quale, come le altre carte delle Divinit\u00e0 Egizie, pu\u00f2 essere domato solo da chi possiede un legame con gli Oggetti del Millennio, viene sopraffatto dal potere di Orichalcos ed obbedisce, perci\u00f2, al nemico. Ottiene la vittoria, ma non gli vengono restituite le sue carte: prima, il ragazzo dovr\u00e0 sconfiggere i tre motociclisti che gli hanno fatto incontrare Gurimo, gli stessi che adesso tornano dall'uomo che li guida per avvisarlo di aver trovato il Faraone.\nUna creatura del deck di Yugi, la Giovane Maga Nera, compare in un sogno del ragazzino, informando il sovrano egizio e l'alter ego dell'esistenza di due mondi: quello degli esseri umani e quello dei mostri del Duel Monsters. Tra essi, aggiunge, si \u00e8 aperto un passaggio. La Grande Belva sta risucchiando i mostri per potersi risvegliare. Nell'antichit\u00e0, tre draghi leggendari, protettori del popolo delle creature, la sconfissero, ma in seguito al loro atto vennero intrappolati nel cristallo. La leggenda, aggiunge la ragazza magica, narra di tre guerrieri leggendari, capaci di risvegliare i draghi. La Giovane Maga Nera \u00e8 convinta che il Faraone sia uno di questi, e per provarlo lo invita ad estrarre la spada conficcata nel cristallo che imprigiona una delle creature. Infatti, Yami Yugi e Yugi riescono a tirare fuori l'arma, liberando Timaeus, che diventa un mostro del loro deck.\nIn California, sede dell'Industrial Illusions di Pegasus, dove Yugi, invitato, ha accettato di recarsi, lo spirito del puzzle ascolta il discorso pronunciato da un ologramma dell'inventore del Duel Monsters, al quale \u00e8 stata sottratta l'anima; quello parla delle origini del gioco, non risalenti all'antico Egitto, ma ad Atlantide, e del malvagio Dartz, da sempre in possesso di un potere che lo rende invincibile, che ruba le anime degli esseri viventi per risvegliare la Grande Belva, Leviatan, gi\u00e0 sconfitto in passato. Yami Yugi trova l'enigmatica carta bianca che Pegasus ha voluto lasciargli perch\u00e9 sconfigga il nemico.\nIl professor Hopkins, il cui laboratorio ha sede in California, viene rapito, e per salvarlo Yugi accetta la sfida di Rafael, che gli ha lasciato un biglietto; il giovane Mut\u014d indossa la collana da cui pende la pietra di Orichalcos, posseduta da Gurimo e raccolta al termine del duello con quello, e lascia il posto a Yami Yugi. Lo sfidante gli rivela che Arthur \u00e8 gi\u00e0 stato liberato, ma il combattimento inizia ugualmente. Rafael \u00e8 convinto che la Terra sia stata rovinata dal malvagio genere umano, che va distrutto, e riferisce all'avversario che Dartz gli ha raccontato del Faraone, il quale fu un sovrano crudele, che caus\u00f2 la distruzione dell'Egitto. Yami Yugi, che ricorda la visione avuta nella semifinale contro Seto sulla Torre dei Duelli, contrasta la storia tramandata a Rafael, e sostiene di non ricordare nulla del proprio passato, ma di sapere che salv\u00f2 il mondo, gesto che il destino lo porta di nuovo a compiere; ma l'altro crede che il sovrano egizio salver\u00e0 il mondo offrendo la propria anima. Un turno prevede che i contendenti si scambiano le carte che hanno in mano, e Yami Yugi ottiene cos\u00ec quella del Sigillo di Orichalcos. Rafael dice che da sempre Orichalcos ha messo alla prova gli esseri umani, facendoli affrontare il proprio lato oscuro, e che ergo svela la natura degli stessi; anticamente, ci fu una guerra tra l'esercito del bene e quello del male. Cerca di persuadere il Faraone a giocare la carta del Sigillo. Yami Yugi esita, ma per la salvezza del mondo deve vincere a tutti i costi, perci\u00f2, nonostante le suppliche dell'alter ego, gioca la carta magia, in presenza della quale Timaeus abbandona il campo. Il potere di Orichalcos annebbia la sua mente, ed il sovrano egizio sacrifica senza piet\u00e0 le sue creature, che diventano reali all'interno del Sigillo. Il Faraone viene sconfitto, ma Yugi si sacrifica per salvarlo, ed il Sigillo di Orichalcos prende la sua anima. Depresso, Yami Yugi si sente in colpa. Rafael torna da Dartz per informarlo di aver ottenuto l'anima pi\u00f9 potente, quella del Faraone, ma l'altro gli svela la verit\u00e0.\nPer salvare Yugi, il sovrano ed i suoi amici non possono combattere con le armi in loro possesso, serve aiuto; occorrono prove per avvisare della minaccia incombente sul mondo, ma sembra che i nemici le abbiano distrutte tutte, anche le rovine che Arthur trov\u00f2 in fondo all'oceano. In base alle iscrizioni da lui rinvenute, esprime il professore, egli pensa che quei malvagi siano discendenti di Atlantide, il continente sommerso, e che gli stessi abbiano distrutto ci\u00f2 che \u00e8 rimasto della civilt\u00e0 dei loro avi perch\u00e9 nelle rovine era racchiusa la storia spiacevole, da mantenere segreta, di Atlantide. L'uomo dice che ad Atlantide regnava la pace finch\u00e9 un Re malvagio non evoc\u00f2 una terribile creatura; Yami Yugi \u00e8 perplesso, ricorda le parole di Rafael, secondo cui il Faraone fu responsabile della distruzione dell'Egitto. Quel sovrano attinse forza da una misteriosa pietra, che a sua volta riceveva forza da un altro mondo. Arthur aggiunge di aver depositato una copia delle iscrizioni in un museo della Florida: Yami Yugi e gli altri si recheranno l\u00ec per recuperarla.\nI vagoni del treno si staccano, separando gli amici. La parte del veicolo in cui si trovano Yami Yugi ed Anzu continua a correre senza essere pilotata. Il treno \u00e8 stato dirottato da Insector Haga e Dinosaur Ryuzaki, che hanno accettato il potere di Orichalcos per riscattarsi e devono eseguire il compito assegnato loro da Dartz, ovvero rubare le anime del Faraone e di Jonouchi. Insector Haga sfida Yami Yugi, contro cui vuole ottenere la rivincita: la sconfitta subita nel Regno dei Duellanti gli cost\u00f2 il crollo del successo e della popolarit\u00e0. Il Faraone gioca Timaeus, ma questi non vuole collaborare, e scompare: l'avversario sostiene che il sovrano egizio abbia ancora dentro di s\u00e9 la magia di Orichalcos e, perci\u00f2, non possa contare sull'aiuto del drago leggendario. Ad un certo punto della sfida, Insector Haga finge di avere l'unica carta che possa salvare Yugi, e la spezza. Quasi subito rivela che si trattasse di uno scherzo, ma il contendente non lo perdona, e anche dopo la vittoria continua ad attaccarlo, finch\u00e9 Anzu non lo supplica di fermarsi, dicendogli che ormai Insector Haga ha perso, ed il Sigillo di Orichalcos se l'\u00e8 portato via. \nIl treno esce dai binari e precipita in un burrone, ma Yami Yugi e la sua amica vengono salvati da Ironheart e la nipote Chris. Raccogliendo le carte del Faraone, Ironheart nota Timaeus, e si complimenta con il sovrano egizio per il possesso della creatura. Yami Yugi, per\u00f2, ritenendo di non esserne degno, affida la carta all'uomo. Il Faraone confessa di aver perso il suo migliore amico, che lo sta cercando per chiedergli scusa, e Ironheart lo conduce presso il Cerchio delle Anime, dove quello pu\u00f2 ritrovare Yugi, ma in cui potrebbe rimanere intrappolata l'anima stessa del sovrano egizio, il quale, all'interno del Cerchio, incontrer\u00e0 spiriti malvagi. Yami Yugi rivede, infatti, anime che cercano vendetta contro di lui, ma le sorpassa deciso, fino ad imbattersi in Yugi. Chiede perdono all'alter ego, dice che senza di lui le tenebre stanno prendendo il sopravvento sulla sua persona, di temere di essere davvero il Faraone malvagio di cui parlava Rafael. Sorprendentemente, l'amico non accetta le scuse, ed invita il sovrano a provare se sia realmente malvagio, sfidandolo a duello. L'altro \u00e8 costretto ad accettare. Inizialmente, Yami Yugi ha l'impressione che lo sfidante possa avere intenzione di perdere. Nel corso del combattimento, Yugi gioca il Sigillo di Orichalcos e, come aveva fatto l'avversario, sacrifica senza scrupoli i propri mostri. Trovando la forza per respingere il suo attacco, Yami Yugi vince. Yugi gli rivela allora di aver agito in quel modo per aiutarlo: infatti, vincendo contro l'alter ego, il Faraone ha sconfitto le paure e l'oscurit\u00e0 che albergava dentro di s\u00e9. L'anima del giovane Mut\u014d svanisce, ma Yami Yugi promette che salver\u00e0 l'amico.\nRafael trova il Faraone, ma non pu\u00f2 entrare nel Cerchio delle Anime: sarebbe rischioso; in contatto con il seguace, Dartz gli ordina di usare la sua pietra di Orichalcos, mentre lui evoca un mostro, che compare dinnanzi a Yami Yugi, nel Cerchio della Anime. Gli spiriti mostrano al Faraone scene dell'antica guerra di cui parlava Rafael, combattuta tra i soldati dell'Orichalcos, di cui faceva parte il mostro, e l'esercito del bene, del quale Ironheart e Chris erano membri. L'anziano lottava con Timaeus contro l'uomo misterioso (Dartz) che volava sul dorso della Grande Belva. Attualmente, il mostro dell'esercito di Orichalcos duella con Yami Yugi. Ironheart, Chris ed il suo fedele cane, che si rivela essere una creatura del Duel Monsters, vengono colpiti dai fulmini di Dartz per portare Timaeus al Faraone, bisognoso del drago leggendario per vincere. Questa volta, Timaeus aiuta il sovrano egizio, che sconfigge e fa sparire l'avversario. \nDinnanzi ad una pietra, sulla quale sono incise le figure di Ironheart, Chris ed il suo cane, che lottano insieme ai draghi leggendari, Yami Yugi ed Anzu parlano ora di quelli come spiriti che combattono contro Dartz da millenni. Il Faraone si impegner\u00e0 anche per loro.\nYami Yugi ed Anzu si ricongiungono a Jonouchi ed Honda, e tornano nella loro citt\u00e0 a bordo dell'elicottero di Seto. Gli uomini rimasti fedeli a Kaiba, mandati in Florida, riescono ad inviare al computer di Seto la foto delle iscrizioni che il Faraone e gli altri cercavano, nonostante l'aggressione degli scagnozzi di Dartz. Serve un miglioramento della qualit\u00e0, ottenibile con un'elaborazione effettuata dal computer centrale della Kaiba Corporation, di cui Dartz \u00e8 attualmente proprietario; con l'aiuto di Rebecca, che con il suo portatile viola i sistemi di sicurezza dell'edificio, Yami Yugi e Seto, affrontando i mostri dell'esercito dell'Orichalcos, raggiungono il computer centrale dell'azienda. Ingrandiscono la foto da inviare al portatile di Rebecca, perch\u00e9 il professor Hopkins la riceva: l'iscrizione parla del risveglio di un serpente nero e della rinascita di un paradiso, che lo studioso pensa possa essere Atlantide; nel simbolo di Orichalcos, Seto riconosce lo stemma di una compagnia finanziaria, La Paradias, di cui Dartz \u00e8 proprietario. Quest'ultimo appare improvvisamente dinnanzi al Faraone e Kaiba; Yami Yugi lo sfida a duello, e gioca la carta del drago leggendario, come fa anche Seto, ma il nemico scompare. Il Faraone \u00e8 perplesso: Dartz \u00e8 lo stesso individuo che combatt\u00e9 anticamente contro Ironheart, ed \u00e8 ancora vivo.\nRaggiunti gli altri al camper, Yami Yugi e Seto vengono a sapere che ormai la polizia \u00e8 sotto il controllo dell'Orichalcos, perci\u00f2 non possono contare sul suo aiuto. Cercando Jonouchi ed Honda, che si sono allontanati, il gruppo si imbatte ancora nei mostri dell'Orichalcos. Ritrovato Honda, Yami Yugi continua a cercare, insieme a lui e ad Anzu, Jonouchi, ma lo raggiunge quando l'amico ha gi\u00e0 perso l'anima. Il sovrano egizio vuole ora sfidare Dartz, ma giunto alla Paradias si imbatte in Rafael, che gli consegna la carta del drago leggendario di Jonouchi. Nel corso del duello, cerca di aiutare l'avversario a liberarsi dall'influenza del potere di Orichalcos. Avendo successo, il Sigillo, alimentato dalle tenebre del cuore, scompare prima che possa catturare l'anima di chi lo aveva giocato, Rafael, sconfitto. L'edificio della Paradias adesso sta crollando, ma l'elicottero di Seto giunge a proposito. Yami Yugi aiuta Rafael, stremato dallo scontro, a raggiungere il veicolo, ma l'altro lo allontana per non farlo soccombere insieme a lui, e prima di precipitare gli consegna un chip per computer, che mostra l'ubicazione dell'isola segreta dove dimora Dartz. Mentre il gruppo del Faraone vi si dirige, un elicottero militare affianca quello di Seto, e si fa seguire. Dopo l'atterraggio, un ufficiale della marina rivela ai ragazzi che da tempo Dartz viene controllato, ma non si \u00e8 ricavata prova che dimostri i suoi piani. Il malvagio vuole realizzare il suo scopo sfruttando il gioco del Duel Monsters, per cui l'ufficiale chiede aiuto a Yami Yugi e Seto.\nRaggiunta l'isola, Yami Yugi e gli altri incontrano Dartz, il quale, dopo aver collezionato per tutti questi anni tante anime, ha bisogno di quelle del Faraone e di Kaiba perch\u00e9 Leviatan si risvegli. Ne segue un duello a tre. Il Sigillo di Orichalcos, giocato da Dartz, provoca una visione, durante la quale Yami Yugi e l'alleato vedono Atlantide e ascoltano la storia raccontata dal nemico, l'antico sovrano di quel continente, scelto, a sua detta, dall'Orichalcos per eliminare il malvagio genere umano e rendere la Terra un paradiso. Nel corso dell'attuale duello, Dartz mette in campo le anime di Yugi, Jonouchi, Mai e Pegasus, controllate dal potere di Orichalcos. Yami Yugi non vuole attaccare i suoi amici: teme che le loro anime vengano eliminate. Ad un certo punto del combattimento, Seto, convinto che si tratti di un trucco dell'avversario, attacca, chiedendo fiducia al suo alleato; gli amici del Faraone vengono cos\u00ec eliminati dal gioco. \nKaiba perde: prima che il Sigillo di Orichalcos catturi la sua anima, egli dice a Yami Yugi di aver combattuto con troppa foga, e lo invita a vincere; la carta del suo drago leggendario passa nelle mani del sovrano egizio. Con l'anima di Seto, Leviatan diventa pi\u00f9 forte, e all'apparizione del suo occhio si alza un vento, che travolge i tifosi di Yami Yugi, i quali perdono i sensi. Rimasto solo con il Faraone, Dartz gli rivela di averlo incontrato 5000 anni prima in Egitto e di aver notato la sua grande potenza: il sovrano egizio invent\u00f2 i Giochi delle Ombre; Dartz cap\u00ec subito che Yami Yugi fosse l'anima necessaria al risveglio della Grande Belva, ma non era ancora pronto a sconfiggerlo. Millenni dopo, Yugi ricompose il Millennium Puzzle, risvegliando gli spiriti del Faraone e dei suoi antichi nemici (Seto e Yami Bakura). \nNel corso del combattimento, Dartz, in vantaggio, tenta di fare il lavaggio del cervello all'avversario, il quale \u00e8 rimasto solo, invitandolo a desistere ormai: dice che Yami Yugi sarebbe, in questo modo, pi\u00f9 utile ai suoi amici. il Faraone sta per arrendersi. Il malvagio lo spinge a guardare dentro di s\u00e9, e mentre il Sigillo di Orichalcos sta per stringersi intorno al sovrano egizio, il Millennium Puzzle protegge il suo possessore: guardandosi dentro, Yami Yugi ha trovato una luce colma d'amicizia, e ha capito che i suoi compagni sono sempre insieme a lui. Il Sigillo si espande di nuovo intorno agli opponenti, ed il Faraone riprende a duellare. Usando la carta datagli da Pegasus, restituisce ai tre draghi leggendari il vero aspetto: le creature, in realt\u00e0, sono esseri umani. Con il loro aiuto, vince; Dartz viene inghiottito dalla Grande Belva, che compare momentaneamente alle sue spalle. Ora, le anime di Yugi, Jonouchi e Seto tornano nei propri corpi, ma il continente di Atlantide si innalza dalle acque: l\u00ec si trover\u00e0 Dartz; prima di attraversare il varco che condurr\u00e0 i guerrieri leggendari a destinazione, Yugi trova le carte delle Divinit\u00e0 Egizie, anche se il Faraone sostiene che esse siano prive di energia, assorbita da Dartz per aiutare Leviatan a risvegliarsi. Ad Atlantide, Yami Yugi, Jonouchi e Seto affrontano Leviatan, risvegliatosi grazie al sacrificio di Dartz, il quale, offrendo la sua energica anima alla terribile creatura, si \u00e8 fuso con essa. Quando rimane l'unica speranza di salvezza, non essendo ancora stato assorbito completamente da Leviatan, come invece \u00e8 successo a Jonouchi e Seto, Yami Yugi invita le persone, i cui sentimenti negativi alimentano il potere della Grande Belva, a ricordare le cose buone della loro vita; le anime risucchiate all'interno di Leviatan riescono a sentirlo, e, insieme a Jonouchi e Kaiba, gli offrono la propria luce: cos\u00ec, le Divinit\u00e0 Egizie riacquistano energia, Yami Yugi pu\u00f2 evocarle ed i guerrieri leggendari si salvano. In seguito Yami Yugi, abbandonando il corpo dell'alter ego, combatte da solo contro Dartz, mettendo in campo le Divinit\u00e0 Egizie, e lo sconfigge. Jonouchi e Seto attraversano il portale per tornare a casa, ma il Faraone ferma Yugi, sostenendo che non sia ancora finita. Infatti, Dartz, separatosi da Leviatan, compare dinnanzi ai due rimasti. La Grande Belva \u00e8 ancora viva, e travolge il sovrano egizio con il suo attacco. Immerso nel vortice oscuro del mostro, il Faraone rifiuta l'aiuto dell'amico: si tratta di una prova, egli deve dimostrare che la sua ira \u00e8 scomparsa. Con la luce dell'amicizia, Yami Yugi elimina la Grande Belva, e Dartz viene liberato dall'influenza del potere di Orichalcos. Lasciando Dartz insieme agli spiriti del padre Ironheart e della figlia Chris, il sovrano egizio e l'alter ego possono lasciare Atlantide. Come se qualcuno ve li avesse guidati, si ritrovano su una spiaggia, dove salutano definitivamente i tre cavalieri leggendari, che tornano a proteggere il mondo delle creature del Duel Monsters. La Giovane Maga Nera li ringrazia e segue i cavalieri. Lo spirito e Yugi vengono raggiunti dai loro alleati, che volano a bordo di un elicottero di Seto.\nGrand Championship.\nMokuba raggiunge, in Florida, Yugi ed amici, ai quali offre un passaggio a bordo di un aereo della Kaiba Corporation, che condurr\u00e0 i ragazzi a casa, ma in cambio chiede la loro partecipazione al torneo organizzato da Seto, il cui vincitore affronter\u00e0 il Re dei Duelli, Yugi. A Kaiba Land, la nuova catena di parco giochi della Kaiba Corporation, il gruppo di amici resta intrappolato nell'arena in cui i duellanti possono allenarsi sfidando un computer, causa un sabotaggio del sistema da parte di Siegfried, il quale vuole vendicarsi di Seto per ragioni misteriose. Per salvare la situazione, Yami Yugi affronta il computer, usando il deck di Rick e portandolo, per la prima volta, alla vittoria.\nYami Yugi duella ancora contro Vivian, sua grande ammiratrice e concorrente ormai fuori gara. La giovane promette di curare il mal di schiena del nonno di Yugi, se l'avversario vincer\u00e0; in caso contrario, il ragazzo dovr\u00e0 uscire con lei (nella versione originale della serie, invece, il patto prevede che egli diventi schiavo d'amore di Vivian). Yami Yugi trionfa.\nDurante il duello tra Seto e Siegfried, Yugi ed i suoi amici scoprono che il secondo vuole vendicarsi di Kaiba, il quale, secondo il nemico, gli avrebbe rubato l'idea degli ologrammi delle creature di Duel Monsters; il vincitore del torneo \u00e8 Leon, che nel corso del combattimento contro Yami Yugi, suo beniamino, si rivela essere il fratello minore di Sigfried. Contrariamente alla volont\u00e0 del parente, per\u00f2, Leon vuole combattere in modo onesto contro il Faraone. Quest'ultimo ottiene la vittoria.\nLe memorie del Faraone.\nYugi risvegli\u00f2 lo spirito di Yami Yugi quando complet\u00f2 il Millennium Puzzle, all'interno del quale \u00e8 nascosta la memoria del Faraone. Quest'ultimo, dopo una lunga attesa, viaggia nel passato, e riesce finalmente a ricordare il suo nome, Atem, e a sconfiggere definitivamente il suo antico nemico. Tornato nel presente, Atem otterr\u00e0 la libert\u00e0 della sua anima dal mondo dei vivi solo se perder\u00e0, non di proposito, un duello. Seto si offre di combattere, ma Yugi si oppone, sostenendo che l'avversario debba essere lui stesso. Cos\u00ec, Atem e Yugi si scindono, abbandonando il primo il corpo dell'altro, e si affrontano. Yugi combatte usando le carte scelte del deck che compose insieme al Faraone, mentre quest'ultimo ha selezionato, tra le altre dello stesso mazzo, quelle degli incantatori e delle potentissime divinit\u00e0 egizie. Atem evoca le ultime in un colpo solo, mettendo l'avversario alle corde. Yugi, a questo punto, rivela come si sia sentito in tutto questo tempo: Atem conduceva il gioco, ed egli gli restava dietro, sperando di riuscire a raggiungerlo. Il ragazzino aggiunge che il giorno desiderato sia arrivato, che riuscir\u00e0 anche a superare il suo amico, e per dimostrarlo distrugge tutte le divinit\u00e0 egizie in una sola mossa. I due avversari combattono senza esclusione di colpi. Dopo aver perso persino il Mago Nero, Atem cerca di resuscitare Osiris, divinit\u00e0 egizia, per finire Yugi, ma l'ultima contromossa dell'alter ego annulla l'evocazione, e, con l'attacco successivo, Yugi mette fine al duello. Atem \u00e8 perci\u00f2 libero, e lascia il mondo dei vivi fra le lacrime di tutti.\n\"Yu-Gi-Oh!: The Dark Side of Dimensions\".\nAtem manca molto a Yugi. Seto, desideroso di vendicarsi, intende risvegliare il suo spirito per sconfiggerlo in duello, e rintraccia i pezzi del Millennium Puzzle. Diva riesce a rubargliene uno, volto invece a impedire il ritorno dell'antico sovrano, che, secondo la profezia del suo maestro Shadi Shin, priverebbe lui e gli altri Plana del potere del Cubo Quantico, pericoloso se usato con paura e odio. Diva vuole creare un mondo perfetto, ma, animato da sentimenti negativi, sfrutta le sue facolt\u00e0 soprannaturali in modo scorretto, provocando la sparizione di persone che lui reputa indegne, e pensa di scongiurare il risveglio di Atem distruggendo il corpo di Yugi, che potrebbe ospitare lo spirito del Faraone.\nJonouchi, vittima di Diva, dopo aver visto Atem torna da una dimensione in cui, persi i ricordi, rischiava di scomparire. Dir\u00e0 di esserci riuscito conservando i ricordi incancellabili di alcune persone, tra cui Yugi e gli altri amici, per poi ringraziare il primo, senza fornirgli una spiegazione. \nIn possesso di un altro pezzo del Millennium Puzzle, ricevuto da Sera, Yugi accetta, per salvare Bakura, anch'egli vittima di Diva, di partecipare al torneo di duelli organizzato da Seto, che intende recuperare i tasselli mancanti dell'Oggetto del Millennio. Nel duello finale con Kaiba, completa il Puzzle per dimostrare all'avversario che il risveglio di Atem non dipende dalla loro volont\u00e0, che lo spirito non dimora pi\u00f9 nel manufatto; anche lui aveva provato a ricongiungersi con l'alter ego, ma invano. Lo scontro viene interrotto da Diva, che, finito in un'altra dimensione dopo la sconfitta contro Yugi, \u00e8 stato posseduto dallo spirito malvagio del Millennium Ring per poi ritornare sulla Terra e ingaggiare contro il giovane Mut\u014d e il suo avversario un Duello Dimensionale, in cui i partecipanti rischiano la vita; le persone iniziano a scomparire, e Seto si sacrifica per permettere al compagno di far tornare il Faraone. Yugi non si arrende, e continua a credere nel cuore delle carte, ma, sfinito, sta per accasciarsi. Allora, interviene Atem, che s'impossessa un'ultima volta del suo corpo e lo accompagna verso la vittoria che salver\u00e0 il mondo. Diversamente da Seto, con il quale si esprime al riguardo, Yugi non credeva nel suo ritorno. &lt;br&gt; \nIl risveglio del Faraone, come profetizzato, priva Diva e gli altri Plana del potere del Cubo Quantico, l'ottavo Oggetto del Millennio. \nNel finale del film, Kaiba, collaudando una propria invenzione tecnologica, riesce finalmente a raggiungere Atem per sfidarlo.\n\"Yu-Gi-Oh! GX\".\nPrima serie.\nDieci anni dopo, Jaden Yuki (il protagonista della nuova serie) si imbatte in Yugi Muto, il quale gli affida la carta di Kuriboh Alato, animata da uno spirito dei duelli, che poche persone riescono a vedere.\nQuarta serie.\nDiplomatosi, Jaden ha intenzione di lasciare l'Accademia del Duellante, ma prima entra nella stanza dove \u00e8 esposto il deck di Yugi, Re dei Giochi; qui rivede Yugi Muto, il quale, dopo l'incontro con il ragazzo, ha seguito il percorso di Jaden, divenuto ormai adulto. Yugi Muto constata che l'interlocutore ha perso, tuttavia, qualcosa d'importante, ma la recuperer\u00e0 incontrando una persona. Jaden viene successivamente abbagliato da una luce intensa, e si ritrova a Domino. Incontra Yugi, il quale, sorprendendolo, sembra non conoscerlo; il giovane Yuki capisce allora di trovarsi in una dimensione spazio-temporale creata appositamente per lui e Mut\u014d. Segue un duello, durante cui l'avversario di Yugi riesce nuovamente a divertirsi, ritrovando la passione per il gioco. Verso la conclusione della sfida, Yami Yugi, appassionatosi, chiede all'alter ego di prendere il suo posto. Evoca Slifer Drago del Cielo.\nJaden torna nel presente. \u00c8 determinato a diventare pi\u00f9 forte: riuscitoci, incontrer\u00e0 ancora Yugi.\nPoteri.\nIl puzzle trovato da Yugi nella sua cantina non era altro che il Millennium Puzzle proveniente dall'antico Egitto, il pi\u00f9 potente degli Oggetti del Millennio. Venne trovato nella tomba di un Faraone, nella Valle dei Re, proprio dal nonno del ragazzino. Al suo interno, il Puzzle nascondeva un enorme segreto: vi erano stati sigillati lo spirito di Atem, Faraone egizio vissuto 3000 anni prima, del quale Yugi non \u00e8 altri che la reincarnazione, e il potere dei Giochi delle Ombre (Yami no Game in giapponese). Il Millennium Puzzle conferisce a Yami Yugi il potere \u201cMind Crush\u201d, che purifica le anime dal male e dall'oscurit\u00e0.\nDeck.\nIl deck usato da Yami Yugi \u00e8 composto da potenti mostri, quali il Mago Nero, il Teschio Evocato o la Ragazza Maga Nera, e da carte magia e trappola, con le quali il duellante elabora efficaci strategie. Le carte che hanno permesso al ragazzo, nel corso della prima sfida contro Seto, l'evocazione dell'imbattibile Exodia il Proibito vengono gettate nell'oceano da Insector Haga, che teme di venirne sconfitto. Al deck di Yami Yugi si aggiungono le tre temute Divinit\u00e0 Egizie, ovvero Slifer il Drago del Cielo, Obelisk il Tormentatore e il Drago Alato di Ra.\nAccoglienza.\nSage Ashford di CBR ha classificato lo scontro tra Yugi e Jonouchi come l'ottavo migliore svolto tra due migliori amici negli anime.\nIn un sondaggio riguardante il miglior protagonista di \"Yu-Gi-Oh!\" risalente al 2018, Yugi \u00e8 stato votato come il personaggio pi\u00f9 popolare, ottenendo il 58.3% delle preferenze."}
{"id": "610712", "revid": "767487", "url": "https://it.wikipedia.org/wiki?curid=610712", "title": "Cantone di Janville", "text": "Il Cantone di Janville era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610713", "revid": "287204", "url": "https://it.wikipedia.org/wiki?curid=610713", "title": "Cantone di Luc\u00e9", "text": "Il Cantone di Luc\u00e9 \u00e8 una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 6 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "610714", "revid": "115387892", "url": "https://it.wikipedia.org/wiki?curid=610714", "title": "Supporto (matematica)", "text": "In matematica, il supporto o sostegno di una funzione \u00e8 il sottoinsieme dei punti del dominio dove la funzione non si annulla. Se il dominio \u00e8 uno spazio topologico e la funzione \u00e8 continua, allora \u00e8 conveniente definire il supporto come la chiusura dell'insieme dei punti del dominio dove la funzione non si annulla.\nNel caso di una curva, il supporto \u00e8 definito come l'immagine della parametrizzazione della curva.\nNel caso di una misura formula_1 su uno spazio misurabile formula_2, il supporto \u00e8 definito come la chiusura del sottoinsieme di formula_3 i cui punti hanno la propriet\u00e0 che ogni loro intorno ha misura positiva.\nFunzioni.\nSia formula_3 uno spazio topologico, e formula_5 uno spazio vettoriale. Sia:\nSi definisce supporto di formula_7 l'insieme:\nDi particolare importanza in analisi sono le funzioni a supporto compatto.\nTeoria della misura.\nIl supporto di una misura formula_1 su uno spazio misurabile formula_2 \u00e8 la chiusura del sottoinsieme di formula_3 i cui punti hanno la propriet\u00e0 che ogni loro intorno ha misura positiva.\nSia formula_12 uno spazio misurabile (con misura non negativa), allora:\nCurve.\nIl supporto di una curva \u00e8 definito come l'immagine della parametrizzazione della curva. Sia formula_14 la parametrizzazione di una curva:\nallora il suo supporto formula_16 \u00e8 l'immagine di formula_14, cio\u00e8 l'insieme:\nSi nota che per descrivere la curva non basta solo il suo supporto. Infatti, ad esempio, la curva formula_19 e la curva formula_20 hanno lo stesso supporto, ma la prima \u00e8 semplice e chiusa, la seconda no.\nSupporto singolare.\nNell'analisi di Fourier, il supporto singolare di una distribuzione \u00e8 intuitivamente definito come l'insieme dei punti in cui la distribuzione non \u00e8 una funzione liscia. Per esempio, la trasformata di Fourier della funzione gradino di Heaviside pu\u00f2 essere vista come la funzione formula_21 eccetto per il punto formula_22. Nello specifico, essa ha la forma:\nLa trasformata possiede quindi un supporto singolare formula_24 e non pu\u00f2 essere espressa come una funzione, ma come la distribuzione (temperata) formula_25 che associa alla funzione di test formula_26 il valore principale di Cauchy di:"}
{"id": "610715", "revid": "599013", "url": "https://it.wikipedia.org/wiki?curid=610715", "title": "Antonio Sacconi", "text": "Carriera scacchistica.\nNato a Roma nel 1895, consegu\u00ec il titolo di Maestro nel 1921, partecipando al primo campionato italiano di scacchi a Viareggio.\nNel 1925 gioc\u00f2 a Venezia un match con Mario Monticelli, vincendolo con il punteggio di +5 \u20133 =2. Nel 1926 vinse il torneo di Milano davanti a Stefano Rosselli del Turco e Mario Monticelli.\nNel 1935, a Firenze, Sacconi divenne campione italiano precedendo Massimiliano Romi e Stefano Rosselli del Turco.\nNel 1934 giunse secondo al torneo di Sopron vinto da Rudolf Spielmann. Vinse il torneo di Milano nel 1937, alla pari con Stefano Rosselli del Turco, e quello di Roma nel 1946.\nCon l'Accademia Romana, vinse il primo Campionato Italiano a squadre a Lerici nel 1959; vinse di nuovo a Lerici nel 1962 ma con la squadra dei Dipendenti comunali di Roma.\nSacconi partecip\u00f2 con la squadra italiana a quattro Olimpiadi scacchistiche: Londra 1927, L'Aia 1928, Folkestone 1933, Varsavia 1935.\nNel 1939, a seguito di un diverbio con un gerarca fascista, l'Opera Nazionale Dopolavoro lo sospese da ogni gara. Il gerarca, entrando nella sede dell'Accademia Scacchistica Romana in piazza Colonna, ove si svolgevano le partite del Campionato italiano, aveva definito gli scacchi \"un gioco da femmine\", suscitando l'irata reazione di Sacconi che lo schiaffeggio'. Solo nel 1946 lo scacchista pot\u00e9 riprendere l'attivit\u00e0 agonistica vincendo il Torneo Magistrale di Roma. Anche il Circolo romano fu sanzionato dal regime: privato della sua sede, pot\u00e9 riaverla solo nel dopoguerra.\nDivenne Maestro Internazionale nel 1951. Mor\u00ec, a settantatr\u00e9 anni, nel 1968."}
{"id": "610716", "revid": "984922", "url": "https://it.wikipedia.org/wiki?curid=610716", "title": "Cantone di Maintenon", "text": "Il Cantone di Maintenon era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610719", "revid": "104458", "url": "https://it.wikipedia.org/wiki?curid=610719", "title": "Cantone di Mainvilliers", "text": "Il Cantone di Mainvilliers era una divisione amministrativa dell'Arrondissement di Chartres.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Chartres e i comuni di:"}
{"id": "610720", "revid": "62004", "url": "https://it.wikipedia.org/wiki?curid=610720", "title": "Denis Men'\u0161ov", "text": "Professionista dal 2000 al 2013, specialista delle corse a tappe, in carriera ha vinto una Vuelta a Espa\u00f1a e un Giro d'Italia. Dal 2019 \u00e8 direttore sportivo del team Gazprom-RusVelo.\nCarriera.\nI primi anni.\nDopo aver praticato calcio e nuoto, all'et\u00e0 di quindici anni comincia a dedicarsi al ciclismo. Esordisce come professionista nel 2000, tra le file della formazione spagnola Banesto, dopo aver firmato un contratto gi\u00e0 nel 1998 e aver trascorso alcuni mesi da stagista nell'annata seguente; si mette presto in luce, come futuro possibile vincitore di corse a tappe, imponendosi nella classifica generale del Tour de l'Avenir 2001 e vincendo la maglia bianca di miglior Under 25 al Tour de France 2003. Nel 2002 aveva peraltro fatto sua la tappa del Mont Ventoux al Giro del Delfinato.\nNel 2004 si aggiudica la Vuelta al Pa\u00eds Vasco e una tappa alla Vuelta a Espa\u00f1a, e al termine della stagione si accasa alla squadra olandese Rabobank.\nLe vittorie alla Vuelta.\nArriva proprio nel 2005, e proprio alla Vuelta, trionfa nelle due frazioni a cronometro e conclude secondo nella generale a 4'36\" dallo spagnolo Roberto Heras.\nNel 2006 vince la tappa del Mont Ventoux, come quattro anni prima, al Giro del Delfinato e quella pirenaica di Val d'Aran al Tour de France (in cui, alla fine, \u00e8 quinto). L'anno dopo si ripete in Spagna aggiudicandosi la Vuelta: in quell'edizione guida la classifica generale per due settimane dopo aver preso la leadership nella tappa di Cerler, sui Pirenei. Nel 2008 corre sia Giro d'Italia che Tour de France, piazzandosi rispettivamente quinto, e, in seguito alla squalifica di Bernhard Kohl alla \"Grande Boucle\", terzo nella generale finale.\nIl trionfo al Giro 2009.\nApre il 2009 con il successo alla Vuelta a Murcia, e in maggio partecipa al Giro d'Italia con l'obiettivo dichiarato di vincere. \u00c8 presto protagonista, si aggiudica infatti la quinta frazione della corsa, sull'Alpe di Siusi, entrando cos\u00ec a far parte dell\"'\u00e9lite\" di atleti in grado di vincere almeno una tappa nei tre grandi giri; si ripete otto giorni dopo nella cronometro delle Cinque Terre andando a conquistare anche la sua prima maglia rosa. Il 31 maggio il successo \u00e8 definitivo: Men'\u0161ov vince il Giro d'Italia del centenario, rischiando di perderlo a favore di Danilo Di Luca (poi squalificato per uso di sostanze dopanti) per una caduta nell'ultima cronometro. \u00c8 il terzo russo dopo Evgenij Berzin e Pavel Tonkov a vincere la corsa a tappe italiana. Corre poi il Tour de France ma rimane sempre lontano dai migliori e chiude cinquantunesimo.\nNel 2010 non partecipa al Giro d'Italia; \u00e8 invece al via del Tour de France con ambizioni di vittoria. Solo dopo la diciannovesima tappa, a cronometro, riesce a strappare il terzo posto a Samuel S\u00e1nchez arrivando, per la seconda volta, sul podio della \"Grande Boucle\".. Solo nel febbraio 2012, a seguito della squalifica di Alberto Contador, verr\u00e0 accreditato del secondo posto.\nIl 19 agosto seguente firma un contratto per il biennio 2011-2012 con il team Geox-TMC di Mauro Gianetti. Nel 2011 partecipa ancora una volta al Giro, chiudendo al settimo posto finale ma senza mai lottare per le posizioni sul podio. Corre anche la Vuelta a Espa\u00f1a, vinta gi\u00e0 nel 2007, come uno dei favoriti per la vittoria finale: una caduta per\u00f2 lo condiziona durante la gara e non gli permette di essere protagonista nella lotta per la maglia rossa. Conclude secondo nella tappa a cronometro di Pe\u00f1afiel, a dodici secondi dal vincitore Peter Velits; al termine della corsa \u00e8 quarantunesimo. Termina la gara al quinto posto della generale. In seguito alla squalifica per doping di Contador, gli \u00e8 stata attribuita la vittoria nella seconda tappa della Vuelta a Murcia 2011.\nNel 2012 partecipa alla Vuelta aiutando il suo capitano Joaquim Rodr\u00edguez nella inutile difesa della maglia rossa e vincendo la penultima tappa con arrivo sulla durissima Bola del Mundo.\nNel maggio del 2013 annuncia il ritiro dall'attivit\u00e0 agonistica, a causa di problemi a un ginocchio.\nLa squalifica per doping.\nIl 12 luglio 2014 viene squalificato dall'UCI a causa di alcune irregolarit\u00e0 nel suo passaporto biologico che sarebbero relative ai Tour de France del 2009, del 2010 e del 2012. Il ciclista russo perde cos\u00ec il podio conquistato nel Tour de France 2010: inizialmente terzo, Menchov era salito al secondo posto dopo la squalifica di Alberto Contador per il caso clenbuterolo."}
{"id": "610721", "revid": "767487", "url": "https://it.wikipedia.org/wiki?curid=610721", "title": "Cantone di Voves", "text": "Il Cantone di Voves \u00e8 una divisione amministrativa dell'Arrondissement di Chartres e dell'Arrondissement di Ch\u00e2teaudun.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 67 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 67:"}
{"id": "610722", "revid": "1858893", "url": "https://it.wikipedia.org/wiki?curid=610722", "title": "Honda CRX", "text": "La Honda CRX fu un'autovettura coup\u00e9, prodotta dalla casa automobilistica giapponese Honda dal 1983 al 1991 con la semplice sigla \"CRX\" e dal 1992 al 1998 come Honda CRX del Sol.\nPrima generazione.\nLa prima versione venne presentata sul mercato interno giapponese nel 1983 come Honda Ballade Sports CR-X\nLa vettura, a trazione anteriore, era innovativa per gli anni ottanta e derivava dal modello Honda Civic; era equipaggiata di un propulsore con singolo albero a camme e 12 valvole da 1\u00a0488\u00a0cm\u00b3 erogante 100\u00a0CV a 5.800 giri con un peso di 825\u00a0kg. La velocit\u00e0 massima era di 190\u00a0km/h.\nDella CRX venne creata anche una versione preparata dalla Mugen nel 1984. Questo modello era dotato di un nuovo kit aerodinamico, interni sportivi e ogni componente meccanica era stata potenziata fin nei minimi dettagli.\nSeconda generazione.\nLa prima serie \u00e8 restata in produzione sino al 1987, anno in cui ne \u00e8 stata presentata la seconda, derivata dalla quarta generazione di Honda Civic, con modifiche rilevanti sul frontale con i fari ora a filo della carrozzeria diversamente dalla versione precedente dove erano incassati. Anche la parte posteriore ha subito modifiche importanti, con un rialzamento e con la presenza di uno spoiler.\nLe misure dell'auto hanno subito un incremento, passando da un passo di 2.200\u00a0mm a uno di 2.300\u00a0mm; le misure esterne sono ora di 3.755\u00a0mm di lunghezza, 1.675\u00a0mm di larghezza e 1.270\u00a0mm di altezza.\nPer il mercato europeo venne inizialmente commercializzata in versione 1.6i-16 (1600cc iniezione 16 valvole) con motore Dohc ZC da 131 cavalli (D16a9), disponibile anche in versione catalizzata (motore D16z5) con 122 cavalli.\nNella versione pi\u00f9 sportiva presente sul mercato europeo, la 1.6Vt, montava un sofisticato motore aspirato da 1.6 litri di cilindrata; equipaggiato con 16 valvole a doppio albero a camme, VTEC (fasatura variabile delle valvole brevettata dalla Honda), era capace di erogare potenza di 150 cavalli a 7600 giri. Per il mercato interno giapponese venne realizzata una versione con motore potenziato a 160\u00a0CV, denominata SiR. Questa versione differiva dalla 1.6i-16 in moltissimi altri particolari, non solo quindi nella parte motoristica. Esteticamente il frontale \u00e8 completamente rinnovato, nuovo paraurti con predisposizione per i fendinebbia, nuovo cofano motore con una pronunciata bombatura centrale, fari anteriori di maggiori dimensioni. Il retrotreno della vettura \u00e8 caratterizzato da fari con un nuovo design e uno spoiler pi\u00f9 alto. Gli interni della vettura in versione Vtec sono inconfondibili, caratterizzati da sedili in pelle nera con cucuture rosse e ricamo recante la scritta: \"CRX Vtec\".\nAnche il telaio della vettura viene adeguato alle prestazioni superiori del 1.6 Vtec, i dischi anteriori ora sono da 262mm (in luogo dei precedenti 242mm), le pinze freno anteriori pi\u00f9 potenti e la pompa freno di dimensioni pi\u00f9 generose (ora da 1 pollice), anche la taratura delle sospensioni \u00e8 specifica con molle di carico maggiore.\nL'aerodinamica consentiva al motore di spingerla fino a 215\u00a0km/h.\nL'auto era equipaggiata nella versione pi\u00f9 completa con chiusura centralizzata, aria condizionata, interni in pelle, vetri elettrici, specchietti elettrici, tetto apribile elettrico.\nNel 1991 c'\u00e8 stato un leggero restyling che ha modificato la versione priva di Vtec. Le auto prodotte a partire da questa data hanno infatti nuovi paraurti (in particolare l'anteriore pi\u00f9 somigliante alla versione Vtec), fanaleria anteriore e posteriore con un nuovo design (i fari posteriori uguali al Vtec), interni rinnovati in molti dettagli ed in particolare nel rivestimento dei sedili anteriori. Nel restyling sono state conservati 2 tratti caratteristici del modello, ovvero la piccola bombatura sulla sinistra del cofano anteriore (ispirata alle altre vetture che utilizzano il motore Honda Zc) e lo spoiler posteriore in materiale plastico non verniciato.\nTerza generazione: \"CRX del Sol\".\nA partire dal 1993 la Honda introdusse sul mercato la terza serie della CRX, denominata stavolta CRX \"del Sol\". Cambiano le forme, il design e le proporzioni. Due posti secchi per un abitacolo convertibile da coup\u00e9 a Targa, grazie all'asportazione del tettuccio, manuale o elettrico a seconda del modello.\nAltra caratteristica era rappresentata dal lunotto posteriore ascendente, come un normale vetro laterale, capace di conferire un \"look\" cabrio alla vettura il cui montante posteriore assumeva il ruolo di rollbar.\nApprezzata in USA specie per il basso prezzo rispetto alle pi\u00f9 blasonate sportive europee, non lo fu altrettanto in Europa soprattutto per il suo costo elevato (importata col nome Civic CRX), venne commercializzata nella penisola italiana in due versioni: ESi con motore 1.6 da 125 \u00a0CV e VTi col 1.6 VTEC da 160 \u00a0CV.\nLe misure dell'auto hanno subito un incremento rispetto alla serie precedente, passando da un passo di 2.300 mm a uno di 2.370 mm; le misure esterne sono ora di 4.005 mm di lunghezza, 1.695 mm di larghezza e 1.255 mm di altezza.\nPeso a vuoto: Versione tetto manuale 1080kg. Versione transtop 1160kg\nLa produzione termin\u00f2 nel 1998 senza un'erede diretta; per vedere un'altra coup\u00e9 simile nel listino Honda si dovette attendere il 2010 con la presentazione della Honda CR-Z."}
{"id": "610723", "revid": "9416", "url": "https://it.wikipedia.org/wiki?curid=610723", "title": "Monologhi", "text": ""}
{"id": "610725", "revid": "79227", "url": "https://it.wikipedia.org/wiki?curid=610725", "title": "Y\u00e9y\u00e9", "text": "Con il termine Y\u00e9y\u00e9, o anche con musica Y\u00e9y\u00e9, si intende uno stile musicale dell'Europa meridionale dalle tonalit\u00e0 rock and roll molto leggere e pop in voga nei primissimi anni '60 . Il termine \"y\u00e9-y\u00e9\" deriva dall'inglese \"yeah! yeah!\" reso popolare dalle band britanniche di fine anni '50 ed inizio '60.\nDefinizione.\nL'interiezione \"y\u00e9y\u00e9\" veniva aggiunta, spesso sistematicamente, negli adattamenti fatti in fretta e furia dai successi rock e twist degli Stati Uniti. Queste due sillabe permettevano di rilanciare il ritmo e di mascherare le parole mancanti. Per estensione, questa espressione design\u00f2 dapprima lo stile musicale, poi i cantanti stessi, infine un fenomeno di moda, di cui uno dei precursori \u00e8 stato Maurice Renoma.\nStoria della musica Y\u00e9y\u00e9.\nClaude Fran\u00e7ois, Fran\u00e7oise Hardy, France Gall, Sheila, Sylvie Vartan, Chantal Goya, Frank Alamo, Eddy Mitchell, Johnny Hallyday, Jacques Dutronc sono i cantanti pi\u00f9 conosciuti che rappresentano questo periodo in Francia. Ne esistono anche altri: Liz Brady, Cl\u00e9o, Cosette, Dani, Chantal Kelly, Jacqueline Ta\u00efeb, Jocelyne. E nel Qu\u00e9bec pure Claire Lepage, Mich\u00e8le Richard, Jenny Rock, Pierre Lalonde.\nEsponenti italiani di uno stile musicale equivalente sono stati in qualche modo Rita Pavone, Rosy, Jenny Luna, Adriano Celentano e Little Tony, anche se molti di loro hanno poi diversificato il proprio repertorio. Anche Mia Martini ha iniziato la sua carriera come \"ragazza y\u00e9y\u00e9\", col suo vero nome di Mim\u00ec Bert\u00e9.\n\"Salut les copains\" (\"Salve, amici\"), rivista per i giovani uscita nel 1962 in Francia come prolungamento scritto del programma radiofonico omonimo, illustra eccellentemente il periodo \"Y\u00e9y\u00e9\".\nArtisti Y\u00e9y\u00e9.\nGli artisti e i gruppi y\u00e9y\u00e9 includono : Annie Philippe, Chantal Goya, Chantal Kelly, Christophe, C. J\u00e9r\u00f4me, Claire Lepage, Claude Fran\u00e7ois, C\u00e9sar et les Romains, Dalida, Dani, Daniele Danae, Danny Boy et ses P\u00e9nitents, Danyel G\u00e9rard, Dick Rivers, Mike Shannon, Les Chats Sauvages, Donald Lautrec, Eddy Mitchell, Evariste, Les Chaussettes Noires, France Gall, Frank Alamo, Fran\u00e7oise Hardy, Frankie Jordan, Gillian Hills, Guy Mardel, Herv\u00e9 Vilard, Jacqueline Ta\u00efeb, Jean-Jacques Debout, Jenny Rock, Jocelyne, Jo\u00ebl Denis, Johnny Farago, Richard Anthony, Johnny Hallyday, El Toro et les Cyclones, Les Aristocrates, Les Gam's, Les Parisiennes, Les Sultans, Les Surfs, Liz Brady, Vic Laurens, Les Vautours, Lucky Blondo, Michel Berger, Mich\u00e8le Richard, Mich\u00e8le Torr, Monty, Le Petit Prince, Patricia Carli, Petula Clark, Pierre Lalonde, Ria Bartok, Ronnie Bird, Salvatore Adamo, Sheila, Sylvie Vartan, Concha Velasco, Tiny Yong, Tony Roman, Zouzou..."}
{"id": "610729", "revid": "767487", "url": "https://it.wikipedia.org/wiki?curid=610729", "title": "Cantone di Bonneval", "text": "Il Cantone di Bonneval era una divisione amministrativa dell'Arrondissement di Ch\u00e2teaudun.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610730", "revid": "287204", "url": "https://it.wikipedia.org/wiki?curid=610730", "title": "Cantone di Brou", "text": "Il Cantone di Brou \u00e8 una divisione amministrativa dell'Arrondissement di Ch\u00e2teaudun e dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 40 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 40:"}
{"id": "610731", "revid": "709565", "url": "https://it.wikipedia.org/wiki?curid=610731", "title": "Oxygen", "text": "Oxygen (\"ossigeno\" in lingua inglese) pu\u00f2 riferirsi a:"}
{"id": "610732", "revid": "104458", "url": "https://it.wikipedia.org/wiki?curid=610732", "title": "Cantone di Ch\u00e2teaudun", "text": "Il Cantone di Ch\u00e2teaudun \u00e8 una divisione amministrativa dell'Arrondissement di Ch\u00e2teaudun.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 29 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "610733", "revid": "77358", "url": "https://it.wikipedia.org/wiki?curid=610733", "title": "Hockey Club Pustertal", "text": ""}
{"id": "610734", "revid": "767487", "url": "https://it.wikipedia.org/wiki?curid=610734", "title": "Cantone di Cloyes-sur-le-Loir", "text": "Il Cantone di Cloyes-sur-le-Loir era una divisione amministrativa dell'Arrondissement di Ch\u00e2teaudun.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610736", "revid": "77358", "url": "https://it.wikipedia.org/wiki?curid=610736", "title": "H.C. Valpusteria Lupi Brunico", "text": ""}
{"id": "610737", "revid": "33689", "url": "https://it.wikipedia.org/wiki?curid=610737", "title": "Long playing", "text": "Il long playing (o long play, noto anche con la sigla LP) o 33 giri \u00e8 il formato standard di disco in vinile sul quale vengono incisi in forma analogica gli album discografici; per estensione indica anche la raccolta di brani musicali, anche quando pubblicata su supporti del tutto differenti dal disco in vinile sia per tecnologia e modalit\u00e0 di campionamento che di riproduzione come la musicassetta, il compact disc o il Digital Audio Tape.\n\"33 giri\" \u00e8 una sineddoche che deriva dalla velocit\u00e0 di rotazione del disco stesso, che \u00e8 di circa 33 giri al minuto (pi\u00f9 precisamente i giri sono 33\u2153 ogni minuto, ossia 100 giri ogni 3 minuti).\nGli LP in vinile sono realizzati su dischi di diametro da 30 cm (12 pollici), con un foro centrale da 7,2 mm, ma esiste anche il formato da 25 cm, usato soprattutto durante gli anni cinquanta.\nStoria.\nIl long playing venne introdotto nel 1948 dalla Columbia Records e soppiant\u00f2 progressivamente il disco in gommalacca che veniva riprodotto a 78 giri, grazie alla migliore qualit\u00e0 e durata del vinile.\nA partire dalla fine degli anni ottanta, l'avvento del compact disc ridusse l'interesse per i dischi in vinile, che vennero gradualmente soppiantati, diventando un prodotto di nicchia per collezionisti e appassionati, a volte stampato in edizione limitata. Nel XXI secolo, l'interesse per i dischi in vinile \u00e8 tornato ad aumentare mentre quello per i CD \u00e8 entrato in crisi.\nCaratteristiche.\nIl long playing si compone in genere di due facciate indicate sulle etichette centrali come lati A e B, oppure 1 e 2, ciascuna delle quali pu\u00f2 contenere 30 minuti circa, arrivando ad un massimo di 40 minuti circa per facciata, soprattutto per le opere liriche. La maggiore durata del disco implica un livello sonoro pi\u00f9 basso e una dinamica inferiore.\nLa riproduzione degli LP avviene tramite il giradischi: il brano musicale \u00e8 riprodotto tramite una puntina in diamante o zaffiro inserita nella testina che, durante la rotazione a una velocit\u00e0 predefinita, trasmette per via meccanica le irregolarit\u00e0 del solco inciso sulla superficie del disco a un complesso elettromagnetico, che trasforma il movimento in un segnale elettrico. I principali tipi di testina magnetica sono del tipo a bobina mobile (\"moving coil\" o MC) e a magnete mobile (\"moving magnet\" o MM). Nel passato venivano usate anche testine di tipo ceramico o a cristallo, le cosiddette piezoelettriche o \"piezo\".\nIncisione.\nIl procedimento di incisione degli LP e di ogni altro supporto in vinile si basa sulla creazione di un disco \"master\" in due fasi.\nNella prima fase il suono da incidere, raccolto con microfoni o altri strumenti analogici, \u00e8 tradotto in un solco che una puntina metallica traccia su un disco di materiale plastico deformabile. Questo disco, chiamato lacca, \u00e8 posto su un tornio che gira alla stessa velocit\u00e0 del supporto che si intende produrre, in questo caso 33 giri e \u2153 al minuto, e si compone di una base in metallo leggero, in genere una lega d'alluminio, sul quale c'\u00e8 uno strato di plastica morbida che prender\u00e0 la forma datagli dalla puntina che traccia il solco.\nUna volta presa la forma, si fa un calco della lacca (che \u00e8 impressa su un solo lato e il cui nome richiama quello della gommalacca, dalla produzione della quale \u00e8 del resto mutuato il procedimento), anch'esso in metallo leggero, in genere mediante colatura del metallo stesso in fusione effettuata in modo da riempire i solchi lasciati dalla puntina. Questo calco (detto \"metal master\") serve nella seconda fase come stampo a fusione per la produzione in serie dei dischi in vinile.\nPer le loro caratteristiche fisiche, sia la lacca che il metal master vanno incontro con l'uso a un veloce deterioramento e pertanto talvolta si producono pi\u00f9 dischi master, oppure si realizzano lacche \"di seconda generazione\", ottenute a stampo e non a incisione, al fine di non interrompere la produzione. In qualche caso il procedimento \u00e8 attuato direttamente, prima dell'inizio della stampatura industriale.\nLe lacche \"di seconda generazione\" sono talora immesse sul mercato collezionistico, principalmente a fini speculativi: difficilmente si tratta della vera lacca master, quella sulla quale \u00e8 inciso il suono originario, che in genere \u00e8 detenuta dal produttore artistico. La lacca pu\u00f2 di solito essere riprodotta su un giradischi ordinario, pur presentando un maggior spessore rispetto al vinile, sebbene la puntina di pick-up possa facilmente danneggiarla."}
{"id": "610738", "revid": "77358", "url": "https://it.wikipedia.org/wiki?curid=610738", "title": "HC Val Pusteria Lupi Brunico", "text": ""}
{"id": "610741", "revid": "30909", "url": "https://it.wikipedia.org/wiki?curid=610741", "title": "Alterego", "text": ""}
{"id": "610745", "revid": "767487", "url": "https://it.wikipedia.org/wiki?curid=610745", "title": "Androsterone", "text": "L'androsterone (ADT) \u00e8 un ormone steroide con debole attivit\u00e0 androgenica.\nSi forma nel fegato dal metabolismo del testosterone. \u00c8 stato isolato per la prima volta nel 1931, da Adolf Friedrich Johann Butenandt e Kurt Tscherning. Furono distillati pi\u00f9 di 17000 litri di urina maschile, da cui si ottennero circa 50 milligrammi di androsterone cristallino, che fu sufficiente a riscontrare che la formula era piuttosto simile a quella dell'estrone.\nL'androsterone pu\u00f2 anche fungere da feromone."}
{"id": "610747", "revid": "36426", "url": "https://it.wikipedia.org/wiki?curid=610747", "title": "Giovanna D'Austria", "text": ""}
{"id": "610750", "revid": "1543377", "url": "https://it.wikipedia.org/wiki?curid=610750", "title": "Event study", "text": "In economia e finanza, un event study \u00e8 un metodo di analisi statistica del comportamento di una serie storica (tipicamente rendimenti dei titoli o volumi di scambio) nel periodo intorno a un dato avvenimento (o, appunto, \"evento\"). La finalit\u00e0 di un event study \u00e8 valutare l'impatto dell'evento sulla serie economica (finanziaria) in questione, alla luce di una qualche previsione teorica.\nStoria del metodo.\nL'approccio standard agli \"event study\" si fa tradizionalmente risalire a un noto lavoro di Fama \"et al.\" (1969) sugli \"stock split\". In questo lavoro, Fama \"et al.\" fissano i canoni dell'approccio moderno agli \"event study\"; in particolare:\nMetodologia.\nGeneralit\u00e0.\nUn \"event study\" ha l'obiettivo di valutare se il comportamento di una data serie storica in corrispondenza di un dato evento pu\u00f2 considerarsi anomalo in maniera statisticamente significativa. A tal fine, si definisce un modello econometrico del comportamento \"normale\" della serie, che dovr\u00e0 fungere da riferimento per valutarne l'\"anormalit\u00e0\" in corrispondenza dell'evento. Un esempio tipico pu\u00f2 essere tratto dalla letteratura sul riacquisto di azioni proprie (si veda ad es. Vermaelen, 1981); i lavori condotti nell'ambito di tale linea di ricerca in genere valutano l'impatto sul valore delle azioni di un'impresa dell'annuncio da parte dell'impresa stessa di un programma di riacquisto di azioni proprie; in media si osserva un incremento di prezzo, depurato dal movimento generale del mercato, pari al 2-3% in corrispondenza di un annuncio di un programma di riacquisto di azioni condotto sul mercato aperto, e del 10% circa in corrispondenza dell'annuncio di programmi di riacquisto basati su offerte pubbliche. La metodologia di \"event study\" \u00e8 incentrata su come tali movimenti dei prezzi, depurati da fattori estranei all'evento stesso (l'annuncio del riacquisto di azioni in questo esempio), debbano essere calcolati.\nL'obiettivo di un \"event study\" \u00e8, in altri termini, valutare l'impatto dell'informazione contenuta nell'evento sul valore dell'impresa in questione, ossia sul prezzo di mercato delle sue azioni. A tal fine, si costruisce un modello statistico dei rendimenti dei titoli; un esempio standard \u00e8 il cosiddetto \"modello di mercato\":\ndove formula_2 \u00e8 il rendimento (giornaliero, ad es.) delle azioni dell'impresa, formula_3 \u00e8 il rendimento del mercato intero (ad esempio, il rendimento di un indice di mercato quale lo Standard&amp;Poor 500 negli USA o lo S&amp;P-Mib in Italia) e formula_4 \u00e8 un disturbo stocastico. I parametri formula_5 possono essere stimati tramite il metodo dei minimi quadrati; il rendimento anomalo a una data \"t\" sar\u00e0:\ndove formula_7 e formula_8 denotano le stime dei parametri formula_9 e formula_10. In altre parole, il rendimento anomalo altro non \u00e8 che un rendimento depurato della componente legata al rendimento generale del mercato (o, da un punto di vista econometrico, il residuo di una regressione). Al fine di valutare la significativit\u00e0 statistica della reazione misurata dal rendimento anomalo, si pu\u00f2 semplicemente ripetere l'operazione sopra per numerosi annunci (corrispondenti ad altrettante imprese, formula_11), e quindi costruire una statistica t di Student per il test dell'ipotesi che l'effetto sia significativamente diverso da zero (ossia il test dell'ipotesi nulla che l'effetto sia pari a zero).\n\"Benchmark\".\nLa letteratura propone diversi modelli (o \"benchmark\") per la previsione di un rendimento \"normale\"; nel caso di event study basati su dati giornalieri, di norma il rendimento anomalo in un dato giorno non varia sensibilmente a seconda del \"benchmark\" adottato. Maggior cautela \u00e8 necessaria nel caso degli event study su orizzonti pi\u00f9 lunghi, di norma da uno a quattro anni; in questo caso diversi studi hanno registrato una notevole sensibilit\u00e0 dei risultati rispetto al modello di previsione dei rendimenti normali di riferimento. \n\"Benchmark\" per studi basati su dati giornalieri.\nI pi\u00f9 comuni \"benchmark\" per event study basati su dati giornalieri sono:\n\"Benchmark\" per studi di lungo periodo.\nStabilire quale sia il rendimento \"normale\" di un titolo nel lungo periodo (su un orizzonte da uno a quattro anni di norma) presenta notevoli difficolt\u00e0. In particolare diversi studi hanno evidenziato come il rendimento anomalo nel lungo periodo sia estremamente sensibile al \"benchmark\" utilizzato per calcolarlo, diversamente da quanto avviene nel caso di studi basati su dati giornalieri. In altre parole, si pone il problema che i risultati ottenuti tramite un \"event study\" basato su un orizzonte temporale superiore all'anno derivino da un modello \"errato\" del rendimento atteso piuttosto che da un reale effetto dell'evento preso in considerazione nel lungo periodo. \nAllo stato attuale (2007), la teoria economica non indica quale sia il modello \"corretto\" per il rendimento atteso nel lungo periodo; la pratica degli studi empirici \u00e8 quella di fondarsi su modelli per il rendimento atteso che abbiano un buon riscontro empirico. Il pi\u00f9 largamente utilizzato \u00e8 il modello di Fama e French (1993), un modello che spiega il rendimento atteso sulla base di tre \"fattori di rischio\" (nello spirito dell'APT):\ndove formula_17 \u00e8 il tasso di rendimento privo di rischio (ad esempio il tasso di rendimento di un titolo di stato a breve scadenza). I tre fattori di Fama e French includono il rendimento dell'indice di mercato, un fattore legato alla differenza di rendimento tra piccole e grandi imprese (formula_18, dall'inglese \"small minus big\", piccolo meno grande) e uno legato alla differenza di rendimento tra imprese ad alto e basso rapporto valore di libro-valore di mercato (formula_19, dall'inglese \"high minus low\", alto meno basso). Non c'\u00e8 alcuna ragione teorica che giustifichi questa scelta di fattori di rischio; Fama e French (1993), ad ogni modo, mostrano come il loro modello catturi una notevole percentuale della variabilit\u00e0 dei rendimenti da impresa a impresa, ottenendo statistiche formula_20 oltre il 70%. Se dunque non si sa \"perch\u00e9\" il modello funzioni, si sa con sicurezza che funziona, e questo di norma \u00e8 sufficiente al ricercatore che intende condurre un \"event study\".\nUn'estensione del modello di Fama e French (1993) \u00e8 il modello di Carhart (1997), che introduce un ulteriore fattore, legato alla differenza di rendimento tra imprese che hanno avuto elevati rendimenti e imprese che hanno avuto modesti rendimenti in passato (fattore cosiddetto \"momentum\", o formula_21, dall'inglese \"up minus down\", su meno gi\u00f9).\nMetodologia generale (approccio \"two-step\").\nLa maggioranza delle applicazioni di \"event study\" si concentra su dati giornalieri; questo \u00e8 legato alle difficolt\u00e0 nel misurare rendimenti anomali nel lungo periodo menzionate sopra, nonch\u00e9 al fatto che \u00e8 lecito aspettarsi che un mercato efficiente \u2014 nella pratica, un mercato sufficientemente liquido \u2014 reagisca rapidamente all'informazione contenuta in un particolare evento, incorporandone il valore nel prezzo delle azioni in un breve arco di tempo, di solito da misurarsi in giorni. Il semplice fatto di esaminare i rendimenti anomali di lungo periodo, in altre parole, equivale ad ammettere che il mercato non sia efficiente in senso informativo, ossia che le valutazioni di mercato non incorporino rapidamente tutta l'informazione disponibile. Se questa posizione \u00e8 in linea di principio perfettamente legittima (e ad esempio \u00e8 un motivo ricorrente nella letteratura della finanza comportamentale), d'altra parte essa presta il fianco alla facile critica legata alla difficolt\u00e0 di ottenere misure affidabili dei rendimenti anomali nel lungo periodo: in altre parole, qualunque risultato nel lungo periodo potrebbe derivare interamente da una misura poco accurata o da un modello errato per i rendimenti \"normali\" di lungo periodo. \nLa metodologia standard per condurre un \"event study\" basato su dati giornalieri procede come segue. Si definisce in primo luogo un \"periodo di stima\", ad esempio da 280 a 30 giorni prima del giorno in cui ha luogo l'evento d'interesse (in gergo tecnico, da -280 a -30 giorni in \"event time\"); il modello di mercato (o il rendimento medio formula_15 nel caso del metodo di \"comparison period return\") viene stimato sui dati relativi al periodo di stima, ottenendo le stime dei parametri formula_7 e formula_8 (o la stima formula_15) per ciascuna impresa formula_26.\nSi definisce quindi un \"periodo dell'evento\" (\"event period\"), ad esempio da -30 a +30 giorni in \"event time\"; i rendimenti anomali vengono calcolati in questo periodo, come differenza tra il rendimento effettivamente osservato sul mercato e il rendimento \"normale\" (previsto sulla base del modello di mercato, o il rendimento del \"comparison period\"). \nLa procedura sopra descritta viene ripetuta per un certo numero di eventi (formula_27); questo consente di applicare un test statistico per valutare in maniera rigorosa la significativit\u00e0 degli effetti osservati, dove l'effetto per ciascun evento \u00e8 valutato tramite il \"rendimento anomalo cumulato\" tra le date (in \"event time\") formula_28 e formula_29:\nIl test pi\u00f9 semplice \u00e8 un test formula_28 di Student dell'ipotesi nulla che l'effetto osservato sia zero, basato sulla media dei rendimenti anomali cumulati tra i diversi eventi; esiste ad ogni modo una grande variet\u00e0 di test statistici per \"event study\" basati su dati giornalieri. Per una rassegna dei diversi test statistici, si veda ad es. MacKinlay (1997) o Pastorello (2001).\nMetodo dell\"'event parameter\".\nUn approccio alternativo, ma fondamentalmente equivalente alla classica metodologia \"two-step\", \u00e8 noto come metodo dell\"'event parameter\" (\"parametro dell'evento,\" in inglese). Questo approccio consiste nella stima di un modello dei rendimenti attesi:\ndove formula_33 \u00e8 una variabile indicatrice uguale a 1 se la data \"t\" \u00e8 ricompresa nel periodo dell'evento per l'impresa \"i\", zero altrimenti; i restanti parametri e variabili seguono la notazione usata sopra. Un'immediata applicazione dell'algebra della regressione lineare mostra come la stima del parametro formula_34 corrisponder\u00e0 al rendimento anomalo \"medio\" per il periodo dell'evento; intuitivamente, formula_35 corrisponde a una stima di quanto \"in media\" si deve accomodare il modello di mercato ordinario (formula_36) durante il periodo dell'evento (quando la variabile indicatrice formula_33 \u00e8 diversa da zero) al fine di adattarlo al comportamento della serie storica dei rendimenti intorno all'evento. Il rendimento anomalo \"cumulato\", se la finestra temporale dell'evento ricomprende \"T\" giorni, sar\u00e0 dato da:\ndove formula_35 denota la stima del parametro formula_34 col metodo dei minimi quadrati. L'interpretazione dei risultati \u00e8 identica al caso della metodologia \"two-step\". Un esempio di un'applicazione del metodo dell\"'event parameter\" \u00e8 dato dal lavoro di Meulbroek (1992) sui profitti di \"insider trading\", tramite un \"event study\" intorno alle date in cui gli \"insider\" comprano e vendono azioni delle proprie imprese.\nMetodologie per la stima dei rendimenti anomali di lungo periodo.\nCome accennato sopra, la maggior parte degli \"event study\" si concentra su orizzonti giornalieri; questo in primo luogo per la maggior robustezza dei risultati (che non appaiono sensibili rispetto al \"benchmark\" o al particolare test statistico utilizzati per stimare i rendimenti anomali e valutarne la significativit\u00e0), nonch\u00e9 sulla base dell'ipotesi di efficienza del mercato in senso informativo, in base alla quale tutta l'informazione contenuta in un dato evento dovrebbe essere rapidamente incorporata dal mercato nel prezzo dell'attivit\u00e0 finanziaria oggetto di studio. A partire dai tardi anni ottanta, tuttavia, una serie di studi ha preso in considerazione i rendimenti anomali di lungo periodo, con orizzonti temporali di alcuni anni. In ragione della maggiore sensibilit\u00e0 delle conclusioni di questi studi rispetto al \"benchmark\" e ai test statistici di riferimento, si \u00e8 rapidamente sviluppata un'intera letteratura dedicata allo sviluppo di metodologie per gli \"event study\" di lungo periodo.\nMetodo \"calendar time\".\nJaffe (1974) propone probabilmente la prima applicazione del metodo \"calendar time\", successivamente ripreso e sostenuto da Fama (1998) e Mitchell e Stafford (2000). Un'argomentazione per cui questo metodo sarebbe preferibile rispetto a una metodologia standard \"two-step\" mutuata dagli \"event study\" con orizzonti giornalieri \u00e8 presentata da Fama (1998, p.293): si supponga che il modello per i rendimenti attesi sia errato, e in particolare che produca un rendimento anomalo spurio di \"x\"% per ogni mese successivo all'evento; tale errore si propaga ai rendimenti anomali cumulati (CAR) crescendo in proporzione a \"T\", l'orizzonte temporale considerato, cos\u00ec che per un orizzonte di \"T\" mesi la componente spuria del rendimento anomalo sar\u00e0 formula_41. In base al teorema del limite centrale si osserva che la stima dell'errore standard del rendimento anomalo cresce proporzionalmente a formula_42; ma la statistica test \"t\", tramite la quale si valuta la significativit\u00e0 del rendimento anomalo stimato, \u00e8 proporzionale al rapporto tra il CAR e la stima dell'errore standard, e dunque crescer\u00e0 proporzionalmente a formula_42; ne consegue che si pu\u00f2 sempre ottenere un rendimento anomalo statisticamente significativo: \u00e8 semplicemente necessario scegliere un orizzonte temporale sufficientemente esteso (\"T\" sufficientemente grande). La metodologia proposta da Jaffe (1974), Fama (1998) e Mitchell e Stafford (2000) ovvia a questo inconveniente concentrandosi sul rendimento anomalo medio.\nIl metodo \"calendar time\" pu\u00f2 essere illustrato come segue. Si supponga di voler calcolare il rendimento anomalo su un orizzonte di un anno (dodici mesi) successivamente all'evento in questione, con un campione di eventi che hanno avuto luogo tra il 1990 e il 2000. Per ogni mese del campione, a partire da gennaio 1990 fino a dicembre 2001 (in tempo reale dunque, non in \"event time\"; da questo discende il nome di quest'approccio), si costruisce un portafoglio di tutte le imprese che hanno avuto un evento nei 12 mesi precedenti, e si calcola il rendimento di tale portafoglio; si denoti tale rendimento tramite formula_44. Ogni mese, la composizione del portafoglio cambia; ottenuta una serie storica di rendimenti del portafoglio per l'intera estensione del periodo di osservazione, si stima un modello di rendimenti attesi, ad es. il modello a tre fattori di Fama e French (1993):\nLa stima del rendimento anomalo \"medio\" mensile, per tutta la durata del periodo di osservazione, \u00e8 data dalla stima del coefficiente formula_9 del modello dei rendimenti attesi \u2014 l'idea \u00e8 che i tre fattori dovrebbero spiegare interamente il rendimento del portafoglio; qualsiasi componente non spiegata dai tre fattori \u00e8 imputata all'effetto dell'evento, e incorporata nella stima dell'intercetta del modello, formula_9.\nMetodi \"bootstrap\".\nUna metodologia alternativa al metodo \"calendar time\" \u00e8 quella della stima di una distribuzione \"empirica\" dei rendimenti anomali, con metodi \"boostrap\"; questo approccio \u00e8 stato studiato da Barber e Lyon (1997) e Lyon \"et al.\" (1999) e utilizzato, ad esempio, da Lakonishok e Vermaelen (1990) e Ikenberry \"et al.\" (1995). Il motivo principale addotto a sostegno di questa metodologia \u00e8 la non-normalit\u00e0 della distribuzione dei rendimenti (e, conseguentemente, dei rendimenti anomali), un risultato empirico noto almeno dagli anni sessanta (cfr. ad es. Mandelbrot, 1963; Fama, 1965); data la non-normalit\u00e0 dei rendimenti anomali, condurre inferenza statistica tramite le consuete statistiche \"t\" (che richiedono una qualche forma di normalit\u00e0) porterebbe a ottenere risultati spuri (in particolare, a considerare statisticamente significativi rendimenti anomali che non sarebbero in effetti significativamente diversi da zero).\nUna soluzione al problema della non-normalit\u00e0 consiste nella stima di una distribuzione \"empirica\" dei rendimenti, tramite un metodo detto \"bootstrap\". Il metodo consiste nel calcolare il rendimento anomalo di una serie di portafogli selezionati in maniera casuale; l'intuizione suggerisce che, se il numero di portafogli \u00e8 sufficientemente elevato, la distribuzione dei rendimenti anomali cos\u00ec ottenuta dovrebbe corrispondere alla \"vera\" distribuzione dei rendimenti anomali, quella cio\u00e8 che dovrebbe essere utilizzata per condurre inferenza statistica.\nUna tipica applicazione \u00e8 presentata da Ikenberry \"et al.\" (1995). Nello specifico, Ikenberry \"et al.\" cercano di tenere sotto controllo, nella selezione (casuale) del campione per il \"bootstrap\", l'effetto di due variabili che la letteratura ha individuato come fattori che spiegano il rendimento atteso: dimensione delle imprese (valore di mercato) e rapporto valore di libro-valore di mercato delle azioni. Per ogni impresa per la quale osservano un evento (un riacquisto di azioni proprie, nel caso di Ikenberry \"et al.\"), selezionano in maniera casuale un'altra impresa, che non ha un evento, con simile dimensione e rapporto valore di libro-valore di mercato; quest'ultima impresa rientrer\u00e0 nel portafoglio per il \"bootstrap\". L'operazione \u00e8 ripetuta per ciascuna impresa per la quale si osserva un evento, per 1000 volte; il risultato \u00e8 una distribuzione empirica dei rendimenti di lungo periodo, sulla base della quale Ikenberry \"et al.\" conducono la loro analisi statistica, calcolando gli intervalli di confidenza rilevanti per l'analisi sulla base della distribuzione \"empirica.\"\nIl metodo \"bootstrap\" ha un \"appeal\" intuitivo, e presenta il vantaggio di non basarsi su un modello dei rendimenti attesi (che sarebbe, in qualche misura, sempre arbitrario). Una parte della letteratura sugli \"event study\" ha tuttavia criticato questo metodo; in particolare Mitchell e Stafford (2000) mostrano, con un'analisi condotta tramite simulazioni, come il metodo \"bootstrap\" porti a un eccesso di rifiuto dell'ipotesi nulla di non-significativit\u00e0 statistica dei rendimenti anomali \u2014 in altre parole, il metodo porterebbe a sostenere la significativit\u00e0 di rendimenti anomali in effetti insignificanti. A causa di questo risultato, i lavori pi\u00f9 recenti in genere si fondano sul metodo \"calendar time\" esposto nella sezione precedente.\nMetodo RATS di Ibbotson (1975).\nUn metodo alternativo, dovuto a Ibbotson (1975), \u00e8 noto come \"Returns Across Time and Securities\" (RATS). Il metodo presenta delle somiglianze con il metodo \"calendar time\" (non a caso, Ibbotson era un allievo di Fama, tra i principali sostenitori del metodo \"calendar time\"). \nIl metodo RATS consiste nella stima di una serie di regressioni nella dimensione \"cross-section\" (ossia, in cui ogni osservazione corrisponde a un'impresa per la quale si osserva un evento), una per ciascun periodo in \"event time\":\ncon la stessa notazione adottata sopra, dove \"t\" denota l\"'event time\". In altre parole, si supponga di avere un campione di due imprese, \"X\" e \"Y\"; \"X\" annuncia un evento a gennaio, \"Y\" a febbraio. Si avr\u00e0 dunque una regressione per il mese +1 in \"event time\", con le osservazioni di febbraio per l'impresa \"X\" e marzo per l'impresa \"Y\", e cos\u00ec via. Il rendimento anomalo \"medio\" in ciascun mese (in \"event time\") sar\u00e0 dato dalla stima dell'intercetta formula_49 delle regressioni. \nIl metodo RATS pu\u00f2 essere esteso, e fondarsi un diverso modello dei rendimenti attesi; sebbene Ibbotson (1975) usi un modello di CAPM come quello sopra, lavori successivi si sono basati su modelli a tre e quattro fattori \"\u00e0 la\" Fama e French (1993) e Carhart (1997).\nApplicazioni.\nIn termini estremamente generali, la metodologia di \"event study\" pu\u00f2 essere applicata per valutare l'effetto su una data serie storica economica o finanziaria di un dato evento. Pi\u00f9 concretamente, l'applicazione pi\u00f9 comune consiste nello studio dell'impatto di un qualche annuncio pubblico sul valore di un'impresa. Applicazioni comuni sono, senza pretese di esaustivit\u00e0:"}
{"id": "610752", "revid": "36426", "url": "https://it.wikipedia.org/wiki?curid=610752", "title": "Enrico IV di Borbone", "text": ""}
{"id": "610757", "revid": "984922", "url": "https://it.wikipedia.org/wiki?curid=610757", "title": "Cantone di Org\u00e8res-en-Beauce", "text": "Il Cantone di Org\u00e8res-en-Beauce era una divisione amministrativa dell'Arrondissement di Ch\u00e2teaudun.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610762", "revid": "1107846", "url": "https://it.wikipedia.org/wiki?curid=610762", "title": "Cristoforo Ivanovich", "text": "Fu il primo storico a occuparsi dell'opera veneziana.\nVita.\nDiscendente da una famiglia di antica origine dalmata, giunse a Verona verso il 1655, dove fu membro dell'Accademia Filarmonica e dell'Accademia dei Temperati.\nNel 1657 si stabil\u00ec a Venezia, citt\u00e0 in cui rimase per tutta la vita. Ivi divent\u00f2 segretario di Leonardo Pesaro, Procuratore di San Marco e successivamente, nel 1676, fu nominato canonico della Basilica di San Marco.\nDal 1663 egli scrisse parecchi libretti per opere che furono rappresentate nei teatri di Venezia, Vienna e Piacenza. Accanto all'attivit\u00e0 librettistica si occup\u00f2 anche di catalogare tutte le rappresentazioni operistiche tenute nella citt\u00e0 lagunare dal 1637 al 1687 nel suo trattato \"Le memorie teatrali di Venezia\". Tutte le sue composizioni erano scritte in italiano.\nNella chiesa di San Mois\u00e8 a Venezia c'\u00e8 un monumento funerario, opera di Marco Beltrame.\nLibretti.\nQuasi tutti i suoi libretti sono drammi per musica; l'anno si riferisce alla prima rappresentazione."}
{"id": "610763", "revid": "125634906", "url": "https://it.wikipedia.org/wiki?curid=610763", "title": "Stazione di Verona Porta Nuova", "text": "La stazione di Verona Porta Nuova \u00e8 il principale scalo ferroviario della citt\u00e0 di Verona, situata in prossimit\u00e0 del centro cittadino.\nStoria.\nIl primo treno che giunse alla stazione di Verona Porta Nuova, nel 1852, fu quello trainato dalla locomotiva \"Verona\", partito da Venezia, e che pot\u00e9 superare l'Adige grazie alla costruzione del nuovo ponte della Ferrovia. Gi\u00e0 dal 1853 era possibile proseguire da qui fino a Mantova tramite una linea a binario unico, e sempre nello stesso anno ebbero l'avvio, proprio nella stazione, i lavori per la ferrovia del Brennero. La stazione venne quindi costruita provvisoriamente in legno gi\u00e0 nel 1851, anche se venne sostituita, nel 1852, da un piccolo edificio in muratura. Questo edificio presentava una forma particolare, con una facciata ad angolo e lati diseguali, di cui uno con otto aperture ad arco, e l'altro con sole tre aperture. La stazione rimaneva comunque secondaria rispetto a quella di Porta Vescovo (per motivi militari logistici, si ricorda che Verona era una delle principali fortezze dell'Europa, con una capacit\u00e0 di 120.000 uomini), tanto che inizialmente era utilizzata solo per treni omnibus e misti; solo successivamente si avviarono servizi bagagli e per treni diretti.\nSuccessivamente si attestarono alla stazione tutte le linee realizzate, la linea per Brescia nel 1854, la linea per il Brennero nel 1859, la linea per Rovigo nel 1877, e infine la linea per Bologna nel 1924, oltre a quella per Mantova, gi\u00e0 aperta nel 1853 e che giunse a Modena nel 1874. La costruzione delle ferrovie diede tra l'altro un nuovo impulso all'ampliamento del sistema difensivo di Verona.\nNel 1866 il Veneto diventava italiano, e di conseguenza veniva unita la linea Milano-Venezia sotto la gestione della Societ\u00e0 per le Ferrovie dell'Alta Italia. All'inizio del Novecento la stazione era ormai insufficiente, tanto che treni e merci dovevano fermarsi alla stazione di Verona Porta Vescovo, e la manutenzione era mancante, si decise quindi, dato le cambiate esigenze ferroviarie, di fissare Porta Nuova come stazione principale: nel 1900 venne momentaneamente ampliata con un fabbricato centrale in legno, mentre nel frattempo si elaboravano i progetti per la \"nuova\" stazione. Inizialmente si prevedevano sei binari con marciapiedi pi\u00f9 altri per deposito di vetture e per lo smistamento dei treni merci. Per l'edificio viaggiatori si pensava a un fabbricato a un solo piano, ma presto le dimensioni previste sarebbero state superate: infine si stipul\u00f2 un contratto che prevedeva la fine dei lavori per il 31 dicembre 1915 con un costo stimato di 8 milioni, mentre una fabbricato provvisorio avrebbe garantito il servizio viaggiatori.\nI lavori per la realizzazione della nuova stazione, su progetto dell'architetto Dini, iniziarono nel 1910, anche se la stazione venne aperta gi\u00e0 nel 1913, anche se in forma provvisoria. L'edificio in costruzione era lungo 114 metri ed alto 20, con una cupola centrale e due minori ai lati, con una pensilina lungo tutta la facciata. Nella parte centrale erano previste la biglietteria e il servizio bagagli, a sinistra l'uscita viaggiatori, a destra il \"buffet\"; il secondo piano era destinato a uso ufficio. L'edificio, gi\u00e0 dai disegni, non piacque per\u00f2 alla maggior parte dei veronesi.\nAll'inizio del 1915 i lavori erano ormai a buon punto. Il servizio per le merci era gi\u00e0 in funzione, ampliato tra l'altro con il piano regolatore del 1909, che venne attuato con la messa in funzione di un grande scalo merci, con annesso deposito locomotive, officine, squadra rialzo, e attrezzature per la pulizia meccanica delle vetture. Le operazioni belliche della prima guerra mondiale fermarono i lavori della stazione, che venne inaugurata solo il 22 marzo 1922, con decorazioni e mosaici interni del maestro mosaicista Amedeo Mantellato di Venezia. Negli anni venti fu costruito quindi il raccordo tra la linea del Brennero e lo scalo merci, mentre negli anni trenta fu costruito il nuovo deposito per le locomotive e vennero elettrificate le linee.\nLa stazione venne semidistrutta dai bombardamenti della seconda guerra mondiale. Il primo bombardamento della stazione, anche se isolato, avvenne il 21 ottobre 1940 da parte di una formazione di quadrimotore, con bombe dirompenti e incendiarie. In totale la citt\u00e0 sub\u00ec ventuno bombardamenti. Gli attacchi pi\u00f9 duri, alla stazione e alla citt\u00e0, furono quelli del 4 gennaio 1945 e del 28 gennaio 1945, ma gi\u00e0 da tempo la stazione era stata resa inagibile.\nLa stazione venne quindi ricostruita, sul medesimo impianto, su progetto dell'architetto Roberto Narducci. I lavori di ricostruzione cominciarono il settembre 1946. La nuova stazione, esteticamente molto diversa da quella originale, anche se strutturalmente simile, fu conclusa nel marzo 1949. Nella costruzione vennero utilizzati numerosi tipi di marmi veronesi, che ricoprono una superficie di 4.000\u00a0m\u00b2; i pavimenti vennero realizzati a mosaico, con tessere di ceramica; gli arredi furono armonizzati con l'insieme. All'inaugurazione (13 marzo 1949) fu presente il presidente della Repubblica Luigi Einaudi ed il ministro dei trasporti.\nCaratteristica della stazione, ereditata dalla struttura precedente, \u00e8 il dislivello presente tra il piazzale esterno e i binari sopraelevati. Questa peculiarit\u00e0 ha obbligato a organizzare i servizi sui due piani: al piano terra vi sono i servizi per i viaggiatori ed al pubblico, mentre nel piano superiore vi sono i servizi ferroviari. Le banchine dei binari presentano tettoie metalliche di ispirazione \"liberty\", anche queste ereditate dalla stazione precedente, mentre la copertura del corpo centrale e dei due corpi laterali \u00e8 in cemento armato. Il complesso odierno non presenta elementi di rilievo storico e architettonico. Inoltre negli anni novanta la stazione ha subito una ristrutturazione che ha introdotto nuovi volumi e vetrine verso la piazza della stazione.\nProgetti in atto.\nLa stazione \u00e8 stata inserita nel programma di riqualificazione dei principali scali italiani, curato da Grandi Stazioni, societ\u00e0 per azioni controllata dalle Ferrovie dello Stato. Dovr\u00e0 inoltre essere rinnovata per poter essere collegata alle direttrici dell'alta velocit\u00e0: il corridoio 1, in progettazione, e il corridoio 5, di cui le tratte Milano-Verona e Verona-Venezia sono in parte costruite, in parte in costruzione e in parte in progettazione.\nL'area gestita della societ\u00e0 Grandi Stazioni, proprietaria della stazione di Verona Porta Nuova, si estende su un'area di 127.500\u00a0m\u00b2, in cui gli edifici occupano 22.840\u00a0m\u00b2. Di questi ultimi, 2.730\u00a0m\u00b2 saranno oggetto della prima fase dei lavori di riqualificazione.\nIl riassetto del complesso prevede il recupero delle aree che, attualmente, sono poco utilizzate per via della poca visibilit\u00e0, e che saranno destinate a servizi primari e secondari. In particolare la sala viaggiatori, che occupa attualmente una zona centrale della stazione, verr\u00e0 spostata presso l'attuale zona assistenza clienti e spogliatoi e collegata al vicino bar. Il suo posto verr\u00e0 utilizzato da servizi commerciali. L'assistenza clienti sar\u00e0 invece spostata presso l'atrio principale, nella zona ora occupata dal Club Eurostar Italia, che sar\u00e0 collocato al piano superiore, collegato da un ascensore panoramico.\nDescrizione.\nFabbricato viaggiatori.\nIl fabbricato di stazione di Verona Porta Nuova si articola su pi\u00f9 livelli: \nGestione della circolazione.\nIl controllo del traffico ferroviario nella stazione di Porta Nuova \u00e8 gestita da varie cabine presenti nel piazzale.\nServizi.\nLa stazione di Verona Porta Nuova dispone dei seguenti servizi:\nMovimento.\nVerona Porta Nuova \u00e8 interessata da circa 77.000 transiti giornalieri, per un totale di 28 milioni di utenti annui, risultando tra le prime 10 stazioni ferroviarie pi\u00f9 trafficate d'Italia.\nI servizio regionali a breve e lunga percorrenza sono svolti da Trenitalia nell'ambito del contratto di servizio stipulato con la Regione Veneto, cui si aggiunge la relazione Milano-Brescia-Verona svolta da Trenord.\nLe relazioni regolari a lunga percorrenza sono svolte anch'esse da Trenitalia, da NTV e da una joint venture fra Trenord, DB e \u00d6BB.\nInoltre \u00e8 servita dal treno a lunga percorrenza Nizza-Mosca e ritorno Riviera Express.\nInterscambi.\nLa zona della stazione rappresenta il nodo verso cui confluisce la rete di trasporti pubblici urbani e interurbani; in prossimit\u00e0 del complesso \u00e8 situato infatti un importante terminal autobus dell'azienda ATV, la quale garantisce il collegamento con i comuni della provincia veronese e con le restanti province venete.\nFra il 1884 e il 1951 in un piazzale adiacente alla stazione era collocato uno dei capilinea della rete tranviaria veronese; un altro impianto, la tranvia Verona-Albaredo-Coriano, aveva il proprio terminal situato sul lato opposto dei binari, nell'attuale viale Piave, in parte sulla tombinatura del canale industriale."}
{"id": "610764", "revid": "190645", "url": "https://it.wikipedia.org/wiki?curid=610764", "title": "Mimun", "text": ""}
{"id": "610780", "revid": "62004", "url": "https://it.wikipedia.org/wiki?curid=610780", "title": "Kanstancin Si\u016dco\u016d", "text": "Scalatore, campione del mondo in linea Under-23 nel 2004, ha gareggiato come professionista dal 2005 al 2018 vincendo una tappa al Giro d'Italia 2009.\nCarriera.\nCominci\u00f2 con il calcio, dedicandosi solo successivamente al ciclismo, sia su strada che su pista. Dal 2001 al 2003 fu attivo in Russia con i gruppi sportivi Itera e Lokomotiv, poi si trasfer\u00ec in Italia per correre tra le file della squadra dilettantistica bergamasca Palazzago (qui trov\u00f2 peraltro i connazionali Andr\u0117j Kunicki e Branisla\u016d Samojla\u016d). Proprio nel 2004 a Verona si laure\u00f2 campione del mondo in linea su strada nella categoria Under-23: il trionfo gli valse il passaggio al professionismo, a partire dal 2005, con la formazione ProTour Fassa Bortolo.\nLa prima stagione tra i professionisti di Si\u016dco\u016d, in seguito anche ad una frattura al braccio destro rimediata in gennaio, si chiuse senza particolari acuti; nel 2006 trov\u00f2 quindi ingaggio presso l'Acqua &amp; Sapone di Palmiro Masciarelli, cogliendo in maggio la prima vittoria nella categoria \"pro\", una tappa alla Corsa della Pace, gara UCI Europe Tour di categoria 2.HC. Nel 2007 corse per il Team Barloworld, e fu vittima di un altro infortunio, la frattura del bacino e della clavicola destra durante la Volta ao Alentejo; ristabilitosi, pur non vincendo corse in stagione riusc\u00ec comunque a classificarsi secondo al Giro dell'Appennino.\nNel 2008 si trasfer\u00ec al Team High Road (ex T-Mobile) aggiudicandosi la sesta tappa e la classifica generale del Tour de Georgia. L'anno dopo al Giro d'Italia ottenne il principale successo in carriera: oltre a vincere la cronometro a squadre di apertura, fece sua l'ottava tappa di quella \"Corsa rosa\", da Morbegno a Bergamo, grazie a una fuga solitaria iniziata a 13\u00a0km dal traguardo (lui stesso in quel periodo risiedeva l\u00ec vicino, a Villongo). Nel 2011 concluse quindi nono al Giro d'Italia. Nel 2012 pass\u00f2 al Team Sky, e l'anno dopo vinse la medaglia di bronzo nella cronometro a squadre ai campionati del mondo in Toscana.\nNel 2016 si accasa al Team Dimension Data: durante la stagione si classifica decimo al Giro d'Italia e si aggiudica entrambi i titoli nazionali, in linea e a cronometro. Per il 2017 viene quindi ingaggiato dal neonato team Bahrain-Merida, e in maggio completa il Giro d'Italia in supporto di Vincenzo Nibali, terzo classificato; il 16 giugno cade per\u00f2 durante la seconda tappa del Giro di Slovenia, fratturandosi il femore e perdendo cos\u00ec la seconda parte di stagione. Torna al successo nel 2018, sempre in maglia Bahrain, imponendosi in una tappa e nella classifica finale del Tour of Croatia. Selezionato per il Giro d'Italia, non vi prende parte in quanto cade procurandosi un'altra frattura, questa volta lineare alla seconda vertebra cervicale, durante la ricognizione della cronometro inaugurale.\nIl 5 settembre 2018, dopo un test a sorpresa fuori gara risalente al 31 luglio precedente, viene trovato positivo all'eritropoietina e sospeso dalla propria squadra, la Bahrain; viene poi squalificato dall'Unione Ciclistica Internazionale per quattro anni, fino al 4 settembre 2022."}
{"id": "610786", "revid": "599013", "url": "https://it.wikipedia.org/wiki?curid=610786", "title": "Kd", "text": ""}
{"id": "610789", "revid": "599013", "url": "https://it.wikipedia.org/wiki?curid=610789", "title": "Kf", "text": ""}
{"id": "610794", "revid": "599013", "url": "https://it.wikipedia.org/wiki?curid=610794", "title": "Kh", "text": ""}
{"id": "610797", "revid": "1543377", "url": "https://it.wikipedia.org/wiki?curid=610797", "title": "Centri di ferro-zolfo", "text": "Un centro ferro-zolfo (comunemente detto anche cluster ferro-zolfo) \u00e8 un motivo strutturale presente in alcune metalloproteine, come la ferrodoxina o la NADH deidrogenasi e la Coenzima Q-citocromo c reduttasi della catena di trasporto di elettroni. Esistono almeno tre tipi differenti di centri ferro-zolfo.\nI centri ferro-zolfo sono solitamente coinvolti in reazioni di ossidoriduzione (si vedano gli esempi gi\u00e0 riportati), ma possono essere coinvolti anche in altri generi di catalisi (ad esempio per quanto riguarda l'enzima aconitasi).\nL'abilit\u00e0 dei centri di ferro-zolfo di trasferire elettroni \u00e8 oggetto di studio nell'industria dei semiconduttori, che in futuro potrebbero fare uso di queste biomolecole per rimpiazzare i tradizionali fili in rame."}
{"id": "610802", "revid": "305524", "url": "https://it.wikipedia.org/wiki?curid=610802", "title": "Kk", "text": ""}
{"id": "610813", "revid": "1305772", "url": "https://it.wikipedia.org/wiki?curid=610813", "title": "Stilaro", "text": "Lo Stilaro (, \"Stilaru\" in dialetto calabrese) \u00e8 un'importante fiumara calabrese, che d\u00e0 il nome a tutta la vallata in cui scorre: la Vallata dello Stilaro. Conosciuto nell'antichit\u00e0 come Elleporo (anche se questo nome forse \u00e8 attribuibile alla vicina fiumara Allaro per etimologia), e come \"K\u00e0stron\" nel periodo bizantino e in periodo normanno anche \"Stillitanus\".\nStoria.\nNella prima met\u00e0 del IV secolo a.C. lo Stilaro allora chiamato Elleporo fu teatro di un importante battaglia tra Dionisio I e la Lega italiota formata da alcune citt\u00e0 della Magna Grecia con la sconfitta di queste ultime.\nFino al XVII secolo, in localit\u00e0 Argalia, sulla sponda destra dello Stilaro era in funzione un forno fusore usato per scomporre i minerali estratti e per la lavorazione del metallo; il suo nome, difatti, deriverebbe da \"ergalion\", laboratorio dove si batteva il ferro col maglio.\nTra il XVIII e il XIX secolo vengono costruite diverse dighe e piccole centrale idroelettriche per lo sfruttamento dell'energia idroelettrica, ora tutte dismesse: La diga Giulia, la diga Azzarera e la diga Ruggero, la centrale idroelettrica di Ferdinandea (costruita all'epoca di Achille Fazzari), la centrale idroelettrica Marmarico e la centrale idroelettrica Guida.\nNell'alluvione del 1951 lo Stilaro \u00e8 esondato fino ad arrivare nel corso principale del comune di Bivongi, allagando inoltre molte abitazioni anche nel comune di Pazzano. Un'altra alluvione ha provocato una successiva inondazione nel 1972. L'ultima volta \u00e8 accaduto il 12 e il 13 gennaio 2009, \u00e8 esondato nuovamente sulla strada provinciale 9 interrompendo il collegamento con Monasterace.\nMorfologia.\nLa morfologia della vallata della fiumara Stilaro \u00e8 varia e articolata con un percorso tortuoso. Passa attraverso i monti Mammicomito, Stella, Consolino e Pecoraro, i paesi di Stilo, Bivongi e Pazzano (in cui nasce) e di estese aree boschive. Numerosi i corsi d'acqua minori, quali il \"vallone Folea\", il \"torrente Ruggiero\", il \"vallone della Ficara\" e il \"torrente Mulinelle\", che scorrono spesso in strette forre originando cos\u00ec numerosissime cascate, la pi\u00f9 alta \u00e8 la cascata del Marmarico nel vallone Folea. Lo Stilaro ha origine dall'unione di quest'ultimo col torrente \"Ruggiero\".\nAffluenti.\nSi immette nella sponda sinistra dello Stilaro (con le montagne alle spalle), dal Vallone Crocchio, nel comune di Stilo\n\u00c8 il torrente nel quale si trova la Cascata del Marmarico e la Centrale idroelettrica Marmarico\nIl Melodare \u00e8 una fiumara che si trova nel comune di Pazzano, e in parte nel comune di Bivongi il suo corso \u00e8 caratterizzato da vecchi numerosi mulini, reperti di archeologia industriale.\nViene menzionato come Merdari nel documento di Ruggero II del 1094 e quasi sicuramente nel documento greco Brebion del 1050 come K\u00e0pros in riferimento alla presenza di due mulini lungo il suo corso: Mulino do Regnanti e Mulino di Santo Nicola.\nLungo le sue sponde c'\u00e8 contrada Argastili il cui nome testimonierebbe la presenza di un'officina siderurgica bizantina.\nIl nome deriverebbe da Milon, Mulino in greco.\nIl Pardal\u00e0 si trova nel comune di Bivongi e lungo il suo corso nella prima met\u00e0 del Novecento si trovava il cantiere \"Giogli\" al quale giungeva la molibdenite estratta nelle vicinanze. Era la zona con il pi\u00f9 ricco giacimento di molibdenite rispetto al resto della Vallata dello Stilaro.\nCascata del Marmarico e cascatelle del torrente Ruggero.\n\u00c8 la cascata pi\u00f9 alta di tutta la regione Calabria e dell'Appennino meridionale con i suoi 114 metri: \u00e8 situata nel vallone \"Folea\" (dal greco: \u03c6\u03c9\u03bb\u03b5\u1f70 che significa \"nido\") nel comune di Bivongi.\nMarmarico\" significa \"lento\" o \"pesante\", probabilmente dall'impressione che l'acqua, seppure in perenne caduta, sembri apparentemente formare dei filamenti immobili.\nLa cascata \u00e8 raggiungibile con un'ora e mezza di cammino dal comune di Bivongi o da Ferdinandea (Stilo) con un'ora di cammino.\nAnche il Ruggero offre una serie di cascatelle ma meno spettacolari del Folea.\nPresenza umana.\nIn passato, sono state lasciate lungo la fiumara tracce molto forti di attivit\u00e0 umana\nI segni di questa attivit\u00e0 la si trova soprattutto nel campo industriale dell'estrazione mineraria e nella lavorazione del minerale, abbandonata e ripresa molte volte nel corso della storia.\nLungo lo Stilaro si possono vedere numerosi mulini idraulici, le due centrali elettriche \"Guida\" e \"Marmarico\", antiche ferriere, l'impianto di Flottazione Laveria costruito in contrada Perrocalle\nQuesto, \u00e8 tutto ci\u00f2 che resta dell'antico \"polo siderurgico calabrese\" nella zona della fiumara, e nel segno di questa archeologia industriale che si \u00e8 dato vita all'Ecomuseo delle ferriere e fonderie di Calabria.\nBagni di Guida.\nI Bagni di Guida sono un antico centro termale nei pressi dello Stilaro.\nLe sue acque venivano chiamate Acque Sante per le loro virt\u00f9 terapeutiche-medicamentose.\nConosciute fin dall'epoca romana e poi bizantina.\nIl centro moderno nacque intorno al 1850.\nAll'inizio del Novecento venne affiancato da un albergo ora in restaurazione.\nIl centro termale rimase attivo fino al 1950.\nMulini dello Stilaro.\nI Mulini dello Stilaro sono tutti quegli edifici, costruiti lungo le rive della fiumara Stilaro e i suoi affluenti, utilizzati in campo metallurgico e siderurgico.\nI pi\u00f9 importanti sono il cosiddetto \"Mulinu do furnu\" e \"Mulino Do Regnante\". Il primo viene costruito el XII secolo da monaci cistercensi ed era utilizzato per la frantumazione della Galena estratta in localit\u00e0 \"argentera\". Nelle vicinanze vi era un forno per la fusione del minerale. Si trasform\u00f2 nel 1500 in \"ferriera do furnu\" ed era tra le note Ferriere Fieramosca con cui si realizzavano palle di cannone. Nel XX secolo divenne una conceria. Il secondo \u00e8 un mulino idraulico di tipo \"greco\", cio\u00e8 con una ruota palmata messa in orizzontale al di sotto delle macine e con torre verticale.\nAltri mulini lungo la fiumara melodare sono: Mulino Gargano, Poteda1, Poteda 2, Mastru Cicciu e Midia.\nAllevamento ittico.\nLungo il corso del fiume vi sono tre allevamenti ittici: il primo in localit\u00e0 \"Angra di forno,\" il secondo in localit\u00e0 \"Vignali\" e il terzo in localit\u00e0 \"Poddilli\".\nVengono allevati trote, storioni e anguille."}
{"id": "610815", "revid": "124704611", "url": "https://it.wikipedia.org/wiki?curid=610815", "title": "Stereo8", "text": "Lo Stereo8 (anche Stereo-8) \u00e8 uno standard di registrazione audio su nastro magnetico. Il termine identifica anche il formato del supporto, diverso dalle pi\u00f9 diffuse audiocassette.\nUtilizzato negli anni sessanta e settanta del XX secolo, periodo in cui fu piuttosto popolare soprattutto nelle autoradio, come formato di registrazione inizialmente fu utilizzato solo dall'industria discografica per la commercializzazione di musica. Per l'utenza comune infatti i riproduttori e registratori Stereo8 furono resi disponibili in commercio solo dopo vari anni. La particolarit\u00e0 del nastro Stereo8 \u00e8 la bobina unica riprodotta a ciclo continuo.\nStoria.\nNacque nel 1965 principalmente come formato per la riproduzione musicale in auto.\nI primi prototipi degli 8-track, questo il nome originale americano, vennero progettati dall'americano Bill Lear nel 1964 ed i primi lettori commerciali vennero offerti come optional sulle vetture Ford modello 1966; essi ebbero successo, poich\u00e9 facili da trasportare e utilizzare. Successivamente vennero presentati lettori portatili e lettori-registratori anche per uso Hi-Fi domestico.\nIn Italia lo Stereo8 cominci\u00f2 a diffondersi a partire dal 1967, promosso dal produttore italiano di apparecchi radio-TV Voxson, che lanci\u00f2 una gamma di autoradio dotate di lettore denominata \"Sonar\". Tuttavia, diversamente da quanto avvenne negli Stati Uniti, in Europa sub\u00ec fin dall'inizio la forte concorrenza della musicassetta (decisamente pi\u00f9 piccola e agevole, in commercio gi\u00e0 dal 1965) e cominci\u00f2 a perdere velocemente mercato verso la met\u00e0 degli anni '70. Nonostante questo durante la prima met\u00e0 di tale decennio la quasi totalit\u00e0 delle edizioni su vinile e musicassetta ebbe anche la corrispondente stampa su Stereo8. Tra le etichette discografiche che produssero edizioni in questo formato ricordiamo la RCA italiana (anche con la serie RCA Lineatre), la Dischi Ricordi - Orizzonte, la CGD e la CBS. Con l'evolversi della tecnologia, il formato Stereo8 venne definitivamente abbandonato nel 1983.\nLa possibilit\u00e0 di disporre di diverse tracce indipendenti port\u00f2 ad un uso diffuso del sistema Stereo8 nei sistemi di sonorizzazione delle chiese, anche dopo la dismissione dello standard. I canti liturgici, infatti, venivano registrati su due tracce (una dedicata alla parte strumentale suonata all'organo, l'altra alla parte vocale cantata dal coro) che potevano essere riprodotte contemporaneamente o meno a seconda delle necessit\u00e0. La scelta dei canti veniva effettuata agendo su un lettore multi-cassetta con un comando che poteva essere collocato anche sull'altare.\nFunzionamento.\nI supporti su cui era basato il sistema erano dei contenitori in materiale plastico definiti \"cartucce\", contenenti un nastro avvolto in modo continuo e ad anello su una singola bobina; la fine e l'inizio del nastro erano giuntati insieme. Il nastro veniva sfilato dal centro della bobina, passava negli organi di trascinamento e riproduzione del lettore e veniva infine recuperato all'esterno della bobina stessa. Il nastro era dotato di una sezione metallica in corrispondenza della giunzione, che, passando su dei contatti elettrici situati nel lettore, chiudeva il circuito di un elettromagnete che spostava la testina del lettore sul paio di tracce successive.\nLa cartuccia comprendeva anche un rullo di gomma o plastica denominato \"pinch roller\" che serviva a pressare il nastro sull'albero di trazione del lettore, denominato \"capstan\", consentendone il trascinamento; erano presenti anche dei feltrini montati su molle, necessari a fare aderire il nastro alla testina di lettura ed ai contatti elettrici dell'elettromagnete di cambio traccia.\nIl nastro Stereo8 era alto 1/4 di pollice, scorreva ad una velocit\u00e0 di 9,5\u00a0cm/s ed era dotato di uno strato di grafite sulla faccia insensibile allo scopo di diminuire gli attriti e disperdere le cariche elettrostatiche dovute allo strofinamento reciproco delle spire di nastro nella bobina; era registrato su 8 tracce, che venivano lette 2 alla volta in stereofonia, permettendo di registrare 4 diversi programmi musicali su una singola cartuccia.\nCultura di massa.\nLo Stereo8 viene citato in una pubblicit\u00e0 del 2020 del servizio di streaming musicale Spotify."}
{"id": "610816", "revid": "442418", "url": "https://it.wikipedia.org/wiki?curid=610816", "title": "Giunta militare brasiliana del 1969", "text": "Una Giunta militare govern\u00f2 il Brasile dal 31 agosto al 30 ottobre 1969, periodo tra l'improvvisa malattia del presidente Artur da Costa e Silva e l'elezione di Em\u00edlio Garrastazu M\u00e9dici come suo successore.\nDal 1964 il Brasile era retto da una dittatura militare e nessun civile era ammesso alla massima carica del paese. A Pedro Aleixo, il vicepresidente civile di Costa e Silva, fu cos\u00ec impedito dalla Giunta di diventare presidente \"ad interim\".\nLa Giunta formata dai ministri militari, i comandanti delle tre forze armate brasiliane: "}
{"id": "610817", "revid": "599013", "url": "https://it.wikipedia.org/wiki?curid=610817", "title": "Em\u00edlio Garrastaz\u00fa M\u00e9dici", "text": ""}
{"id": "610818", "revid": "729019", "url": "https://it.wikipedia.org/wiki?curid=610818", "title": "Humberto de Alencar Castelo Branco", "text": "Castelo Branco ricopr\u00ec la carica di presidente del Brasile dal 15 aprile 1964 al 15 marzo 1967.\nBiografia.\nAppartenente a una famiglia dell'aristocrazia che dette i natali anche allo scrittore e politico brasiliano Jos\u00e9 de Alencar, fu maresciallo dell'esercito brasiliano. Con l'appoggio del governo statunitense, organizz\u00f2 con altri ufficiali il \"golpe\" che depose il presidente Jo\u00e3o Goulart (31 marzo 1964), e gli subentr\u00f2 nella carica (15 aprile 1964), ma con l'Emendamento costituzionale n\u00b0 09/64 prorog\u00f2 il proprio mandato fino al 15 marzo 1967. Sciolse i partiti politici, impose il bipartitismo tra l'Alian\u00e7a Renovadora Nacional (ARENA) e il Movimento Democratico Brasileiro (MDB), abol\u00ec l'elezione diretta del presidente della Repubblica, istitu\u00ec il Servi\u00e7o Nacional de Informa\u00e7\u00f5es (SNI, lo spionaggio brasiliano) e inaugur\u00f2 un ventennio di governi militari noto in Brasile come dittatura dei \"gorillas\". Nel 1966 sciolse il Congresso Nazionale e lo riconvoc\u00f2 l'anno seguente per fargli approvare la nuova Costituzione ed eleggere presidente della Repubblica il maresciallo Artur da Costa e Silva. Mor\u00ec in un incidente aereo nei pressi di Fortaleza il 18 luglio 1967."}
{"id": "610819", "revid": "1363894", "url": "https://it.wikipedia.org/wiki?curid=610819", "title": "KO", "text": ""}
{"id": "610820", "revid": "834", "url": "https://it.wikipedia.org/wiki?curid=610820", "title": "Ko", "text": ""}
{"id": "610821", "revid": "120209208", "url": "https://it.wikipedia.org/wiki?curid=610821", "title": "Pascoal Ranieri Mazzilli", "text": "Gi\u00e0 presidente della Camera dei deputati, divenne poi presidente del Brasile \"ad interim\" due volte, dal 25 agosto al 7 settembre 1961 e dal 1\u00ba aprile al 15 aprile 1964. Suoi genitori erano Domenico Mazzilli e Angela Liuzzi, italiani di Montemurro.\nMazzilli occup\u00f2 interinalmente per la prima volta la presidenza della Repubblica, resa vacante dalle dimissioni del presidente J\u00e2nio Quadros e dall'assenza del vicepresidente Jo\u00e3o Goulart (in viaggio ufficiale in Cina), dal 26 agosto all'8 settembre 1961. Il veto posto dai ministri militari (il generale Od\u00edlio Denis, l'ammiraglio S\u00edlvio Heck e il brigadiere Gr\u00fcm Moss) all'insediamento di Goulart fu respinto dal Congresso Nazionale in cambio di una modifica costituzionale che sostitu\u00ec il presidenzialismo col parlamentarismo.\nMazzilli fu richiamato dal Congresso Nazionale a presiedere temporaneamente la Repubblica in seguito alla destituzione del presidente Goulart da parte del maresciallo Humberto de Alencar Castelo Branco (1-15 aprile 1964), quindi cedette il potere al primo governo militare, presieduto da Castelo Branco."}
{"id": "610822", "revid": "77358", "url": "https://it.wikipedia.org/wiki?curid=610822", "title": "HC Brunico", "text": ""}
{"id": "610826", "revid": "77358", "url": "https://it.wikipedia.org/wiki?curid=610826", "title": "HC Valpusteria Lupi Brunico", "text": ""}
{"id": "610827", "revid": "77358", "url": "https://it.wikipedia.org/wiki?curid=610827", "title": "HC Lupi Brunico", "text": ""}
{"id": "610829", "revid": "124405824", "url": "https://it.wikipedia.org/wiki?curid=610829", "title": "Jo\u00e3o Goulart", "text": "Biografia.\nNato nel 1919 a Iguaria\u00e7\u00e1, oggi territorio del comune di Itacurubi, a S\u00e3o Borja, Rio Grande do Sul, proveniva da una famiglia di ricchi proprietari terrieri di origini fiamminghe e portoghesi. Era il primo di otto fratelli, fra cui cinque sorelle (Eufrides, Maria, Iolanda, Cila e Neusa, moglie di Leonel Brizola) e due fratelli (Rivad\u00e1via e Ivan, il primo morto a sei mesi e il secondo a 33 anni di leucemia). Rimasto orfano di padre nel 1943, a 24 anni, si fece carico della famiglia, ma nel 1945 decise di entrare in politica seguendo l'amico di famiglia Get\u00falio Vargas, di cui divenne erede politico. Fu anche continuatore della politica di Juscelino Kubitschek, e fu vicepresidente della Repubblica con J\u00e2nio Quadros (1961), quindi presidente dall'8 settembre 1961 in seguito alle sue dimissioni.\nPer aggirare il veto al suo insediamento posto dai ministri militari (il generale Od\u00edlio Denis, l'ammiraglio S\u00edlvio Heck e il brigadiere Gr\u00fcm Moss) e ottenere il riconoscimento del Congresso Nazionale, dovette accettare una modifica costituzionale che affidava il potere esecutivo a un Consiglio dei ministri di nomina presidenziale ma responsabile davanti al Congresso. Il primo gabinetto fu presieduto da Tancredo Neves, ma la crisi economica e politica, che port\u00f2 alla costituzione di tre governi nel giro di due anni e mezzo, permise al presidente Goulart di indire un plebiscito che restaur\u00f2 il presidenzialismo nel 1963.\nPer salvare l'economia dall'inflazione galoppante (80% d'inflazione annua nel 1963), il ministro moderato della Pianificazione, Celso Furtado, decise di attuare una riforma agraria e di nazionalizzare le compagnie petrolifere, ma suoi progetti furono stroncati da un golpe militare guidato dal maresciallo Humberto de Alencar Castelo Branco, appoggiato dagli Stati Uniti, il 31 marzo 1964, che accus\u00f2 Goulart di essere \u00abal servizio del comunismo internazionale\u00bb. Mor\u00ec a Mercedes, in Argentina, ufficialmente di attacco cardiaco, il 6 dicembre del 1976, alcuni mesi dopo il golpe militare del generale anticomunista Jorge Rafael Videla.\nIpotesi sul decesso.\nEsistono sospetti fra i familiari e i politici sul fatto che Goulart sia stato assassinato da agenti occulti contestualmente all'operazione Condor. Al momento del decesso, per\u00f2, non venne eseguita l'autopsia per volont\u00e0 espressa della famiglia.\nIl 27 gennaio del 2008, il quotidiano \"Folha de S. Paulo\" ha pubblicato una relazione dell'agente uruguaiano Mario Neira Barreiro, in cui dichiar\u00f2 che Goulart fosse stato vittima d'avvelenamento per ordine di S\u00e9rgio Paranhos Fleury, agente del \"Departamento de Ordem Pol\u00edtica e Social\" dell'allora dittatura militare brasiliana. L'ordine sarebbe poi partito su iniziativa dall'allora presidente Ernesto Geisel (1907-1996).\nNel maggio del 2013, la \"Comiss\u00e3o Nacional da Verdade\", istituita al crollo della dittatura dall'allora neogoverno democratico per indagare sui vari crimini e fiancheggiatori della giunta militare, ha stabilito che il corpo potesse essere riesumato per le classiche indagini \"post-mortem\". La riesumazione, eseguita il 7 novembre del 2013, dur\u00f2 ben 18 ore."}
{"id": "610830", "revid": "1543377", "url": "https://it.wikipedia.org/wiki?curid=610830", "title": "VentureStar", "text": "Il VentureStar fu un progetto sperimentale proposto dalla Lockheed Martin per un sistema di lancio riutilizzabile monostadio capace di raggiungere l'orbita terrestre (SSTO RLV). Il primo obiettivo del programma consisteva nello sviluppo di uno spazioplano riutilizzabile senza equipaggio per il lancio di satelliti in orbita a circa 1/10 del costo di altri sistemi equivalenti che avrebbe dovuto rimpiazzare completamente la flotta di space shuttle. Nonostante la richiesta fosse per un lanciatore senza equipaggio, si pensava che avesse potuto trasportare anche dei passeggeri umani come carico. Si auspicava che il VentureStar potesse fornire un rientro rapido e lanci a basso costo con un sistema modulare. Inoltre avrebbe dovuto usare un nuovo scudo termico in metallo pi\u00f9 sicuro e meno costoso da mantenere, rispetto a quello in ceramica dello Space shuttle.\nSarebbe stato un veicolo ad un solo stadio capace di operare in orbita che, come lo Space shuttle, sarebbe decollato in posizione verticale per poi atterrare planando come un aliante. Le specifiche di progetto richiedevano inoltre l'utilizzo di motori aerospike lineari, che avrebbero potuto fornire una spinta ad alta efficienza ad ogni altitutidine. Il VenureStar avrebbe dovuto essere un'attivit\u00e0 commerciale e i voli sarebbero stati affittati alla NASA quando necessario.\nQuando il programma venne cancellato, il 1\u00ba marzo 2001, era gi\u00e0 in costruzione un prototipo in scala del VentureStar, finanziato dalla NASA e denominato X-33. La costruzione dell'X-33, tuttavia, fu contraddistinta da continui fallimenti nei test, da battute d'arresto al programma e dallo sforamento del budget iniziale. Inoltre, alcune delle nuove tecnologie richieste (come le cisterne di carburante composite e gli scudi termici metallici) non raggiunsero gli standard tecnici necessari. La cisterna di carburante composita esplose durante un test di pressione causando un ritardo nello sviluppo del sistema \"aerospike\" e costringendo la NASA e la Lockheed a ricorrere a cisterne in alluminio e a razzi convenzionali. Prima che il programma venisse terminato era gi\u00e0 stato speso oltre 1 miliardo di dollari. Dopo la cancellazione, per\u00f2, gli ingegneri erano in grado di realizzare una cisterna d'ossigeno funzionante dal composto di fibra di carbonio.\nCon la dismissione del programma di test X-33, i successivi piani per la costruzione del VentureStar a grandezza naturale vennero annullati.\nIl VentureStar nell'immaginario.\nNel romanzo di fantascienza \"Red Thunder\" (2003) di John Varley, il Venture Star \u00e8 il principale veicolo spaziale in uso presso gli Stati Uniti d'America, con voli a cadenza giornaliera da Cape Canaveral all'orbita terrestre.\nNella sigla di apertura della serie tv \", il VentureStar appare in fase di allontanamento dal portellone d'attracco della Stazione Spaziale Internazionale.\nNel film del 1999 \" di Geoff Murphy, il VentureStar viene utilizzato per trasportare i rifornimenti alla stazione penitenziaria orbitante e viene in seguito dirottato dai prigionieri per fuggire sulla Terra."}
{"id": "610831", "revid": "1149807", "url": "https://it.wikipedia.org/wiki?curid=610831", "title": "Dingodile", "text": ""}
{"id": "610832", "revid": "77358", "url": "https://it.wikipedia.org/wiki?curid=610832", "title": "Genova Piazza Principe", "text": ""}
{"id": "610833", "revid": "87128", "url": "https://it.wikipedia.org/wiki?curid=610833", "title": "Genova Brignole", "text": ""}
{"id": "610834", "revid": "124123", "url": "https://it.wikipedia.org/wiki?curid=610834", "title": "Robert Biket", "text": "\u00c8 conosciuto per essere l'autore di \"le lai du Cor\", un'opera del ciclo arturiano, parodia degli ideali cavallereschi, che narra la storia di un corno (usato nel Medioevo per servire bevande nelle locande) che non vuole servire gli uomini traditi dalle loro mogli.\nSi pu\u00f2 ritenere che in qualche modo abbia influenzato molta della letteratura dell'epoca."}
{"id": "610835", "revid": "124860934", "url": "https://it.wikipedia.org/wiki?curid=610835", "title": "J\u00e2nio Quadros", "text": "Carriera politica.\nFu eletto deputato all'assemblea legislativa brasiliana per la prima volta nel 1950, sostenuto dai nazionalconservatori del Partido Democrata Crist\u00e3o (PDC) e dai socialdemocratici del Partido Socialista Brasileiro (PSB). Divenne nel 1953 sindaco di San Paolo, conservando la carica fino al 1954, e tra il 1955 e il 1959 fu governatore dello Stato di S\u00e3o Paulo. L'elezione a governatore segna un passaggio nella sua carriera politica: da met\u00e0 anni cinquanta infatti Quadros si mostr\u00f2 assai pi\u00f9 sensibile verso le richieste dei lavoratori pi\u00f9 umili rispetto a pochi anni prima.\nInoltre, dal 1953 prese avvio un approccio verso il suo elettorato in chiave populista, fatto di soddisfazione immediata di richieste che giungevano direttamente alla sua attenzione relativamente a problemi come l'illuminazione, la costruzione di strade o l'istituzione di telefoni pubblici. Per un breve periodo, da gennaio ad agosto 1961, con il sostegno dei conservatori dell'Uni\u00e3o Democr\u00e1tica Nacional (UDN) fu eletto presidente della Repubblica.\nLa condotta altalenante di Quadros tra partiti di diverso orientamento derivava dall'essere lontano dai politici di professione, oltre che dalla giovane et\u00e0 e dalla sincera attenzione per chi era ai margini della modernizzazione postbellica. Aspetti che, uniti a un dirompente afflato moralizzatore (si presentava ai comizi con una scopa dicendo di voler spazzare via la classe politica al potere), ne fecero un outsider in rapida ascesa.\nDa presidente cerc\u00f2 l'appoggio dei progressisti: si avvicin\u00f2 all'Unione Sovietica, rifiut\u00f2 il blocco di Cuba decretato dall'Organizzazione degli Stati Americani (OSA) e decor\u00f2 il rivoluzionario argentino Ernesto Che Guevara (decorazione regolarmente approvata dal Congresso). Abbandonato dai partiti moderati e conservatori, delusi dalla sua condotta, attaccato dal giornalista Carlos Lacerda e osteggiato anche dal Congresso Nazionale (dove non disponeva di una maggioranza solida), si dimise il 25 agosto 1961, scaricando la responsabilit\u00e0 della crisi economica sul Congresso e lasciando una lettera-testamento in cui denunciava l'esistenza di \"forze occulte terribili\" a lui ostili. Fu membro della Massoneria.\nH\u00e9lio Silva, nel suo libro \"A Ren\u00fancia\", sostiene che: \nIl vicepresidente Jo\u00e3o Goulart (in viaggio ufficiale in Cina) non gli subentr\u00f2 subito in carica per il veto dei ministri militari (il generale Od\u00edlio Denis, l'ammiraglio S\u00edlvio Heck e il brigadiere Gr\u00fcm Moss), perci\u00f2 il 26 agosto fu nominato presidente della Repubblica il presidente della Camera dei deputati, Pascoal Ranieri Mazzilli. Torn\u00f2 a essere sindaco di S\u00e3o Paulo dal 1986 al 1989. La sua fragile salute gli imped\u00ec di candidarsi alle elezioni presidenziali del 1989. La morte, nel novembre 1990, della moglie Elo\u00e1, vittima di un male inguaribile, aggrav\u00f2 il suo stato di salute. Pass\u00f2 il resto dei suoi giorni fra case di riposo e camere d'ospedale, ultima delle quali, all\"'Ospedale Israelita Albert Einstein\", dove mor\u00ec il 16 febbraio 1992, in stato vegetativo, vittima di tre ictus."}
{"id": "610836", "revid": "2103", "url": "https://it.wikipedia.org/wiki?curid=610836", "title": "Venturestar", "text": ""}
{"id": "610837", "revid": "33528", "url": "https://it.wikipedia.org/wiki?curid=610837", "title": "Multinsieme", "text": ""}
{"id": "610839", "revid": "148107", "url": "https://it.wikipedia.org/wiki?curid=610839", "title": "Acrilonitrile", "text": "L'acrilonitrile \u00e8 un composto chimico di formula &lt;chem&gt;CH2=CHCN&lt;/chem&gt;. Si presenta come un liquido incolore dall'odore pungente, spesso con colorazione giallina a causa della presenza di impurit\u00e0. \u00c8 un importante monomero utilizzato nella sintesi di materie plastiche. La sua struttura consiste in un gruppo vinilico CH2CH- legato a un nitrile -CN.\nApplicazioni.\nL'acrilonitrile \u00e8 utilizzato principalmente come monomero per la produzione di polimeri sintetici, specialmente il poliacrilonitrile per fibre acriliche. \u00c8 anche un componente della gomma sintetica. La dimerizzazione dell'acrilonitrile produce adiponitrile, utilizzato nella sintesi di alcuni tipi di nylon. Piccole quantit\u00e0 sono utilizzate come fumigante. L'acrilonitrile e alcuni suoi derivati come il 2-cloro-acrilonitrile sono dei dienofili utilizzati nella reazione di Diels-Alder.\nSintesi.\nOggi quasi tutto l'acrilonitrile si produce industrialmente mediante due processi di ossidazione del propilene: uno con miscela di aria e ammoniaca detto ammonossidazione e l'altro con ossido di azoto.\nNote di sicurezza.\nL'acrilonitrile \u00e8 tossico e altamente infiammabile. Il prodotto nell'uso industriale \u00e8 stabilizzato mediante MEHQ (4-metossifenolo).\nL'acrilonitrile, anche se stabilizzato, pu\u00f2 subire polimerizzazione radicalica incontrollata in ambiente basico, in particolare in presenza di soda caustica. Infatti la soda caustica idrolizza l'acrilonitrile ad acido acrilico e ammoniaca; tale reazione di idrolisi \u00e8 fortemente esotermica, e pertanto l'incremento di temperatura pu\u00f2 indurre una polimerizzazione incontrollata (a dare poliacrilonitrile), con ulteriore rapido incremento di temperatura portando a una reazione incontrollata.\nVa evitato il contatto anche con composti acidi e perossidi. Bruciando libera acido cianidrico e ossidi di azoto. L'acrilonitrile \u00e8 sospettato di essere cancerogeno (gruppo IARC 2B)."}
{"id": "610840", "revid": "237256", "url": "https://it.wikipedia.org/wiki?curid=610840", "title": "Serghej Prokudin-Gorskij", "text": ""}
{"id": "610841", "revid": "31886", "url": "https://it.wikipedia.org/wiki?curid=610841", "title": "Pure Pwnage", "text": "Pure Pwnage (pronunciato \"Pure Ownage\") \u00e8 un webserie ambientata nella citt\u00e0 canadese di Toronto, che narra le avventure e la vita di Jeremy, un abile videogiocatore, e dei suoi amici. Nata nel 2004, \u00e8 composta complessivamente da 18 webisodi, dalla durata variabile da 10 a 50 minuti circa.\nNel 2010 \u00e8 stato realizzato anche un adattamento per la televisione, attraverso una sitcom composta da 8 episodi di 22 minuti, andati in onda sull'emittente Showcase. Un film \u00e8 uscito nel 2016.\nConcezione.\nGli episodi sono raccontati dal punto di vista di Kyle (Geoff Lapaire), che porta sempre con s\u00e9 la sua telecamera e riprende quello che succede, interagendo anche con gli altri personaggi. Nello show Kyle \u00e8 fratello e compagno di stanza di Jeremy. Geoff, ex studente di fisica, sta attualmente lavorando a pieno tempo su Pure Pwnage, con il \"Noobstore\" come unica fonte di guadagno.\n\"Pure Pwnage\" ci porta in un mondo nel quale l'importanza e il potere dei videogiochi sono molto maggiori di quelli che si aspetterebbe una persona comune. Kyle segue lo show secondo lo stile Gonzo, mischiando il mondo reale con uno immaginario. Lo show rompe la Quarta Parete; di conseguenza spesso i fan parlano dei personaggi dello show come se fossero persone reali.\nNel dodicesimo episodio per\u00f2, l'ultimo della prima stagione, nei titoli di coda sono stati rivelati i veri nomi degli attori ed \u00e8 stata mostrata per la prima volta la faccia di Geoff Lapaire.\nPro gamers contro noobs.\nNel mondo di \"Pure Pwnage\", le \u00e9lite di videogiocatori (\"pro-gamers\", o pi\u00f9 semplicemente \"pro\") si prendono gioco degli altri date le loro scarse abilit\u00e0 con i videogiochi. Coloro che dimostrano scarse capacit\u00e0 in un genere di videogiochi o in qualsiasi altra attivit\u00e0, o hanno appena iniziato ad interessarsene, sono chiamati \"noobs\".\nLe persone con capacit\u00e0 maggiori delle altre, principalmente nei videogiochi, vengono chiamate \"pro\". La distinzione tra \"noob\" e \"pro\" non \u00e8 fissa, dato che un \"pro\" pu\u00f2 essere considerato \"noob\" da un \"pro\" pi\u00f9 bravo di lui.\nInoltre, come Jeremy spiega nell'episodio 5, un \"noob\" non pu\u00f2 diventare \"pro\" semplicemente allenandosi, in quanto diventerebbe solamente un \"noob allenato\".\nContrariamente a quanto si potrebbe pensare \"pro gamer\" non sta ad indicare una persona che gioca per lavoro, ma semplicemente una molto pi\u00f9 brava degli altri a farlo.\nMicro.\nLa maggior parte dei personaggi di Pure Pwnage fa sfoggio di un'incredibile abilit\u00e0 con i videogiochi chiamata \"micro\". Il neologismo proviene dal micromanagement, sarebbe a dire la capacit\u00e0 di gestire nel migliore dei modi le proprie unit\u00e0 nei giochi RTS.\nIl gestire le proprie unit\u00e0 singolarmente richiede una grande agilit\u00e0 e precisione nell'utilizzare il mouse e la tastiera.\nIl proprio \"micro\" si applica anche ad ogni altro tipo di gioco, suggerendo che pi\u00f9 grande \u00e8 il \"micro\", pi\u00f9 grande sar\u00e0 l'abilit\u00e0 nel controllare ogni funzione di ogni gioco, su qualsiasi piattaforma (Pc, consolles).\nNella serie, la funzione primaria del micro \u00e8 quella di vincere ai videogiochi, e quindi di \"pwnare i noob\".\nIl micro per\u00f2 viene usato da Jeremy e gli altri giocatori dello show anche nella vita reale (\"real life\"); esempi di questo utilizzo sono il comporre velocemente i numeri di telefono e usare il bancomat.\nQuando un gamer raggiunge un certo livello di abilit\u00e0, il suo micro si trasforma in \u00fcber micro. Per aumentare ulteriormente il proprio \"\u00fcber micro\", bisogna sottoporsi ad un allenamento fisico e spirituale sotto la supervisione di una persona con un micro ancora pi\u00f9 grande (nello show la persona che allena Jeremy si fa chiamare teh_masterer).\nLe persone con un \u00fcber micro parziale o totale sono capaci ad usarlo senza l'aiuto di periferiche quali il mouse e la tastiera; un gamer che utilizza in questo modo il suo \u00fcber micro \u00e8 visto da una persona normale come se stesse cliccando e usando la tastiera per aria.\nChi possiede un \u00fcber micro sviluppato ad un certo livello, potr\u00e0 usarlo nella real life in un modo ancora pi\u00f9 profondo, rompendo le leggi della fisica.\nEpisodi.\nI webisodi, in totale 18, sono stati trasmessi con cadenza trimestrale dall'11 maggio 2004.\nLa serie televisiva invece, composta da 8 episodi, \u00e8 andata in onda settimanalmente dal 12 marzo al 30 aprile 2010."}
{"id": "610843", "revid": "963244", "url": "https://it.wikipedia.org/wiki?curid=610843", "title": "Joseph Marie Nguy\u00ean Quang Tuy\u00ean", "text": "Biografia.\nFu ordinato presbitero il 16 settembre 1974. Il 15 dicembre 1988 fu eletto vescovo coadiutore del vescovo di B\u1eafc Ninh, Paul Joseph Pham \u00d0\u00ecnh Tung; fu ordinato il 25 gennaio 1989 per l'imposizione delle mani del cardinale Joseph-Marie Trinh van-Can. Divenne quindi vescovo di quella diocesi il 23 marzo 1994. Secondo la Chiesa cattolica mantenne viva la fede delle comunit\u00e0 del paese durante il regime comunista.\nMor\u00ec di cancro negli Stati Uniti il 23 settembre 2006. Il giorno seguente furono celebrati i solenni funerali nella cattedrale di B\u1eafc Ninh.\nMinistero pastorale.\nIl suo principale impegno fu l'attenzione della chiesa locale all'educazione dei giovani e dei presbiteri.\nForm\u00f2 gruppi di giovani che portavano il catechismo alle zone rurali e montagnose, dove la scarsezza di sacerdoti avrebbe potuto compromettere la vita di fede delle popolazioni.\nGenealogia episcopale.\nLa genealogia episcopale \u00e8:"}
{"id": "610851", "revid": "287204", "url": "https://it.wikipedia.org/wiki?curid=610851", "title": "Joao Goulart", "text": ""}
{"id": "610852", "revid": "348618", "url": "https://it.wikipedia.org/wiki?curid=610852", "title": "Monteleto", "text": "Monteleto \u00e8 una piccola frazione del comune di Gubbio (PG), situata a circa 4\u00a0km in direzione Nord/Ovest rispetto alla citt\u00e0, ad un'altitudine di 454\u00a0m s.l.m. Secondo i dati Istat del 2001, \u00e8 abitata da 161 residenti.\nStoria.\nAll'epoca romana fu un importante centro religioso cristiano e pagano. Ci\u00f2 \u00e8 dimostrato dalla presenza, oltre che di una chiesa, di un tempio dedicato alla dea Diana, di cui ormai rimangono solo pochi indizi, in quanto venne distrutto in epoca imprecisata.\nLa chiesa di santa Illuminata, situata al centro del borgo, \u00e8 l'unica chiesa presente nella frazione. La data della sua costruzione non \u00e8 nota, ma il documento pi\u00f9 antico che la cita risale al 1295/1296.\nIl toponimo deriva da \"Monte di Leto\", nome quest'ultimo largamente presente nei documenti finora ritrovati.\nPrima della sua istituzione come comune vi esisteva un castello, che probabilmente si trovava sul versante nord di Monteleto, in posizione tale da controllare le valli sottostanti dell'Assino e del Rave: aveva il preciso compito di difendere ed amministrare il proprio territorio attraverso un castellano, un capitano, un notaio, alcuni soldati ed altri dipendenti. In nessun documento si sono trovate la data e le circostanze della sua scomparsa.\nEconomia e manifestazioni.\nCome per la maggior parte delle frazioni del territorio eugubino, l'economia si basa principalmente sull'agricoltura e sullo sfruttamento sostenibile del legname boschivo: sulle pendici del monte da cui prende il nome la frazione, si estende un vasto lecceto composto da colossali lecci. Particolarmente sviluppate sono le colture dell'olio e della vite.\nSport.\nImpianti sportivi.\nNelle vicinanze della casa parrocchiale sorge un campo di calcio, oggi incustodito, dove si svolgevano gli allenamenti, e alcune delle partite locali dell'ormai ex-squadra \"Victoria Mocaiana\".\nAssociazioni sportive.\nIl circolo parrocchiale \"C.P. Mocaiana\" forma squadre di calcio a 5 e calcio a 7, le quali prendono parte ai tornei locali organizzati dal C.S.I. (Centro Sportivo Italiano), Comitato di Gubbio."}
{"id": "610853", "revid": "287204", "url": "https://it.wikipedia.org/wiki?curid=610853", "title": "Corporale", "text": "Il corporale \u00e8 oggetto liturgico utilizzato durante la Celebrazione Eucaristica dalla Chiesa cattolica e da altre confessioni cristiane.\nCaratteristiche.\n\u00c8 costituito di un panno di forma quadrata di tela di lino inamidato. Durante la celebrazione della Messa, dapprima il corporale \u00e8 posto piegato sopra al calice, a sua volta coperto dalla palla; durante l'offertorio il celebrante lo distende sull'altare per posarvi sopra la patena contenente l'ostia e il calice contenente il vino.\nSignificato.\nIl suo nome proviene dal fatto che, ponendovi sopra l'ostia transunstanziata che \u00e8 diventata il corpo di Ges\u00f9, sostiene il corpo stesso di Ges\u00f9 Cristo. Per lo stesso motivo veniva messo in relazione con la \"sindone\"."}
{"id": "610855", "revid": "1543377", "url": "https://it.wikipedia.org/wiki?curid=610855", "title": "Real brasiliano", "text": "Il real \u00e8 la valuta ufficiale del Brasile dal 1\u00ba luglio 1994. \u00c8 suddiviso in 100 centavos. Il suo codice ISO \u00e8 BRL e il suo simbolo \u00e8 R$.\nIl nome della valuta deriva dalla prima moneta circolante in Brasile all'epoca coloniale: il real portoghese, ufficialmente in circolazione dal 1694. Il vecchio real circol\u00f2 in Brasile dal 1790 fino al 1942, per poi essere sostituito dal cruzeiro.\nIl moderno real \u00e8 stato introdotto nel 1994 nell'ambito del \"Plano Real\", un consistente pacchetto di riforma monetaria finalizzato a porre fine a tre decenni di inflazione galoppante. Al momento fu concepito per avere un tasso di cambio che fosse circa alla pari con il dollaro statunitense. Ha subito un'improvvisa svalutazione fino a raggiungere un cambio di 2:1 nel 1999, ha quasi raggiunto il livello di 4:1 nel 2002, per poi recuperare parzialmente e stabilizzarsi intorno al 2:1 a partire dal 2006. Il tasso di cambio al 18 dicembre 2020 \u00e8 di 5,0920 real per un dollaro e di 6,2355 real per un euro.\nIn portoghese la parola \"real\" significa \"reale\" e, come in italiano, pu\u00f2 essere utilizzata nel senso sia di \"regale\", sia di \"vero\". Il nome del real storico deriva dal primo di questi. Il nome della valuta moderna viene generalmente inteso sia come riferimento all'antica unit\u00e0 di conto, sia al secondo senso.\nStoria.\nIl moderno real fu introdotto il 1\u00ba luglio 1994, durante la presidenza di Itamar Franco, quando Fernando Henrique Cardoso ricopriva la carica di Ministro delle finanze, nell'ambito di un pi\u00f9 ampio piano teso a stabilizzare l'economia brasiliana, noto come Plano Real. La nuova valuta sostitu\u00ec il cruzeiro real (CR$) poco dopo la sua introduzione. La riforma comprendeva la demonetizzazione del cruzeiro real e richiese una massiccia sostituzione di banconote.\nAlla sua introduzione, il real fu definito essere pari a una \"unit\u00e0 reale di valore\" (URV, \"unidade real de valor\"), un'unit\u00e0 valutaria non circolante. Allo stesso tempo la URV fu definita di valore pari a 2\u00a0750 cruzeiro real, che era pari pari al cambio medio del cruzeiro real con il dollaro in tale data. In conseguenza, il real valeva esattamente un dollaro quando fu introdotto. Considerando tutte le precedenti valute che si erano succedute nella storia del paese, questa riforma rendeva il nuovo real pari a 2,75\u00d71018 (2,75 trilioni) real brasiliani originali.\nPoco dopo la sua introduzione, il real guadagn\u00f2 inaspettatamente valore nei confronti del dollaro statunitense, a causa dell'ampio afflusso di capitali alla fine del 1994 e nel 1995. Durante tale periodo raggiunse il suo massimo valore di sempre nei confronti del dollaro, a circa 1,20 USD. Tra il 1996 e il 1998 il tasso di cambio fu saldamente controllato dalla banca centrale, in modo che il real si deprezzasse lentamente e regolarmente nei confronti del dollaro, facendone scendere il valore da un rapporto quasi alla pari fino al livello di 1,2 real per dollaro alla fine del 1998. Nel gennaio 1999 il deterioramento dei mercati internazionali, perturbati dalla crisi finanziaria russa, obblig\u00f2 la banca centrale, sotto il suo nuovo presidente Arminio Fraga, a rendere variabile il tasso di cambio. Questa decisione gener\u00f2 una maggiore svalutazione, fino a un tasso di cambio di quasi due real per dollaro.\nNegli anni seguenti, il valore della valuta rispetto al dollaro segu\u00ec un percorso incostante ma per lo pi\u00f9 discendente dal 1999 fino alla fine del 2002, quando la prospettiva dell'elezione del candidato di sinistra Luiz In\u00e1cio Lula da Silva, considerato un populista radicale da settori dei mercati finanziari, provoc\u00f2 un'altra crisi valutaria e un'impennata dell'inflazione. Molti brasiliani temevano un altro default del debito governativo o una ripresa di politiche economiche eterodosse, e si precipitarono a cambiare i propri real in beni immobili o valute straniere. Nell'ottobre 2002 il tasso di cambio raggiunse il suo minimo storico a quasi 4 real per dollaro. La crisi si plac\u00f2 una volta che Lula entr\u00f2 in carica, dopo che lui, il suo ministro delle finanze Antonio Palocci e Arminio Fraga riconfermarono la propria intenzione di proseguire le politiche macroeconomiche ortodosse del suo predecessore (inclusi l'inflation targeting, il mantenimento di un saldo primario positivo e di un tasso di cambio variabile, cos\u00ec come il regolare pagamento del debito pubblico). Il valore del real rispetto al dollaro continu\u00f2 a fluttuare ma per lo pi\u00f9 verso l'alto, cos\u00ec che nel 2005 il tasso di cambio era poco sopra 2 real per dollaro. Nel maggio 2007, per la prima volta dal 1999, il cambio del real super\u00f2 il valore di 0,50 USD \u2014 nonostante la banca centrale, preoccupata degli effetti sull'economia brasiliana, avesse provato a mantenerlo al di sotto di tale soglia simbolica.\nUtilizzatori.\nIl real \u00e8 utilizzato in Brasile e, a volte, nei paesi confinanti, in particolare nelle zone di confine con l'Uruguay e il Paraguay, dove ogni anno milioni di brasiliani si recano per fare acquisti ai negozi \"duty free\".\nMonete.\nPrima serie (1994-1997).\nInsieme alla prima serie di banconote, furono introdotte monete in tagli da 1, 5, 10 e 50 centavo e 1 real; poco dopo fu introdotto anche il pezzo da 25 centavo. Tutti erano coniati in acciaio inossidabile. Tutte le monete datate 1994-1997 sono rimaste valuta legale, ad eccezione del pezzo da 1 real che la banca centrale ha ritirato dalla circolazione dal 23 dicembre 2003, a causa dell'alto tasso di falsificazioni.\nSeconda serie (1998-).\nNel 1998 fu introdotta una nuova serie di monete, caratterizzata da monete in acciaio placcate rame da 1 e 5 centavo, monete in acciaio placcato bronzo da 10 e 25 centavo, una moneta in cupronichel da 50 centavo e una moneta bimetallica in ottone e cupronichel da 1 real. Tuttavia dal 2002 in poi fu utilizzato l'acciaio per la moneta da 50 centavo e la parte centrale della moneta da 1 real.\nNel novembre 2005 la banca centrale interruppe la produzione delle monete da 1 centavo, ma quelle esistenti in circolazione continuarono ad essere valuta legale. Ad oggi nei negozi i prezzi vengono generalmente arrotondati a 5 o 10 centavo.\nMonete commemorative.\nLa banca centrale brasiliana ha inoltre emesso versioni speciali commemorative della moneta da 1 real in speciali occasioni. Queste monete hanno valore legale e differiscono da quelle comuni solo per il rovescio.\nBanconote.\nSerie originale.\nNel 1994 furono introdotte banconote in tagli da 1, 5, 10, 50 e 100 real. A queste seguirono il taglio da 2 real nel 2000 e quello da 20 real nel 2001. Il 31 dicembre 2005 \u00e8 stata interrotta la produzione della banconota da 1 real, che conserva comunque valore legale.\nBanconota commemorativa.\nNell'aprile 2000, in occasione del cinquecentesimo anniversario dell'arrivo portoghese sulle coste brasiliane, il Banco Central do Brasil ha emesso una banconota da 10 real in polimeri che circola insieme con le altre banconote. La Casa da Moeda do Brasil stamp\u00f2 250 milioni di queste banconote, che al tempo rappresentavano circa la met\u00e0 delle banconote da 10 real in circolazione.\nQuesta banconota presenta un disegno pi\u00f9 complesso delle altre in circolazione. L'area bianca intorno al puntino rosso \u00e8 in realt\u00e0 trasparente (il puntino rosso \u00e8 traslucido).\nNuova serie.\nIl 3 febbraio 2010 il Banco Central do Brasil ha annunciato una nuova serie di banconote che sarebbe stata lanciata nell'aprile dello stesso anno. Il nuovo disegno comprendeva accorgimenti di sicurezza nel tentativo di ridurre il fenomeno della falsificazione. Le banconote hanno dimensioni differenti in base al valore per aiutare le persone con problemi visivi. I cambiamenti sono stati fatti riflettendo la crescita dell'economia brasiliana e il bisogno di una valuta che fosse pi\u00f9 forte e pi\u00f9 sicura. Le nuove banconote iniziarono ad entrare in circolazione nel dicembre 2010, in coesistenza con quelle vecchie.\nLa controversia \"Dio sia lodato\".\nDal 1986 le banconote brasiliane riportano le parole \"Deus Seja Louvado\" (Dio sia lodato). Nel 2012 un procuratore federale di San Paolo ha chiesto un ordine del tribunale per costringere la banca centrale a sostituire l'intera dotazione di carta moneta della nazione con biglietti che non riportino queste parole, sostenendo che il Brasile \u00e8 uno stato laico e che questa frase viola i diritti dei non cristiani e dei non credenti. La Banca ha risposto dichiarando che il preambolo della costituzione brasiliana afferma esplicitamente che la democrazia si \u00e8 formata \"sotto la protezione di Dio\", e che lo stato, \"non essendo ateo, anticlericale o antireligioso, pu\u00f2 legittimamente fare un riferimento all'esistenza di un essere superiore, una divinit\u00e0, purch\u00e9, in tal modo, non faccia un'allusione a una specifica dottrina religiosa\"."}
{"id": "610858", "revid": "442418", "url": "https://it.wikipedia.org/wiki?curid=610858", "title": "Nereu de Oliveira Ramos", "text": "Fu presidente del Brasile dall'11 novembre 1955 al 31 gennaio 1956.\nVicepresidente del Senato Federale, assunse la presidenza della Repubblica per l'impedimento del presidente Jo\u00e3o Caf\u00e9 Filho e del presidente della Camera dei deputati, Carlos Luz, in conformit\u00e0 alla delibera del Congresso Nazionale, fino alla conclusione della XV legislatura (31 gennaio 1956). Fu membro della Massoneria."}
{"id": "610859", "revid": "1522738", "url": "https://it.wikipedia.org/wiki?curid=610859", "title": "Carlos Luz", "text": "Avvocato, presidente della Camera dei deputati, resse la presidenza della Repubblica per tre giorni dopo le dimissioni del presidente Jo\u00e3o Caf\u00e9 Filho (8 novembre 1955). Fu rovesciato tre giorni dopo da una sollevazione militare, e dichiarato decaduto dal Congresso Nazionale, che lo sostitu\u00ec col vicepresidente del Senato Federale, Nereu de Oliveira Ramos."}
{"id": "610860", "revid": "287204", "url": "https://it.wikipedia.org/wiki?curid=610860", "title": "Bibbia Tyndale", "text": "La Bibbia Tyndale fu la prima Bibbia moderna in inglese. William Tyndale era un prete laureatosi ad Oxford, ancora studente a Cambridge quando Martin Lutero affisse le sue tesi a Wittenberg. Nel 1523, profittando dell'invenzione della stampa, Tyndale inizi\u00f2 a tradurre le Scritture nell'inglese corrente.\nPer l'impresa, Tyndale non aveva alcuna copia dei testi greci ed ebraici \"originali\". Infatti la qualit\u00e0 dei documenti ebraici era scarsa, dato che i manoscritti pi\u00f9 antichi datavano al X secolo. Si trasfer\u00ec, perci\u00f2, a Londra nella convinzione di trovarvi supporto e incoraggiamento, ma le sue speranze vennero ben presto deluse. Scopr\u00ec, immediatamente, che non c'era spazio per un'iniziativa simile nel palazzo del vescovo di Londra per la traduzione del nuovo testamento cos\u00ec come non c'era un tale spazio nell'Inghilterra tutta. Ci\u00f2 era dovuto all'ostilit\u00e0 della Chiesa del tempo che i fedeli avessero accesso autonomo alle scritture senza l'intermediazione ecclesiastica.\nUn ricco mercante londinese lo sussidi\u00f2 con un dono munifico di 10 sterline, con il quale si pag\u00f2 il viaggio per Amburgo e dove part\u00ec girovago alla ricerca del materiale di cui necessitava; cos\u00ec che, di nascosto, pot\u00e9 portare a compimento l'opera di traduzione. I mezzi di stampa erano di gran lunga pi\u00f9 sviluppati nel continente che in Inghilterra; ma l'opposizione ad un tale genere di lavoro costrinse Tyndale a stampare una tiratura molto limitata della quale ci sono pervenute pochissime copie. Tyndale, una volta, fu costretto a fuggire riuscendo a portare con s\u00e9 solo pochi fogli stampati per poi completare il lavoro presso un'altra stamperia. Numerose volte le copie del suo lavoro vennero solennemente bruciate, e la sua stessa vita fu spesso in pericolo.\nLa Chiesa consider\u00f2 eretica la traduzione di Tyndale con gli stessi argomenti utilizzati contro la traduzione di Wycliff: la traduzione non era fedele ai dettami e perci\u00f2 introduceva termini anticlericali e opinioni eretiche.\nTommaso Moro accus\u00f2 Tyndale di intenti diabolici in quanto corrompeva e cambiava il senso delle Scritture. In particolare, accus\u00f2 Tyndale di tradurre i termini greci \"presbyteros\", \"ekklesia\", \"agape\" con \"elder\", \u2018anziano\u2019 (invece dell'allora comune \"priest\", sacerdote); \"congregation\", 'congregazione' (invece di \"Church\", Chiesa); \"love\", 'amore', (invece di \"charity\", carit\u00e0).\nLa Chiesa cattolica inoltre condann\u00f2 Wycliffe e Tyndale perch\u00e9 nei loro lavori introdussero le note e i commenti, promuovendo, in tal guisa l'antagonismo e le dottrine eretiche (per Tyndale, il luteranesimo).\nVi \u00e8 un aneddoto riguardo al modo con il quale Tyndale riusc\u00ec a liberarsi dai suoi debiti e a finanziare la stampa di un numero maggiore di bibbie: il vescovo di Londra Tunstall, nell'intento di distruggere le copie tradotte del nuovo testamento, fece un accordo con un mercante di Anversa perch\u00e9 gliele vendesse. Il mercante, per\u00f2, essendo un amico di Tyndale gli rifer\u00ec di avere per cliente il vescovo Tunstall. In tal modo venne concordato di vendere diverse copie al vescovo per ripagare i debiti e finanziare una nuova edizione della bibbia.\nLa prima bibbia Tyndale venne pubblicata a Colonia nel 1526. La revisione finale della Tyndale venne pubblicata nel 1534. Nel 1535 Tyndale venne arrestato a Bruxelles, e l'anno seguente fu condannato alla morte con l'accusa di diffondere il luteranesimo. Venne legato ad un palo, strangolato e il suo corpo venne bruciato sul rogo.\nTyndale oggi \u00e8 considerato il padre della bibbia ufficiale anglicana, la King James Version (KJV), dato che molta parte del suo lavoro \u00e8 stata ritenuta valida e perci\u00f2 preservata. I revisori del 1881 dichiararono che mentre la KJV fu il frutto di un lavoro a molte mani, le basi vennero costruite da Tyndale, e che quella versione apparsa successivamente era sostanzialmente una riproposizione della Tyndale."}
{"id": "610861", "revid": "729019", "url": "https://it.wikipedia.org/wiki?curid=610861", "title": "Celio Vibenna", "text": "Tra i \"sodales\" (cio\u00e8 i compagni, ma anche i subordinati) di Caile Vipinas c'era anche Mastarna (\"Macstrna\"). Egli avrebbe posto sul \"mons\" Celio il proprio accampamento militare, dandone il proprio nome a questo colle di Roma antica.\nPer la tradizione romana venne in aiuto a Romolo, durante lo scontro con Tito Tazio.\nUna rappresentazione di questi accadimenti \u00e8 da identificarsi nella tomba Fran\u00e7ois di Vulci, dove da sinistra a destra troviamo \"Caile Vipinas\" liberato da \"Macstrna\" (ovvero Macstarna, identificato con il sesto re di Roma, Servio Tullio); \"Larth Ulhtes\" uccide \"Laris Papathnas Velznach\" (proveniente da Volsinii); \"Pesna Aremsnas Sveamach\" \u00e8 ucciso da \"Rasce\"; \"Venthikau ...plzach\" \u00e8 ucciso da \"Aule Vipienas\" (Aulo Vibenna). L'ultima scena a destra raffigura \"Marce Camitlnas\" che uccide \"Cnaeve Tarchunies Rumach\" (Gneo Tarquinio di Roma)."}
{"id": "610865", "revid": "125799938", "url": "https://it.wikipedia.org/wiki?curid=610865", "title": "Jo\u00e3o Caf\u00e9 Filho", "text": "Biografia.\nFond\u00f2 e diresse parecchi giornali e condusse campagne contro la corruzione e il malgoverno. Esponente dell'opposizione durante il governo del presidente Washington Lu\u00eds Pereira de Sousa (1926-1930), appoggi\u00f2 il golpe di Get\u00falio Vargas nel 1930. Deputato per il Partito Social Progressista (1934-1937), esul\u00f2 in Argentina dopo il golpe autoritario di Vargas (1937), ma nel 1939 si riavvicin\u00f2 al dittatore.\nDi nuovo all'opposizione contro il presidente Eurico Gaspar Dutra (1946-1951), fu eletto vicepresidente con Vargas (1951-1954). Dopo il suicidio di Vargas assunse la presidenza, form\u00f2 un nuovo governo dominato dall'UDN (Uni\u00e3o Democr\u00e1tica Nacional, di destra) e avvi\u00f2 una politica economica antistatalista e favorevole al capitale straniero.\nDopo la vittoria alle presidenziali del 1955 di Juscelino Kubitschek e Jo\u00e3o Goulart (di sinistra), si dimise adducendo motivi di salute (8 novembre 1955), per permettere un golpe guidato dai militari e dall'UDN e fu sostituito dal presidente della Camera dei deputati, Carlos Luz. Fallito il golpe per l'opposizione del generale Henrique Lott, ministro della Guerra, Caf\u00e9 Filho si dichiar\u00f2 guarito per tornare al governo, ma il Congresso, che non gli aveva creduto fin dall'inizio, lo dichiar\u00f2 impedito ed elesse presidente provvisorio il vicepresidente del Senato Federale, Nereu de Oliveira Ramos. Fu membro della Massoneria."}
{"id": "610867", "revid": "729019", "url": "https://it.wikipedia.org/wiki?curid=610867", "title": "Get\u00falio Vargas", "text": "Fu leader della rivoluzione brasiliana del 1930, che pose fine alla Prima Repubblica deponendo il suo tredicesimo e ultimo presidente, Washington Lu\u00eds Pereira de Sousa, e impedendo l'inaugurazione del presidente eletto il 1\u00ba marzo 1930, J\u00falio Prestes.\nFu presidente del Brasile nei due periodi. Il primo ininterrotto di 15 anni, dal 1930 al 1945, e fu diviso in 3 fasi: dal 1930 al 1934, come capo del \"Governo provvisorio\"; dal 1934 al 1937 come presidente della Repubblica del governo costituzionale, essendo stato eletto presidente della repubblica dall'Assemblea costituente nazionale del 1934; e, dal 1937 al 1945, come dittatore, durante l'Estado Novo impiantato dopo un colpo di Stato.\nNel secondo periodo, in cui fu eletto con voto diretto, Get\u00falio govern\u00f2 il Brasile come presidente della Repubblica per tre anni e mezzo: dal 31 gennaio 1951 al 24 agosto 1954, quando si suicid\u00f2. Get\u00falio fu chiamato dai suoi sostenitori\" padre dei poveri\", a causa della legislazione del lavoro e delle politiche sociali adottate sotto i suoi governi. La sua dottrina e il suo stile politico erano chiamati \"getulismo\" o \"varguismo\". I suoi seguaci, che esistono ancora oggi, sono chiamati \"getulistas\". Le persone a lui vicine lo chiamavano \"Doutor Get\u00falio\" e le persone lo chiamavano \"Get\u00falio\".\nVargas fu uno dei numerosi populisti sorti durante gli anni 1930 in America Latina, tra cui L\u00e1zaro C\u00e1rdenas del R\u00edo e Juan Domingo Per\u00f3n, che promossero il nazionalismo e perseguirono le riforme sociali. Era un sostenitore dei diritti dei lavoratori e un convinto anticomunista.\nSi suicid\u00f2 nel 1954, con un colpo al cuore nella sua stanza, al Pal\u00e1cio do Catete, nella citt\u00e0 di Rio de Janeiro, allora capitale federale. La sua influenza in Brasile si estende fino ai giorni nostri. La sua eredit\u00e0 politica \u00e8 rivendicata da almeno due partiti politici attuali: il Partito Democratico Laburista (PDT) e il Partito Laburista Brasiliano (PTB).\nBiografia.\nNacque da una famiglia di proprietari terrieri del Rio Grande do Sul. Sua madre era Candida Francisca Dornelles e suo padre il generale Manuel do Nascimento Vargas. Svolse gli studi inizialmente nella terra natale e poi ad Ouro Preto, nel Minas Gerais. All'et\u00e0 di 16 anni si un\u00ec all'esercito, seguendo le orme paterne, per poi dedicarsi agli studi di Diritto, che complet\u00f2 a Porto Alegre nel 1907. Torn\u00f2 nella citt\u00e0 natale per iniziare la carriera di avvocato, essendosi gi\u00e0 distinto per le sue doti di oratore.\nIl 4 marzo 1911 spos\u00f2 Darcy Lima Sarmanho, allora quindicenne, da cui ebbe poi cinque figli.\nGi\u00e0 nel 1929 Vargas venne scelto dall'Alleanza liberale come candidato alla Presidenza della Repubblica con un blando programma di riforme, ma venne sconfitto. L'anno successivo, invece, riusc\u00ec ad imporsi con il sostegno di un eterogeneo movimento politico-militare, costituito da industriali, classe media e settori proletari. Fin dall'inizio il suo governo ebbe carattere autoritario e populista. Eman\u00f2 una serie di leggi sociali avanzate ed innovative per i lavoratori industriali urbani e, nello stesso tempo, cre\u00f2 una struttura sindacale di tipo corporativo, modellata su quella di analoghi regimi dei paesi fascisti europei.\nUomo della grande diplomazia internazionale, venne riconfermato presidente nel 1934, un anno dopo affront\u00f2 e sconfisse con una repressione implacabile un'insurrezione ispirata dall'Internazionale Comunista, sostenuta dall'Unione Sovietica e guidata da Lu\u00eds Carlos Prestes. Per conservare il potere, nel novembre 1937 promosse un colpo di Stato instaurando lo \"Stato nuovo\" (\"Estado Novo\"), dittatura di orientamento fascista, centralizzata, nazionalista e industrialista. In politica estera si avvicin\u00f2 all'Asse Roma-Berlino, fino a quando l'attacco giapponese di Pearl Harbor e la distruzione di navi brasiliane da parte di sottomarini italiani non lo indussero a cambiare posizione e ad allontanarsi da Hitler e Mussolini, ormai anche con idee politiche molto diverse. Nell'agosto 1942 venne dichiarata guerra all'Italia fascista.\nLa vittoria degli Alleati (e dunque anche del Brasile) rafforz\u00f2 per\u00f2 l'opposizione interna del Brasile, lasciando Vargas in una posizione incerta, che si concluse con la deposizione nell'ottobre 1945. Dopo cinque anni di volontario esilio nella sua citt\u00e0 natale, ritorn\u00f2 sulla scena politica nel 1950 per essere nuovamente eletto presidente con l'entusiastico appoggio dei sindacati, della borghesia industriale e di settori nazionalisti dell'esercito che vedevano in lui un bastione contro la penetrazione economica statunitense. Vargas cre\u00f2, fra le altre cose, il monopolio del petrolio con la fondazione della Petrobr\u00e1s. Una crescente opposizione dell'oligarchia e degli Stati Uniti disegn\u00f2 una situazione di stallo che spinse Vargas a scegliere il suicidio. Figura carismatica anche dopo la morte, l'influenza del suo nome continu\u00f2 a pesare nei destini dei brasiliani.\nLa rivoluzione del 1930.\nPresidente dello Stato del Rio Grande do Sul (1928-1930), Vargas si candid\u00f2 alle elezioni presidenziali del 1930 per l'Alleanza Nazionale Liberale (ANL), coalizione progressista appoggiata dal Rio Grande do Sul, Minas Gerais e Para\u00edba, nonch\u00e9 dai militari tenentisti. Sconfitto dal \"paulista\" J\u00falio Prestes, che poteva contare sull'appoggio del presidente uscente Washington Lu\u00eds Pereira de Sousa, Vargas insorse dopo l'assassinio del suo candidato vicepresidente Jo\u00e3o Pessoa (26 luglio 1930) e, con l'appoggio dei militari, rovesci\u00f2 il presidente Pereira de Sousa e affid\u00f2 provvisoriamente il governo a una Giunta Governativa provvisoria composta da tre militari (i generali Jo\u00e3o de Deus Mena Barreto e Augusto Tasso Fragoso, e l'ammiraglio Jos\u00e9 Isa\u00edas de Noronha).\nIl primo mandato presidenziale.\nNominato presidente provvisorio il 3 novembre 1930, Vargas sciolse il Congresso Nazionale e le assemblee statali, sospese la Costituzione del 1891 e sostitu\u00ec i presidenti statali con \"interventores\" federali (scelti specialmente tra le file del Movimento Tenentista). Nel 1932 soffoc\u00f2 la Rivoluzione Paulista, guidata dal vecchio Partito Repubblicano Paulista e dal Partito Democratico, riuniti nella Frente \u00danica Paulista, ultimo tentativo di riscossa della vecchia oligarchia.\nNel 1933 indisse le elezioni per l'Assemblea Costituente (per la prima volta con voto femminile) che nel 1934 approv\u00f2 una nuova Costituzione che lo elesse presidente costituzionale per un quadriennio. La Costituzione della II Repubblica prevedeva un sistema federale presidenziale, con un presidente eletto per quattro anni e un Congresso Nazionale bicamerale (Camera dei deputati, eletta dal popolo ogni quattro anni, e Senato Federale, con due senatori per stato eletti per otto anni), una legislazione laburista e la rappresentanza per classi.\nIl colpo di Stato del 1937 e la \"Costituzione polacca\".\nLa radicalizzazione dello scontro politico port\u00f2 alla formazione dell'A\u00e7\u00e3o Integralista Brasileira (estrema destra) e dell'Alian\u00e7a Nacional Libertadora, mentre nel 1935 ci fu una sollevazione militare comunista (Intentona Comunista). Deciso a rimanere al potere, ma ostacolato da queste due formazioni politiche nelle elezioni presidenziali del 1937, il 10 novembre, col pretesto di sventare un golpe comunista, sciolse il Congresso Nazionale, le assemblee statali e tutti i partiti e promulg\u00f2 una nuova Costituzione autoritaria (detta dai contemporanei \"Costituzione polacca\", per analogia con quella del \"regime dei colonnelli\" di J\u00f3zef Pi\u0142sudski), che istituiva l\"Estado N\u00f4vo\", presidenziale (non era previsto un termine per il mandato presidenziale), centralista (furono nominati \"interventores\" in tutti gli Stati e prefetti in tutti i comuni), conservatore e corporativo (sul modello del regime portoghese di Ant\u00f3nio de Oliveira Salazar e della Carta del lavoro fascista), in cui il rigore poliziesco (controllo su giustizia, stampa e propaganda) si accompagnava alle riforme sociali (salario minimo garantito, legislazione sul lavoro) e allo sviluppo economico e industriale (con l'intervento dello Stato: istituzione del Conselho Nacional do Petr\u00f3leo, del Conselho Nacional de \u00c1guas e Energia El\u00e9trica, della Companhia Sider\u00fargica Nacional).\nNel 1938 stronc\u00f2 un golpe di estrema destra e nel 1942, vincendo le opposizioni dei filonazisti del suo governo, entr\u00f2 in guerra contro l'Asse. Nel 1945, di fronte al crescere del malcontento popolare, permise la ricostituzione dei partiti politici (compreso quello comunista) e indisse le elezioni, ma il 29 ottobre 1945 fu deposto da un pronunciamento di militari conservatori (il generale Eurico Gaspar Dutra, suo candidato alle elezioni, e il generale G\u00f3is Monteiro).\nIl secondo mandato e il suicidio.\nRieletto presidente nazionale nel 1950 con l'appoggio del Partito Social Progressista (PSP), Vargas promosse il commercio e l'industria e diede impulso all'istruzione, imprimendo una nuova svolta nazionalista e radicale alla politica brasiliana. Nel 1953 cre\u00f2 la Petrobr\u00e1s, l'agenzia nazionale per lo sfruttamento del petrolio, e nomin\u00f2 il laburista Jo\u00e3o Goulart al Ministero del Lavoro (ma dovette poi allontanarlo per le proteste dei conservatori), mentre si costituiva la principale centrale sindacale brasiliana, il Comando Generale dei Lavoratori (Comando Geral dos Trabalhadores, CGT).\nPrivo di una solida maggioranza parlamentare, e perci\u00f2 costretto a continui equilibrismi, attaccato dal giornalista conservatore Carlos Lacerda, Vargas non riusc\u00ec a risollevare l'economia brasiliana e la corruzione del suo governo (il 5 agosto 1954 il capo della guardia presidenziale Greg\u00f3rio Fortunato, soprannominato \"O Anjo Negro\", l'Angelo Nero, organizz\u00f2, pare in piena autonomia, un attentato in Rua Tonelero a danno di Lacerda) provoc\u00f2 infine un pronunciamento militare in seguito al quale egli si uccise (24 agosto 1954). Lasci\u00f2 un testamento politico, in cui attaccava i gruppi antinazionalisti brasiliani ed esteri, accusandoli di essere la causa del suo insuccesso."}
{"id": "610868", "revid": "729019", "url": "https://it.wikipedia.org/wiki?curid=610868", "title": "Eurico Gaspar Dutra", "text": "Fu presidente del Brasile dal 31 gennaio 1946 al 31 gennaio 1951.\nBiografia.\nGenerale dell'esercito brasiliano, e ammiratore dei regimi totalitari europei, sostenne Get\u00falio Vargas nel golpe del 1930, e fu ministro della Guerra dal 1936 al 1945. Partecip\u00f2 alla cospirazione che depose Vargas e fu regolarmente eletto presidente della repubblica dal 1946 al 1951 come candidato del Partido Social Democr\u00e1tico (PSD), coalizzato al Partido Trabalhista Brasileiro (PTB).\nNel 1946 l'Assemblea Costituente promulg\u00f2 la Costituzione della IV Repubblica (1946-1967), pi\u00f9 liberale di quella del 1937: il presidente, dotato di ampi poteri, con mandato quinquennale, gli Stati ampiamente autonomi (con governatori e assemblee propri) e il Congresso Nazionale bicamerale ed elettivo (deputati ogni quattro anni, i senatori, tre per ogni Stato, duravano in carica otto anni).\nSegu\u00ec una linea di eccessiva obbedienza agli USA (\u00abCi\u00f2 che va bene agli Stati Uniti va bene anche al Brasile\u00bb), attuando una politica economica di non intervento statale, congelamento dei salari e libert\u00e0 di accesso agli investimenti stranieri. Visto l'insuccesso di questa politica, var\u00f2 un piano quinquennale di sviluppo chiamato SALTE (salute, alimentazione, trasporti, energia), senza riuscire a migliorare la situazione economica del Paese. Nel 1947 mise al bando il Partito comunista, e l'anno dopo cacci\u00f2 i suoi parlamentari dal Congresso. Increment\u00f2 una politica intramericana, migliorando i rapporti con Argentina e Cile, e realizz\u00f2 un trattato commerciale con il Regno Unito.\nAlle elezioni presidenziali del 1950 sostenne contro Vargas il candidato socialdemocratico, poi sconfitto; ciononostante nel 1952 fu promosso da Vargas al grado di maresciallo."}
{"id": "610869", "revid": "599013", "url": "https://it.wikipedia.org/wiki?curid=610869", "title": "Rickard Wallin", "text": "Ha militato in squadre come: Houston Aeros (AHL), Minnesota Wild (NHL), l'Hockey Club Lugano e i Toronto Maple Leafs.\nStatistiche.\n\"Statistiche aggiornate a luglio 2012.\""}
{"id": "610870", "revid": "4821014", "url": "https://it.wikipedia.org/wiki?curid=610870", "title": "Macstarna", "text": ""}
{"id": "610871", "revid": "125962659", "url": "https://it.wikipedia.org/wiki?curid=610871", "title": "Giuliano de' Medici duca di Nemours", "text": "Giuliano, dopo la seconda cacciata dei Medici da Firenze (1494-1512), durante il suo esilio frequent\u00f2 illustri artisti, letterati e cortigiani, da Ludovico Ariosto e Raffaello Sanzio a Ottaviano Fregoso, da Ludovico di Canossa a Bernardo Dovizi da Bibbiena, fino a Baldassarre Castiglione, che fece di lui uno dei personaggi del \"Cortegiano\", e a Pietro Bembo, che nelle \"Prose della volgar lingua\" gli attribuisce il ruolo di paladino del modello del \u00abbuon parlare\u00bb fiorentino.\nFu inoltre un grande mecenate, creando una variegata corte di artisti e letterati, talora assai giovani o di modesto valore e talora di notevole grandezza, come l\u2019architetto fra Giovanni Giocondo e il geniale Leonardo da Vinci, che prepar\u00f2 un progetto di regolamentazione idrica delle paludi Pontine.\nBiografia.\nEra uno dei tre figli maschi di Lorenzo il Magnifico, con Piero e Giovanni, e fu nominato dal Re di Francia duca di Nemours nel 1515, per intercessione del fratello Giovanni divenuto nel frattempo papa con il nome di Leone X.\nRicevette un'educazione di alto profilo dai precettori predisposti dal padre, tra i quali ci fu Agnolo Poliziano.\nDopo la morte del padre suo fratello maggiore Piero fu per un breve periodo signore di Firenze, prima di venire cacciato per la sua condotta servile verso l'invasore Carlo VIII di Francia e che gli valse il soprannome di \"Il Fatuo\" (1494).\nIn quell'occasione Giuliano fu mandato in esilio come il resto della famiglia e si rifugi\u00f2 in un primo momento a Venezia. Dopo che la Lega Santa ebbe cacciato i francesi dall'Italia, i Medici vennero reinsediati a Firenze, dove Giuliano fu di fatto signore della citt\u00e0 invece del secondo fratello maggiore cardinale (1512).\nCon l'elezione al soglio pontificio del fratello Giovanni/Leone X (11 marzo 1513), le sue sorti cambiarono, ed egli ricevette numerosi onori ed incarichi prestigiosi. Grazie infatti all'imperturbabile nepotismo di Leone, lui e il nipote Lorenzo ottennero riconoscimenti e investiture che culminarono nei primi due titoli nobiliari ricevuti dalla casata dei Medici: a Giuliano fu conferito il titolo di Duca di Nemours nel 1515, per gli importanti servigi resi alla corte del re di Francia Luigi XII, anche se non ricevette mai l'investitura ufficiale da parte del Re per via della sua prematura scomparsa.\nInoltre ricevette anche i seguenti titoli: Vicario di Soragna e \"nobile romano\" dal 1513, Governatore perpetuo di Parma, Piacenza, Reggio Emilia e Modena, e Capitano Generale di Santa Romana Chiesa, sempre nello stesso anno.\nQuando il Re di Francia e il Papa iniziavano a prospettare per lui il trono del Regno di Napoli, lo colse prematuramente la morte, alla quale segu\u00ec poco tempo dopo anche quella di suo nipote Lorenzo, con grande costernazione del Papa che molto si era speso per la carriera dei suoi due rampolli.\nNell'arte.\nDi lui rimangono alcuni ritratti, il pi\u00f9 importante dei quali \u00e8 quello di Raffaello Sanzio dove compare davanti a un tendaggio che lascia vedere una veduta di Castel Sant'Angelo.\nLa sua tomba fu commissionata a Michelangelo per la Sacrestia Nuova della basilica di San Lorenzo a Firenze, con le allegorie del \"Giorno\" e la \"Notte\", e la sua statua che lo ritrae vestito come un condottiero romano. E a chi faceva notare a Michelangelo la differenza tra le fattezze del ritratto e quelle reali di Giuliano, lo scultore rispondeva che nei secoli la memoria di Giuliano si sarebbe presto persa, mentre tutti avrebbero ricordato quelle della sua statua.\nNella letteratura.\nA Giuliano de' Medici era inizialmente dedicato \"Il Principe\". Egli \u00e8 anche uno dei personaggi che dialogano nelle \"Prose della volgar lingua\" di Pietro Bembo (1525) e nel \"Cortegiano\" di Baldassarre Castiglione (1528).\nDiscendenza.\nSpos\u00f2 Filiberta di Savoia nel 1515 alla corte di Francia, ma non ne ebbe figli.\nDa una tal Pacifica Brandani di Urbino ebbe un figlio illegittimo:"}
{"id": "610872", "revid": "729019", "url": "https://it.wikipedia.org/wiki?curid=610872", "title": "Ferrovia Napoli-Portici", "text": "La ferrovia Napoli-Portici fu la prima linea ferroviaria costruita nella penisola italiana, nel territorio all'epoca facente parte del regno delle Due Sicilie. Commissionata da re Ferdinando II delle Due Sicilie, la linea venne ufficialmente inaugurata il 3 ottobre 1839: era a doppio binario e aveva la lunghezza di 7,25 chilometri.\nStoria.\nLa convenzione per la sua costruzione venne firmata il 19 giugno 1836; con essa si concedeva all'ingegnere Armando Giuseppe Bayard de la Vingtrie la concessione per la costruzione in quattro anni di una linea ferroviaria da Napoli a Nocera Inferiore, con un ramo per Castellammare che si sarebbe staccato all'altezza di Torre Annunziata. L'anno seguente venne costituita a Parigi la societ\u00e0 Bayard &amp; De Verg\u00e8s, della quale facevano parte l'ingegnere, i suoi due fratelli e l'ingegnere Fortunato de Verg\u00e8s, per la costruzione e la gestione della ferrovia.\nIl tratto fu inaugurato il 3 ottobre del 1839 con grande solennit\u00e0 nel rispetto di un programma che prevedeva, dato che la stazione di Napoli al Carmine non era ancora pronta, che il viaggio avvenisse con partenza da Portici. Il primo convoglio era composto da una locomotiva a vapore di costruzione inglese Longridge, battezzata \"Vesuvio\", e da otto vagoni. Il re Ferdinando II pertanto si rec\u00f2 nella villa del Carrione al Granatello di Portici, dove era stato approntato il padiglione reale decorato all'occorrenza con accanto un altare. Verso le ore undici il re ricevette l'ingegner Bayard e la squadra di ingegneri prendendo poi posto sul convoglio inaugurale per tornare a Napoli. I vari discorsi di circostanza furono conclusi dal re Ferdinando II, il quale, in francese, espresse l'augurio di veder realizzata la ferrovia fino al mare Adriatico e a mezzogiorno ordin\u00f2 la partenza davanti alle autorit\u00e0.\nIl primo convoglio ferroviario portava nelle vetture 48 personalit\u00e0, una rappresentanza militare costituita da 60 ufficiali, 30 fanti, 30 artiglieri e 60 marinai. Nell'ultima vettura prese posto la banda della guardia reale. Il percorso venne compiuto in nove minuti e mezzo tra ali di gente stupita e festante.\nNei successivi quaranta giorni ben 85.759 passeggeri usufruirono della ferrovia. Il pittore di corte Salvatore Fergola immortal\u00f2 gli avvenimenti nei suoi celebri dipinti.\nLa linea era solo parte di un progetto pi\u00f9 vasto: il 1\u00ba agosto 1842 veniva infatti inaugurato il tratto diramato fino a Castellammare e due anni dopo, nel 1844, la prosecuzione per Pompei, Angri, Pagani e Nocera Inferiore. Nel 1846 l'ingegner Bayard ottenne la concessione anche per il prolungamento su San Severino e Avellino.\nLo storico tratto ferroviario ha subito nel corso degli anni numerosi danni. La stazione di Napoli Bayard funzion\u00f2 fino al 1866, quando, in seguito al collegamento con la stazione di Napoli Centrale fu declassata a impianto di servizio.\nNel 1943, essa fu semidistrutta dall'esplosione della nave \"Caterina Costa\", carica di materiale bellico e sulla quale si svilupp\u00f2 un incendio per il quale le autorit\u00e0 cittadine agirono in netto ritardo.\nUn crollo parziale della Villa d'Elboeuf di Portici, posta in immediata prossimit\u00e0 con la linea ferroviaria, comport\u00f2 nel 2014 la chiusura della linea fino al 12 aprile 2015 per consentire l'esecuzione di un manufatto di protezione.\nCaratteristiche.\nIl Reale Opificio di Pietrarsa.\nUn'altra delle influenze collaterali di questo progetto fu la conversione alla produzione ferroviaria, nel 1842, di un grande stabilimento gi\u00e0 adibito alla produzione di cannoni e proiettili d'artiglieria, ad essere adibito alla costruzione di locomotive e all'assemblaggio del materiale rotabile a Pietrarsa (decreto reale del 22 maggio 1843). Le officine divennero presto un esempio di uso di lavorazioni e tecnologie di avanguardia. Inizialmente le officine si occuparono di riparazioni, poi vennero messe in cantiere locomotive completamente assemblate nello stabilimento su modello inglese.\nAnche il papa Pio IX visit\u00f2 la fabbrica il 23 settembre 1849: a ricordo della storica visita i 500 operai vollero erigere una chiesa posta di fronte allo stabilimento terminata nel 1853 poi demolita nel 1919.\nIl 1845 \u00e8 anche l'anno in cui venne costruita la prima locomotiva a vapore italiana (anche se sulla base di un modello inglese): questa assunse il nome augurale di \"Pietrarsa\".\nUltimato nel 1853 il complesso di Pietrarsa, fu il primo sistema industriale di tutta la penisola italiana; all'atto della unificazione del 1860, contava una forza lavoro di circa 1200 unit\u00e0.\nDall'inizio della produzione diretta di rotabili e fino al 1905 a Pietrarsa risultano costruite oltre 300 locomotive, varie centinaia di carrozze e qualche migliaio di carri merci.\nIl declino della trazione a vapore in Italia coincide con il declino dell'attivit\u00e0 delle Officine di Pietrarsa e Granili, essendo queste specializzate in tale settore, non essendo possibile una eventuale riconversione a causa della mancanza di spazi utilizzabili.\nLa costruzione di oltre 13.500 metri quadrati, una volta dismessa, \u00e8 diventata la sede del Museo nazionale ferroviario di Pietrarsa.\nAnche le Poste italiane hanno voluto ricordare prima il 100\u00ba anniversario dell'avvenimento nel 1939 con una serie di 3 valori (20 e 50 cent., 1,25 lire) ed in seguito il 150\u00ba anniversario dell'avvenimento, nel 1989 con l'emissione di due francobolli commemorativi, entrambi da 550 lire.\nMateriale rotabile.\nData la novit\u00e0 del mezzo ferroviario, per la realizzazione fu necessario rivolgersi all'industria straniera: la progettazione, cos\u00ec come il capitale investito, era francese, le locomotive, di rodiggio 1 A 1, giunsero dal Regno Unito ed erano costruite sul modello delle prime progettate da George e Robert Stephenson, nelle officine Longridge e Starbuk di Newcastle. Il resto dei materiali rotabili era stato invece costruito nel Regno delle Due Sicilie. Il ferro delle rotaie proveniva dalle miniere della Vallata dello Stilaro e fu lavorato nel polo siderurgico di Mongiana, in Calabria. Le rotaie erano realizzate in ferro battuto, in moduli da 5 metri, per il peso di 25 kg per metro di lunghezza.\nLa locomotiva \"Vesuvio\" che train\u00f2 il treno inaugurale pesava 13 tonnellate e sviluppava una potenza di 65\u00a0CV alla velocit\u00e0 di 50\u00a0km/ora, trainando 7 carrozze per un peso complessivo di 46 tonnellate. La caldaia era fasciata da liste di legno pregiato tenute insieme da quattro cerchiature in ottone. Il tender a due assi trasportava sia l'acqua che il carbone. La gemella Longridge aveva poco prima effettuato il treno staffetta.\nPer quanto riguarda il tracciato, la pendenza massima della linea era del 2 per mille, mentre il raggio di curvatura del tragitto si attestava mediamente tra i 1300 e i 1400 metri.\nNel 1939 nella ricorrenza del centenario dell'inaugurazione venne ricostruito integralmente il convoglio inaugurale e, dato che non esistevano pi\u00f9 i piani progettuali con le misure, la locomotiva venne ricostruita secondo il progetto della \"Bayard\", anch'essa Longridge e solo leggermente differente."}
{"id": "610873", "revid": "29035", "url": "https://it.wikipedia.org/wiki?curid=610873", "title": "Ferrovie", "text": ""}
{"id": "610875", "revid": "1543377", "url": "https://it.wikipedia.org/wiki?curid=610875", "title": "Cantus firmus", "text": "In musica, per cantus firmus (\"canto fermo\") si intende una preesistente melodia costituente la base di una composizione polifonica. Il plurale di questo termine latino \u00e8 \"cantus firmi\", anche se la forma corrotta \"canti firmi\" (considerando erroneamente il sostantivo \"cantus\" come appartenente alla seconda declinazione invece che alla quarta) \u00e8 abbastanza comune. Questa precisazione ha valore puramente grammaticale dal momento che, riguardo all'uso, in italiano i termini stranieri recepiti sono indeclinabili.\nStoria.\nLe prime composizioni polifoniche erano quasi sempre incentrate su un \"cantus firmus\", in genere un canto gregoriano, anche se il termine stesso non \u00e8 stato utilizzato fino al XIV secolo. Le pi\u00f9 antiche composizioni polifoniche giunte a noi, incluse in Musica enchiriadis (circa 900), contengono il canto alla voce pi\u00f9 alta e la parte nuova della composizione alla voce inferiore, anche se questo utilizzo mut\u00f2 intorno al 1100, quando il \"cantus firmus\" in genere appariva alla voce pi\u00f9 bassa. Successivamente apparve nella voce tenorile (dal verbo latino \"Tenere\"), cantando le note di durata pi\u00f9 elevata, intorno alle quali si sviluppavano linee melodiche pi\u00f9 elaborate, sia vocali che strumentali.\nLe composizioni basate su un \"cantus firmus\" continuarono ad essere la norma per tutto il XIII secolo: quasi tutta la musica delle scuole di San Marziale e di Notre-Dame utilizz\u00f2 un \"cantus firmus\", cos\u00ec come la maggior parte dei mottetti del XIII secolo. Molti di questi mottetti vennero scritti in diverse lingue, con il \"cantus firmus\" nella parte pi\u00f9 bassa della voce; i testi delle poesie d'amore potevano essere cantati in lingua volgare su testi sacri latini nella forma di tropo, o il testo di tema religioso poteva essere cantato su una melodia profana.\nNel XIV secolo la tecnica continu\u00f2 ad essere ampiamente usata per la maggior parte della musica vocale sacra, anche se iniziarono ad apparire delle notevoli elaborazioni della linea melodica: mentre molti compositori dell'Europa continentale usarono l'isoritmia, in Inghilterra altri compositori sperimentarono un \"migrante\" \"cantus firmus\", in cui la melodia passava da una voce all'altra, senza peraltro subire elaborazioni significative. Questo tipo di elaborazione venne attuato pi\u00f9 tardi, in quella che venne poi detta parafrasi tecnica: questo metodo compositivo divenne importante nella composizione delle messe dalla fine del XV secolo.\nLa messa ciclica, che divenne il tipo prevalente di composizione dell\"ordinarium missae\" intorno alla met\u00e0 del XV secolo, utilizzava la tecnica del \"cantus firmus\" come organizzazione principale della composizione. In un primo momento il \"cantus firmus\" era tratto dal canto piano liturgico, ma la gamma di fonti and\u00f2 via via allargandosi ad altre fonti sacre e perfino alle canzoni profane: la prima messa nota su \"cantus firmus\" profano \u00e8 la messa \"Se la face ay pale\" di Guillaume Dufay, datata intorno al 1452. Il \"cantus firmus\" era in un primo momento limitato al tenor, ma verso la fine del secolo molti compositori sperimentarono altri modi di utilizzo, quali la sua introduzione in ogni voce come un soggetto contrappuntistico o utilizzandolo con una variet\u00e0 di ritmi diversi. Nel corso del XVI secolo la tecnica del \"cantus firmus\" cominci\u00f2 ad essere abbandonata, sostituita con la parodia (o imitazione) tecnica, nella quale pi\u00f9 voci di una fonte preesistenti vennero inserite in una composizione sacra come una messa. Ma, mentre i compositori in Italia, Francia e Paesi Bassi usarono la parodia e le tecniche di parafrasi, in Spagna, Portogallo e Germania continuarono ad utilizzare il \"cantus firmus\" in modi idiosincratici a livello nazionale.\nLa melodia profana di uso pi\u00f9 frequente come \"cantus firmus\" fu senza dubbio L'homme arm\u00e9. Esistono oltre 40 messe cicliche su questo tema (si ignora quale sia la pi\u00f9 antica fra queste), tra cui due di Josquin Des Prez e sei messe raccolte in un manoscritto (databile intorno al 1470) dedicato a Beatrice d'Aragona e tuttora conservato a Napoli, che seguono un progetto unitario (ciascuna delle prime cinque usa come cantus firmus un singolo frammento della chanson, presi consecutivamente; l'autore - o gli autori - di questa opera complessa sono ignoti, poich\u00e9 dal manoscritto \u00e8 stata sottratta la pagina di \"incipit\" di ciascuna messa). Praticamente tutti i compositori pi\u00f9 noti del XV secolo, e molti compositori del medio e tardo Rinascimento, hanno scritto almeno una messa basata su questa melodia: la pratica dur\u00f2 fino al XVII secolo, con un'ultima messa di Carissimi.\nVi sono numerosi altri esempi di \"cantus firmus\", tratti da melodie profane, utilizzati nella composizione di messe; fra i pi\u00f9 famosi si ricordano \"Fortuna desperata\" (attribuita ad Antoine Busnois), \"Fors seulement\" (Johannes Ockeghem), \"Mille regretz\" (Josquin Des Prez), e \"Westron Wynde\" (anonimo).\nI compositori tedeschi del Barocco, particolarmente Bach, usarono i corali come \"cantus firmus\". Nel primo movimento della Passione secondo Matteo di Bach, il corale \"O Lamm Gottes, unschuldig\" \u00e8 caratterizzato da note lunghe, cantate da un coro di voci bianche \"in ripieno\". Molti dei suoi \"preludi corali\" includono un corale al pedale."}
{"id": "610876", "revid": "4821044", "url": "https://it.wikipedia.org/wiki?curid=610876", "title": "Mastarna", "text": ""}
{"id": "610877", "revid": "78273", "url": "https://it.wikipedia.org/wiki?curid=610877", "title": "Giuliano Duca di Nemours", "text": ""}
{"id": "610878", "revid": "466539", "url": "https://it.wikipedia.org/wiki?curid=610878", "title": "Jos\u00e9 Linhares", "text": "Fu presidente del Brasile dal 29 ottobre 1945 al 31 gennaio 1946.\nBiografia.\nLinhares inizi\u00f2 gli studi di Medicina a Rio de Janeiro, poi studi\u00f2 Scienze giuridiche e sociali a Recife e S\u00e3o Paulo, laureandosi nel 1908. Esercit\u00f2 l'avvocatura a Rio de Janeiro, poi entr\u00f2 nella magistratura, divenendo ministro (1937-1940) e poi vicepresidente del Tribunale supremo federale (1940-1945). Nominato da Get\u00falio Vargas presidente del Tribunale Supremo Federale in base al decreto-legge 2770 (1945), fu nominato presidente interinale della Repubblica dai militari, che deposero Vargas (29 ottobre 1945) in base allo stesso decreto-legge. Linhares abrog\u00f2 il DL 2770 e mantenne la carica fino al 31 gennaio 1946, quando si insediarono il nuovo presidente regolarmente eletto e l'Assemblea Costituente. Eletto regolarmente presidente del Tribunale Supremo Federale (1946-1949, 1951-1954 e 1954-1956), si dimise per anzianit\u00e0."}
{"id": "610879", "revid": "73560", "url": "https://it.wikipedia.org/wiki?curid=610879", "title": "Alexzandra Spencer Johnson", "text": ""}
{"id": "610880", "revid": "109651", "url": "https://it.wikipedia.org/wiki?curid=610880", "title": "Episodi di Pure Pwnage", "text": "Pure Pwnage \u00e8 costituita da una webserie di due stagioni, diffusa dall'11 maggio 2004 al 23 agosto 2008, e da una serie televisiva composta da un'unica stagione di 8 episodi, trasmessi dal 12 marzo al 30 aprile 2010 dall'emittente Showcase."}
{"id": "610881", "revid": "78273", "url": "https://it.wikipedia.org/wiki?curid=610881", "title": "Giuliano di Lorenzo de' Medici", "text": ""}
{"id": "610882", "revid": "104458", "url": "https://it.wikipedia.org/wiki?curid=610882", "title": "Cantone di Anet", "text": "Il Cantone di Anet \u00e8 una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 26 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "610888", "revid": "125884777", "url": "https://it.wikipedia.org/wiki?curid=610888", "title": "Tancredo Neves", "text": "Biografia.\nLaureato in Giurisprudenza, nel 1933 intraprese la carriera politica nelle file del Partito Progressista. Ritiratosi dalla scena politica durante la dittatura di Get\u00falio Vargas (1937-1950), fu eletto deputato federale nel 1950 e divenne \"Ministro della Giustizia e affari Interni\" grazie all'appoggio di Juscelino Kubitschek. Presiedette il primo Gabinetto parlamentare sotto il presidente Jo\u00e3o Goulart (1961-1964), e dopo una nuova parentesi durante la dittatura militare, fu governatore del Minas Gerais (1982-1985).\nEletto presidente della Repubblica come candidato del Partito del Movimento Democratico Brasiliano (PMDB), sarebbe dovuto entrare in carica il 15 marzo 1985, ma si ammal\u00f2 gravemente e fu ricoverato la sera prima del suo insediamento. Dopo vari interventi chirurgici, mor\u00ec di setticemia il 21 aprile dello stesso anno senza aver potuto insediarsi. Gli succedette cos\u00ec il vicepresidente Jos\u00e9 Sarney.\nLa legge numero 7465 del 21 aprile 1986 lo riconobbe ufficialmente tra i presidenti eletti.\nEra nonno del senatore A\u00e9cio Neves."}
{"id": "610889", "revid": "984922", "url": "https://it.wikipedia.org/wiki?curid=610889", "title": "Cantone di Brezolles", "text": "Il Cantone di Brezolles era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610892", "revid": "1305772", "url": "https://it.wikipedia.org/wiki?curid=610892", "title": "Ore (disambigua)", "text": ""}
{"id": "610893", "revid": "782789", "url": "https://it.wikipedia.org/wiki?curid=610893", "title": "Emily Osment", "text": "Biografia.\n\u00c8 la sorella minore di Haley Joel Osment, divenuto famoso per il film \"Il sesto senso\", ed \u00e8 figlia di Eugene Osment e di Theresa Seifert. Seguendo le orme dei genitori, Emily Osment ha iniziato la sua carriera a 5 anni apparendo in diverse pubblicit\u00e0, incluso uno spot via radio con Dick Van Dyke, prima di fare il suo debutto con \"The Secret Life Of Girls\" (1999). Lo stesso anno ebbe un ruolo nel film della Hallmark, \"Sarah, Plain and Tall: Winter's End\", nei panni della figlia di Glenn Close e Christopher Walken. Per quel ruolo fu nominata come Best Young Actor. Pi\u00f9 tardi, interpret\u00f2 piccoli ruoli per la televisione, che includono episodi di \"Una famiglia del terzo tipo (3rd Rock from the Sun)\", \"Il tocco di un angelo (Touched by an angel)\" e \"Friends\".\nPoi, finalmente, conquist\u00f2 il ruolo di Gerti Giggles nel film \"Spy Kids 2 - L'isola dei sogni perduti\". Il regista/sceneggiatore, Robert Rodriguez, Appar\u00ec inoltre nel terzo film della serie, \"Missione 3D - Game Over\", in seguito sar\u00e0 uno dei personaggi principali nella nuova serie TV di Disney Channel, \"Hanna Montana\". Ha impersonato il ruolo di Cassie Keller nel film \"\". Successivamente ha inciso la canzone \"I Don't Think About It\", \nNel 2008 ha interpretato il ruolo della protagonista nel film TV \"Un pap\u00e0 da salvare\" affiancata da attori quali George Newbern e David Henrie. Sempre in questo anno interpreta Becca Handler in \"Soccer Mom\". Nel 2009 partecipa al film \"\". In America il suo nuovo CD \u00e8 uscito nell'autunno del 2010 mentre i singoli \"Let's Be Friends\" e \"Lovesick\" sono usciti rispettivamente nell'estate del 2010 e nel 19 ottobre del 2010.\nNel 2010 ha fatto un'apparizione nella serie \"Jonas L.A.\", nell'episodio in cui ha partecipato anche David Henrie. Nel 2011 interpreta la protagonista di nome Taylor Hillridge nel film drammatico \"Cyberbully\". Nel 2012 fa un'apparizione della serie TV \"Life with Boys\", mentre nel 2013 fa un'altra apparizione questa volta nella serie TV \"Due uomini e mezzo\".\nNel 2014 partecipa a due film ossia \"Kiss Me\" ed il thriller \"A Daughter's Nightmare\". Sempre in questo anno partecipa alla serie TV \"Rainbow Brite\" ed inoltre diventa la protagonista della serie TV \"Young &amp; Hungry\", prodotta dalla famosa attrice e cantante Ashley Tisdale. Nel 2015 interpreta sempre la protagonista nella seconda stagione di \"Young &amp; Hungry - Cuori in cucina\" e prende parte al film \"Love Is All You Need?\", uscito nel 2016.\nDoppiatrici italiane.\nNelle versioni in italiano dei suoi lavori, Emily Osment \u00e8 stata doppiata da:\nCome doppiatrice \u00e8 sostituita da:"}
{"id": "610894", "revid": "984922", "url": "https://it.wikipedia.org/wiki?curid=610894", "title": "Cantone di Ch\u00e2teauneuf-en-Thymerais", "text": "Il Cantone di Ch\u00e2teauneuf-en-Thymerais era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610895", "revid": "339392", "url": "https://it.wikipedia.org/wiki?curid=610895", "title": "Guerra del Biafra", "text": ""}
{"id": "610901", "revid": "1494169", "url": "https://it.wikipedia.org/wiki?curid=610901", "title": "Mendola", "text": ""}
{"id": "610903", "revid": "1798099", "url": "https://it.wikipedia.org/wiki?curid=610903", "title": "Presidenti dell'Uruguay", "text": "I presidenti dell'Uruguay dal 1830 ad oggi sono i seguenti. A partire dal 1938 nel paese \u00e8 stato esteso il diritto di voto anche alle donne."}
{"id": "610904", "revid": "228587", "url": "https://it.wikipedia.org/wiki?curid=610904", "title": "Guadi dell'Isen", "text": ""}
{"id": "610907", "revid": "508036", "url": "https://it.wikipedia.org/wiki?curid=610907", "title": "Rombo (geometria)", "text": "Il rombo o losanga \u00e8 un poligono di quattro lati, tutti della stessa lunghezza (congruenti).\nGli angoli del rombo non sono di solito congruenti; anche le sue diagonali hanno di solito lunghezza diversa, e sono denominate \"diagonale maggiore\" e \"diagonale minore\". Il quadrato \u00e8 un particolare tipo di rombo che ha tutti gli angoli congruenti, e le due diagonali congruenti.\nPropriet\u00e0.\nLati.\nI lati opposti di un rombo sono paralleli; esso \u00e8 quindi un caso particolare di parallelogramma. Inoltre \u00e8 un poligono equilatero, perch\u00e9 ha tutti i lati uguali.\nDiagonali.\nEssendo un quadrilatero, anche il rombo ha due diagonali; esse hanno la caratteristica di essere perpendicolari fra loro e di intersecarsi nel loro punto medio. Ciascuna diagonale divide il rombo in due triangoli isosceli, che sono congruenti. Le due diagonali costituiscono anche le bisettrici degli angoli.\nAngoli.\nGli angoli opposti sono congruenti, vale a dire hanno uguale ampiezza: quindi\nDue angoli adiacenti a ciascun lato sono supplementari, con somma quindi pari a 180\u00b0:\nCome in ogni quadrilatero, la somma degli angoli interni \u00e8 sempre 360\u00b0.\nAltezza del rombo.\nLe altezze di un rombo sono congruenti.\nL'altezza formula_4 del rombo \u00e8 pari al diametro della circonferenza inscritta al rombo o al rapporto tra l'area e un lato, che \u00e8 preso come base:\nPerimetro del rombo.\nSe formula_6 \u00e8 il lato del rombo, il suo perimetro formula_7 \u00e8 dato da:\nArea del rombo.\nL'area del rombo si pu\u00f2 calcolare in quattro modi:"}
{"id": "610908", "revid": "256896", "url": "https://it.wikipedia.org/wiki?curid=610908", "title": "Ferrovia elettrica transatesina", "text": ""}
{"id": "610913", "revid": "17019630", "url": "https://it.wikipedia.org/wiki?curid=610913", "title": "Lorenzo II de' Medici", "text": ""}
{"id": "610915", "revid": "1876278", "url": "https://it.wikipedia.org/wiki?curid=610915", "title": "Stadio dei Marmi (Carrara)", "text": "Lo stadio dei Marmi (dal 2005 denominato ufficialmente stadio comunale dei Marmi L. Marchini, A. Piccini, P. Vannucci, B. Venturini) \u00e8 un impianto calcistico della citt\u00e0 italiana di Carrara.\nAperto nel 1955, ospita le partite interne della .\nDenominazione.\nLa definitiva denominazione dell'impianto venne decretata nel 2005 dalla delibera di giunta del comune di Carrara n. 521 del 12 settembre che ha disposto \u00abdi intitolare, per i motivi espressi in premessa, in memoria dei quattro atleti carraresi, Libero Marchini, Achille Piccini, Paolo Vannucci e Bruno Venturini, lo stadio comunale dei Marmi che, in virt\u00f9 della presente deliberazione, assumer\u00e0 la denominazione di stadio comunale dei Marmi L. Marchini, A. Piccini, P. Vannucci, B. Venturini (olimpionici 1936)\u00bb.\nData la notevole lunghezza di tale intitolazione, alcuni organi d'informazione hanno coniato l'appellativo abbreviato \"stadio dei Quattro Olimpionici Azzurri\"; sebbene tale formula appaia effettivamente sulla targa apposta il 20 maggio 2007 all'ingresso della tribuna, essa non figura sui documenti ufficiali ed \u00e8 pertanto da considerarsi impropria.\nL'originario nome di \"Stadio dei Marmi\" \u00e8 comunque rimasto maggiormente diffuso nell'uso comune.\nA partire dalla stagione 2013-2014, lo stadio avr\u00e0 un campo in erba sintetica FIFA 2 Star con possibilit\u00e0 di ospitare anche gare di UEFA Champions League.\nNel settembre 2019 si sono conclusi i lavori di adeguamento dell'impianto di illuminazione per portare lo stadio agli standard LEGA-PRO serie C, per rispettare tali valori sono stati utilizzati 76 apparecchi Philips ArenaVision MVF404."}
{"id": "610916", "revid": "599013", "url": "https://it.wikipedia.org/wiki?curid=610916", "title": "Wwi", "text": ""}
{"id": "610918", "revid": "6066", "url": "https://it.wikipedia.org/wiki?curid=610918", "title": "Ottava musicale", "text": ""}
{"id": "610919", "revid": "110157", "url": "https://it.wikipedia.org/wiki?curid=610919", "title": "Broadcast storm", "text": "Una broadcast storm (\"tempesta di trasmissioni\"), nelle reti informatiche, \u00e8 una situazione che si pu\u00f2 verificare quando vengono trasmessi nella rete dei messaggi broadcast o multicast, ognuno dei quali richiede al nodo che lo riceve di rispondere inoltrando il suo messaggio. La possibile conseguenza \u00e8 un aumento esponenziale del traffico di rete, che comporta una saturazione completa delle risorse di rete disponibili o, in ogni caso, un drastico calo delle prestazioni. Un pacchetto che induce una tale tempesta \u00e8 talvolta soprannominato pacchetto di Chernobyl. \nSintomi.\nI sintomi pi\u00f9 comuni che si rilevano nella rete sono:\nCause.\nSwitching loops.\nUna broadcast storm \u00e8 principalmente dovuta a carenze dei sistemi di reti informatiche che, seppure efficienti, a volte presentano debolezze intrinseche nelle strutture e nei protocolli di funzionamento.\nPi\u00f9 comunemente la causa \u00e8 un loop di commutazione, reso possibile dalla topologia e dal cablaggio della rete. Nello switching di secondo livello (\"layer II switching\"), i collegamenti ridondanti, che sono usati per assicurare la connettivit\u00e0 con gli altri switch della rete, stabiliscono l\u2019esistenza di due o pi\u00f9 percorsi tra le stazioni terminali e possono causare bridge loops (o switching loops). Poich\u00e9 le trasmissioni broadcast e multicast vengono inoltrate dagli switch su ogni porta di uscita, fatta eccezione per la porta che ha ricevuto il frame in ingresso, in assenza di particolari configurazioni dei dispositivi gli switch ritrasmettono ripetutamente messaggi broadcast fino ad invadere la rete. Inoltre, dato che l\u2019header del data link layer non supporta un valore time to live (TTL), se un frame viene inviato in una topologia a loop, pu\u00f2 eseguire il ciclo per sempre. Una situazione del genere, ad esempio, si pu\u00f2 verificare concretamente quando un host invia un pacchetto ARP (Address Resolution Protocol), per definizione del protocollo di tipo broadcast, necessario per la comunicazione in una rete locale. Il frame raggiunge tutti gli switch della rete che ne esaminano il campo Destination Address e stabiliscono la porta nella quale inoltrarlo. La topologia della rete potrebbe causare di conseguenza un bridge loop, anche in seguito alla ricezione di una copia del frame da parte della destinazione, poich\u00e9 pi\u00f9 switch continuano a ripetere il pacchetto in segmenti opposti della rete.\nFacendo riferimento alla figura sulla destra, si pu\u00f2 riassumere, con i seguenti punti, una broadcast storm dovuta ad un bridge loop (o switching loop):\nIn genere, inoltre, pi\u00f9 switch ricevono da segmenti diversi la copia originale del pacchetto, trattandosi appunto di un messaggio broadcast. \u00c8 possibile, quindi, che diverse copie del pacchetto percorrano il ciclo anche nella direzione opposta, amplificando ulteriormente la quantit\u00e0 di traffico nella rete.\nAttacchi informatici.\nUna broadcast storm pu\u00f2 anche essere generata da un cracker in modo da costituire un attacco denial of service (DoS), ai fini di fare collassare una rete. In questo caso si sfruttano funzioni del protocollo ICMP che, usate impropriamente, minano la sicurezza del protocollo stesso. Metodi di attacco provati sono smurf e fraggle. Un attacco \"smurf\" invia un gran numero di \"ICMP Echo Request\" (ping) all\u2019indirizzo di broadcast, dove in ogni pacchetto l'indirizzo del mittente \u00e8 modificato con quello della vittima (IP spoofing), che ricever\u00e0 quindi le risposte: quando il pacchetto falsificato giunge alla rete di destinazione, tutti gli host della rete rispondono all'indirizzo scelto dall'attaccante (quello della vittima). L'iniziale richiesta di eco si moltiplica per tutti gli host della rete, generando una tempesta di risposte che satura la banda e il processore della vittima. Un attacco smurf pu\u00f2 essere eseguito congiuntamente ad un attacco ping flood, con lo scopo di incrementare le Echo Requests e massimizzarne la velocit\u00e0. Un attacco fraggle \u00e8 invece una variante dello smurf e utilizza il protocollo UDP al posto di ICMP.\nNelle reti wireless, un pacchetto di dissociazione con una fonte diversa da quella del punto di accesso wireless (MAC spoofing) e inviato all\u2019indirizzo di broadcast pu\u00f2 generare un attacco DoS. I client colpiti dall\u2019attaccante, ricevendo tale pacchetto e credendo che provenga realmente dall\u2019access point, si dissociano dallo stesso. Si genera cos\u00ec una tempesta di trasmissioni poich\u00e9, tipicamente, i client si riassociano al dispositivo, ma l\u2019attaccante continua ad inviare \"disassociation broadcast packet\" nella rete.\nDifesa e prevenzione.\nPer verificare la presenza di uno storm \u00e8 possibile effettuare una semplice prova: lanciare un \"echo request\" o ping verso un'altra interfaccia ethernet; in questa condizione si potrebbe notare un tempo di risposta con latenza molto elevata superiore ai 200ms, o addirittura la mancata risposta del dispositivo di destinazione. Il problema \u00e8 risolvibile fisicamente, ricercando il dispositivo Hub/Switch/Router a cui sono stati collegati due cavi in loop, oppure tramite strumenti software che ne prevengono la propagazione.\nAd oggi si tratta comunque di un problema meno diffuso rispetto al passato, poich\u00e9 con il tempo sono state adottate diverse soluzioni di switching a livello 3 (livello di rete) e sono stati introdotti diversi accorgimenti (anche a livello 2) per impedire il verificarsi di tali situazioni. Occorre invece prestare sempre attenzione e proteggersi adeguatamente da broadcast storm generate da attaccanti. I principali metodi di prevenzione utilizzabili sono i seguenti:\nMANET broadcast storms.\nIn una rete ad-hoc mobile (MANET), solitamente si trasmettono pacchetti di richiesta (RREQ) per scoprire nuovi percorsi. Questi pacchetti RREQ possono causare tempeste di trasmissione transitando sul canale con i pacchetti di dati. Un approccio per ridurre la broadcast storm \u00e8 quello di impedire la ritrasmissione ad alcuni host per ridurre la ridondanza e quindi la collisione dei pacchetti."}
{"id": "610923", "revid": "729019", "url": "https://it.wikipedia.org/wiki?curid=610923", "title": "Thais Souza Wiggers", "text": "Biografia.\nDal 2006 al 2009 ha avuto una relazione con Teo Mammucari, dal quale nel 2008 ha avuto una figlia. Dal 2010 al 2018 \u00e8 stata legata a Paul Baccaglini.\nCarriera.\nAll'et\u00e0 di quattordici anni inizia a frequentare il mondo della moda. Nel 2000 prende parte al concorso di bellezza \"Summer Face\", nel quale si classifica seconda (ma si rifar\u00e0 poi nell'edizione successiva), e in altre kermesse. Successivamente soggiorna a Miami, dove conclude gli studi liceali mentre continua a mantenere i suoi impegni come modella, e dove nel 2004, con le supermodelle Adriana Lima e Naomi Campbell, posa rispettivamente sui set di due campagne pubblicitarie della TIM.\nNel 2004 si trasferisce in Italia, dove lavora come modella e successivamente in televisione, protagonista di alcuni spot pubblicitari. Il 26 settembre 2005 \u00e8 scelta come nuova velina bionda (al naturale \u00e8 mora) del programma televisivo \"Striscia la notizia\", in onda su Canale 5, con il quale ha guadagnato popolarit\u00e0 insieme all'altra velina, la mora Melissa Satta; viene poi confermata anche per le edizioni 2006-2007 e 2007-2008 (in quest'ultima edizione, a causa della sua gravidanza, viene sostituita dal 7 gennaio al 7 giugno dalla connazionale Veridiana Mallmann).\nNel luglio 2009, a Cattolica, \u00e8 stata membro della giuria (con Alba Parietti, Jonathan Kashanian, Raffaella Fico e Sofia Bruscoli) della finale italiana di \"The Look of the Year\", concorso di bellezza condotto da Cristina Chiabotto e da Tommy Vee. Dopo la maternit\u00e0, nel 2008 aveva anche condotto su GXT il programma \"American Gladiators\" insieme a Pierluigi Pardo; \u00e8 stata poi guest star della sitcom \"Favelas, bed and breakfast\", in onda nel 2011 su Comedy Central, con il duo comico Pali e Dispari nella veste di protagonisti.\nDopo l'esperienza a \"Striscia la notizia\", \u00e8 apparsa soprattutto come ospite televisivo o come volto di alcune telepromozioni all'interno dei programmi Mediaset. Nell'autunno 2012 \u00e8 stata la protagonista di un video tutorial dedicato al tormentone brasiliano \"Eu Quero Tchu Eu Quero Tcha\"."}
{"id": "610931", "revid": "2153076", "url": "https://it.wikipedia.org/wiki?curid=610931", "title": "The Freddie Mercury Album", "text": "The Freddie Mercury Album \u00e8 una raccolta postuma di Freddie Mercury pubblicata nel 1992 dall'etichetta discografica EMI Parlophone. Negli Stati Uniti l'album \u00e8 stato distribuito con il titolo The Great Pretender e una diversa traccia.\nIl disco.\nIl disco venne pubblicato nel Regno Unito il 16 novembre 1992, mentre in USA il 24 novembre 1992, ma con il titolo \"The Great Pretender\" e una tracklist leggermente diversa: l'ordine di una traccia \u00e8 stata cambiata, mentre un'altra \u00e8 stata sostituita con un altro brano del repertorio del cantante.\nQuesto album fu realizzato per ricordare il 1\u00ba anniversario della morte di Freddie Mercury, avvenuta il 24 novembre 1991 causata dall'AIDS.\nNumerosi sono stati i produttori discografici che hanno avuto il permesso da Jim Beach di utilizzare le registrazioni originali. Reinhold Mack, ufficialmente non coinvolto in tale lavoro, \u00e8 stato scelto per dirigere il progetto.\nNel disco appaiono per la prima volta 4 tracce fino ad allora inedite su album: \"The Great Pretender\", cover dell'omonimo brano de \"The Platters\", incisa come singolo dal cantante nel 1987; \"Time\" e \"In My Defence\", entrambe incise da Mercury tra l'ottobre 1985 e la prima met\u00e0 del 1986 (pubblicate entrambe in versione originale nel singolo \"Time\", del 1986, e in un raro LP di artisti vari, contenente la colonna sonora per il musical \"Time\", di Dave Clark, sempre dello stesso anno) e \"Love Kills\" scritta da Freddie Mercury nel 1984 in collaborazione con Giorgio Moroder e inclusa nella colonna sonora per il film \"Metropolis\".\nTutte le tracce (a eccezione di \"The Great Pretender\", \"Exercises in Free Love\", \"Love Kills\" e \"Barcelona\") sono versioni dei brani remixate in occasione dell'uscita delle compilation.\nTracce.\nBonus Track aggiunta nella ristampa del 1993 (presente solo in alcune edizioni):"}
{"id": "610934", "revid": "767487", "url": "https://it.wikipedia.org/wiki?curid=610934", "title": "Kaette kita onna hissatsu ken", "text": "Kaette kita onna hissatsu ken (\"\u5e30\u3063\u3066\u6765\u305f\u5973\u5fc5\u6bba\u62f3\") \u00e8 un film del 1975 diretto da Kazuhiko Yamaguchi. Conosciuto anche col titolo inglese Return of the Sister Street Fighter, \u00e8 il terzo capitolo della saga incentrata sul personaggio di Lee Long.\nTrama.\nA Lee Long viene chiesto di trovare Shurei, la madre di una giovane ragazza. Lee velocemente trova la donna e porta questa a Shurei in Giappone, dove le \u00e8 stato promesso lavoro e la fine del suo periodo forzato di prostituzione. Shurei viene ora trattenuta da un uomo chiamato Ryu Mei, che vuole diventare suo marito. Riuscir\u00e0 a questo punto Shurei a ricongiungersi con sua figlia, con l'aiuto di Lee, oppure \u00e8 giunta la fine di Lee?\nProduzione.\nAll'epoca si pensava che il film sarebbe risultato un flop poich\u00e9 ormai si conosceva quasi tutto riguardo al personaggio di Long. Infatti, la storia del film \u00e8 la pi\u00f9 debole della serie e molti avvenimenti riguardano ci\u00f2 che \u00e8 successo gi\u00e0 in passato. Naturalmente sono incluse anche alcune scene di grande violenza, come ad esempio la tortura di Lee da parte di un gruppo di gangster.\nQuesto fatto rimarca ci\u00f2 che poi realmente accadde: \"Kaette kita onna hissatsu ken\" \u00e8 l'ultimo capitolo diretto da Kazukiko Yamaguchi, che passer\u00e0 poi a dirigere i film della serie \"Karate Warriors\" con Sonny Chiba. Il cambiamento, l'ultimo film della serie diretto da Yamaguchi, si nota all'istante: mentre i titoli di testa precedenti erano particolarmente elaborati, questo risulta semplice e quasi sufficiente. Comunque sia, esso risult\u00f2 tutt'altro che un flop e intrattenne le platee di Hong Kong per un lungo periodo."}
{"id": "610936", "revid": "122130651", "url": "https://it.wikipedia.org/wiki?curid=610936", "title": "Kim Possible - La sfida finale", "text": "Kim Possible - La sfida finale (\"Kim Possible Movie: So the Drama\") \u00e8 un film per la televisione del 2005 diretto da Steve Loter. Il film \u00e8 un mix tra animazione classica e Computer-generated imagery.\nIl film esord\u00ec sugli schermi americani l'8 aprile 2005. Originariamente avrebbe dovuto essere il finale della serie animata omonima, tuttavia Disney Channel il 10 febbraio 2007, venne persuaso da diverse petizioni da parte dei fan a rinnovare lo show per una quarta stagione ambientata dopo il finale del film.\nNel film \u00e8 presente il brano \"Could it Be\" (in italiano tradotta \"Un amore nascosto\") di Christy Carlson Romano, doppiatrice di Kim Possible nella versione originale.\nTrama.\nIl film si colloca temporalmente alla fine della terza stagione della serie: il Dottor Drakken nell'ennesimo tentativo di conquistare il mondo, elabora un nuovo piano dalla struttura a mosaico che sbalordisce tutti, inclusa la sua diabolica assistente Shego. Gli elementi che compongono il suo complesso piano sono i pi\u00f9 disparati: il furto del disegno di un robottino giocattolo di mr. Nakasumi, la creazione di una serie di \"sintodroni\", ovvero androidi avanzati, ed uno strano progetto di ricerca sullo stile di vita di una teenager.\nNel frattempo Kim si ingelosisce del fidanzamento tra Bonnie e Brick Flagg, e capisce che la sua vita da eroina le ha impedito di avere una relazione stabile con un ragazzo, e che probabilmente finir\u00e0 per presentarsi al ballo della scuola con l'amico Ron. La situazione cambia quando Ron presenta all'amica Eric, un nuovo studente dal quale si sente immediatamente attratta. Con l'evolversi della relazione tra i due Ron si sente sempre pi\u00f9 messo da parte e diviene geloso; tanto da realizzare i veri sentimenti nutriti per quella che si era sempre ostinato a considerare soltanto come la sua migliore amica. Spaventato dalla scoperta, Ron decide di non rivelare il suo amore a Kim poich\u00e9 teme che rovinerebbe la loro amicizia, a peggiorare l'umore del ragazzo sono i cambiamenti che sono stati fatti al \"Bueno Nacho\" (il suo ristorante preferito) da parte del misterioso nuovo proprietario.\nNell'evolversi del suo schema, Drakken rapisce James Timothy Possible, il padre di Kim, e grazie ad una macchina di sua creazione sottrae dalla mente dello scienziato le informazioni sulla tecnologia cibernetica da lui progettata. Dopodich\u00e9 lascia che la figlia lo salvi e fugge lasciando tutti perplessi.\nIl \"Bueno Nacho\" nel frattempo incomincia a distribuire giocattoli per bambini in omaggio col cibo, i giocattoli in questione; chiamati \"Piccoli Diablo\", divengono estremamente popolari tra i bambini, tanto che tutti ne desiderano uno. Kim decide di parlare a Ron, notando il crescente malumore del ragazzo, essa spiega che le cose cambiano e crescere significa affrontare dei cambiamenti. Ancora pi\u00f9 abbattuto di prima Ron si reca al \"Bueno Nacho\" nell'orario notturno in quanto l'unico in cui riesce a trovarlo libero dai bambini che lo affollano durante il giorno, contemporaneamente Eric porta Kim al ballo. Durante la cena Ron, quando si accorge che hanno rimosso perfino le cannucce pieghevoli dal servizio in tavola del locale, va su tutte le furie; decide perci\u00f2 di chiamare Wade per farsi mettere in contatto col misterioso nuovo proprietario; che a sorpresa si rivela essere Drakken. Egli ha sfruttato la tecnologia del Dr. Possible per creare i \"Piccoli Diablo\" e distribuirli in tutto il pianeta tramite la catena di ristoranti \"Bueno Nacho\". Scoperto il piano dello scienziato pazzo Ron corre a riferirlo a Kim inseguito dai robottini scagliatigli contro da Lars, il nuovo manager del \"Bueno Nacho\" di Middleton, in realt\u00e0 uno scagnozzo di Drakken.\nIl ragazzo riesce ad arrivare da Kim e rivelarle la verit\u00e0 irrompendo nella sala da ballo; sebbene tutti credano sia impazzito l'amica decide di controllare. L'analisi di Wade su un campione robotico rivela che la storia di Ron \u00e8 reale, al che Kim, nonostante le proteste di Eric, torna a casa per prepararsi ad affrontare il suo eterno rivale; viene per\u00f2 raggiunta da due \"Piccoli Diablo\" tramutati in giganteschi androidi assassini da un comando a distanza del Dottor Drakken. La ragazza riesce a sfuggire all'attacco dei robot e a renderli inoffensivi, ma a questo punto riceve un messaggio da Drakken che la informa di aver rapito Eric.\nInferocita, Kim indossa una nuova tuta da combattimento sperimentale costruita da Wade e si reca all'interno del nascondiglio di Drakken nella sede principale del \"Bueno Nacho\". La ragazza affronta e sconfigge Shego ed una serie di sintodroni assieme a Ron, dopodich\u00e9 si reca da Eric e lo trova indenne, i due si abbracciano, ma in quel momento il ragazzo rivela il suo vero nome: sintodrone 901, un sofisticato androide creato da Drakken dopo mesi di studio sulla psicologia degli adolescenti, programmato per essere il ragazzo perfetto con l'obiettivo di sedurre Kim e distrarla dal suo piano di conquista. Eric stordisce dunque la ragazza rendendola incosciente, Ron si avventa su di lui ma viene messo al tappeto da Shego. Poco dopo il piano di Drakken prende il via: grazie ad una gigantesca antenna egli manda un segnale a tutti i \"Piccoli Diablo\" del pianeta, i quali si trasformano in robot giganteschi e iniziano ad attaccare i centri abitati.\nMentre il mondo precipita nel caos Kim e Ron si risvegliano legati in un magazzino. Kim, umiliata e depressa sembra voler gettare la spugna, ma Ron la sprona a andare avanti e le rivela i suoi sentimenti. Grazie a Rufus i due riescono a fuggire ed a raggiungere la torre radio da cui parte il segnale, qui Rufus e Ron affrontano Eric in un duello che termina con la distruzione dell'androide da parte del roditore, mentre Kim combatte ancora una volta contro Shego e la scaraventa contro la torre facendola crollare su se stessa.Drakken tenta la fuga ma Ron lo raggiunge e lo assale inferocito per quanto fatto al \"Bueno Nacho\", lo scienziato supplica piet\u00e0 e, nel farlo pronuncia finalmente il nome di Ron.\nDrakken, Shego e i vari altri scagnozzi vengono arrestati, i media annunciano al mondo lo scongiurato pericolo per mano dell'eroina. In seguito Kim e Ron si presentano insieme al ballo; i due entrano mano nella mano tra l'acclamazione generale, ballano insieme e, infine, si baciano sancendo l'inizio della loro relazione."}
{"id": "610939", "revid": "2044019", "url": "https://it.wikipedia.org/wiki?curid=610939", "title": "Una star in periferia", "text": "Una star in periferia (\"Stuck in the Suburbs\") \u00e8 un film prodotto per Disney Channel del 2004 con Danielle Panabaker e Brenda Song.\nTrama.\nIl film parla di Brittany Aarons, teenager che vive in periferia e che da poco tempo \u00e8 diventata amica di Natasha, nuova compagna di scuola. A interrompere la loro routine sar\u00e0 lo scambio, per caso, dei cellulari con una famosa star. Inizia cos\u00ec una corsa per il recupero del cellulare da parte dell'assistente della star che rischia di essere licenziato. Brittany per\u00f2 sar\u00e0 inizialmente contraria anche perch\u00e9 non capita tutti i giorni di ricevere chiamate da Madonna. Scappata la star (che pensa di essere inutile e non portato per il canto) e dopo aver litigato con Natasha (perch\u00e9 diceva che le idee di cambiare look alla star erano solo sue, ma che erano di Natasha), Brittany capir\u00e0 che \u00e8 l'ora di restituire il cellulare. Il film si concluder\u00e0 con un concerto per la raccolta di fondi per una vecchia casa che la madre di Brittany vuole salvare e con il video dell'ultima canzone della star in cui appaiono Brittany, Natasha e tutte le loro amiche."}
{"id": "610941", "revid": "33689", "url": "https://it.wikipedia.org/wiki?curid=610941", "title": "Alimenti tonici di QI e Sangue", "text": ""}
{"id": "610942", "revid": "124639990", "url": "https://it.wikipedia.org/wiki?curid=610942", "title": "Ottavio Barbieri", "text": "Carriera.\nGiocatore.\nBarbieri esord\u00ec nel Genoa nel 1919, nei giorni del rientro dei militari dal fronte della Prima guerra mondiale. Secondo la testimonianza del figlio, Ottavio figurava nelle riserve del Genoa, che aveva organizzato una partita amichevole con una squadra amatoriale di militari inglesi, preceduta da un'altra partita, tra le riserve e la formazione dell'Artiglieria da Fortezza.\nAl termine della prima partita, l'allora allenatore rossobl\u00f9 Enrico Pasteur si rec\u00f2 negli spogliatoi, dove le due squadre si stavano rivestendo, e chiese a Ottavio se se la sentisse di giocare anche nella partita successiva, causa la mancanza di un difensore; Ottavio accett\u00f2, e la sua prestazione impression\u00f2 talmente l'allenatore, tanto da permettergli di guadagnarsi il posto da titolare nel Genoa per la stagione seguente. Con il Genoa, passato sotto la guida di William Garbutt, esord\u00ec ufficialmente il 26 ottobre 1919 nella vittoria esterna per otto a zero contro il Giovani Calciatori Grifone.\nTra le file del Genoa Barbieri vinse lo Scudetto nelle stagioni 1922-23 e 1923-24, concludendo la sua militanza con i genovesi nel 1932. Prima di incominciare la carriera come allenatore, pass\u00f2 alla Sampierdarenese collezionando tre presenze in Serie B.\nAllenatore.\nNel 1933-1934 Barbieri divenne tecnico della giovane societ\u00e0 As L'Aquila 1931, e al primo tentativo vinse il girone G del campionato di 1\u00aa Divisione, superando poi agli spareggi Andrea Doria, Falck e Pro Gorizia, e conquistando la promozione in Serie B. Nella Prima Divisione 1934-1935 retrocedette alla guida del Rapallo Ruentes, mentre la stagione seguente, nella neonata serie C, ottenne il quinto posto del girone C con la Virtus Entella. Successivamente alla guida dell'Atalanta ottenne il secondo posto della Serie B 1936-1937, conquistando la promozione in massima serie.\nOttavio torn\u00f2 al Genova come vice allenatore di Garbutt. In questo ruolo si distinse per l'ideazione del cosiddetto \"sistema\", una particolare disposizione tattica della squadra utilizzata, ad esempio, anche dal Grande Torino; dal sistema Ottavio deriv\u00f2 in seguito il \"mezzosistema\", con il quale conquist\u00f2 il Campionato Alta Italia 1944 con la squadra dei Vigili del Fuoco Spezia, riconosciuto come titolo onorifico solo nel 2002. Precedentemente, nella Serie C 1941-1942, aveva ottenuto il sesto posto del girone D con il Rapallo Ruentes.\nGuid\u00f2, nel primo campionato del Dopoguerra la Sampierdarenese, venendo sollevato dall'incarico a stagione in corso. Sempre nel 1946 ritorn\u00f2 alla guida del , che era rimasto senza allenatore dopo l'allontanamento di J\u00f3zsef Viola. Con i rossobl\u00f9, con cui esord\u00ec il 17 marzo nel derby contro l'Andrea Doria vinto per una rete a zero, si piazz\u00f2 al terz'ultimo posto della Serie A Alta Italia ma raggiunse le semifinali della Coppa Alta Italia.\nTornato allo Spezia ottenne un terzo posto nella Serie B 1946-1947 ed un quarto in quella successiva. In seguito guid\u00f2 nella Serie B 1948-1949 il Seregno, che retrocedette in terza serie, ed infine la Lucchese, nuovamente in Serie A, che per\u00f2 dovette abbandonare nel dicembre 1949 per i sintomi della malattia che lo port\u00f2 rapidamente alla morte all'et\u00e0 di 50 anni.\nCoppa Barbieri.\nSulla falsariga del torneo organizzato dalla per il suo defunto giocatore Luigi Cassano, la Coppa Cassano, il Genoa organizz\u00f2 dal 1953 la Coppa Barbieri. La competizione amichevole consisteva, similmente alla Cassano, in una sfida con i concittadini della Sampdoria: la prima edizione fu vinta dal Genoa per 3-2, mentre la seconda, tenutasi l'anno seguente, si concluse con un pareggio per 2-2. Il torneo non fu pi\u00f9 organizzato a causa di divergenze organizzative tra i due sodalizi e definitivamente assegnata ai rossobl\u00f9."}
{"id": "610944", "revid": "394", "url": "https://it.wikipedia.org/wiki?curid=610944", "title": "Clavaria aurea", "text": ""}
{"id": "610945", "revid": "33689", "url": "https://it.wikipedia.org/wiki?curid=610945", "title": "Alimenti tonici dello YIN", "text": ""}
{"id": "610947", "revid": "287204", "url": "https://it.wikipedia.org/wiki?curid=610947", "title": "Classe Wiesbaden", "text": "La classe Wiesbaden, anche nota come classe Frankfurt dal nome della seconda unit\u00e0, ha rappresentato una evoluzione estrema del concetto di incrociatore leggero nella Kaiserliche Marine nella prima guerra mondiale.\nI 4 scafi Classe Magdeburg seguirono nel 1913, poi i 2 Classe Karlsruhe e i 2 Classe Graudenz, leggermente migliorati e progressivamente ingranditi per accogliere i miglioramenti via via studiati, ma sostanzialmente simili. \nLe due unit\u00e0 classe Wiesbaden, SMS \"Wiesbaden\" e SMS \"Frankfurt\", erano navi ancora migliorate, soprattutto perch\u00e9 armati fin dall'inizio con i cannoni da 150\u00a0mm, installati solo in seguito sulle navi delle classi precedenti."}
{"id": "610948", "revid": "33689", "url": "https://it.wikipedia.org/wiki?curid=610948", "title": "Alimenti tonici dello YANG", "text": ""}
{"id": "610953", "revid": "125356135", "url": "https://it.wikipedia.org/wiki?curid=610953", "title": "Tabar\u00e9 V\u00e1zquez", "text": "\u00c8 stato presidente della Repubblica dell'Uruguay dal 1\u00ba marzo 2005 al 1\u00ba marzo 2010 per un primo mandato e nuovamente dal 1\u00ba marzo 2015 al 1\u00ba marzo 2020.\nBiografia.\nEra un medico oncologo e radioterapeuta. Membro del partito politico Fronte Ampio nella corrente \"Partito Socialista\", eletto sindaco della capitale Montevideo, ha mantenuto tale carica dal 1990 fino al 1994. Si \u00e8 candidato alla presidenza alle elezioni del 1994, 1999 e 2004. Sconfitto due volte dai candidati del Partito Colorado Julio Mar\u00eda Sanguinetti e Jorge Batlle ha vinto le elezioni del 2004 con il 51,32% dei voti al primo turno interrompendo la diarchia Partito Colorato - Partito Nazionale e divenendo il primo Presidente di sinistra dell'Uruguay. \u00c8 rimasto in carica fino al 1\u00ba marzo 2010.\nNel 2014 ha vinto le elezioni presidenziali ed \u00e8 stato nuovamente presidente della Repubblica dal 2015 al 2020.\nNell'aprile 2019 ha rimosso dal loro incarico il ministro della difesa Jorge Men\u00e9ndez, il suo viceministro Daniel Montiel, il capo dell'esercito Gen Jos\u00e9 Gonz\u00e1lez e due generali perch\u00e9 considerati responsabili dell'insabbiamento di informazioni sulla scomparsa di un uomo nel 1973. La sparizione avvenne durante la dittatura in Uruguay, quando circa 7.000 persone sparirono, e furono sequestrate, torturate e uccise dal regime.\n\u00c8 morto il 6 dicembre 2020 ad 80 anni, nove mesi dopo aver portato a termine il suo secondo mandato presidenziale, a causa di un cancro ai polmoni diagnosticatogli nell'agosto 2019."}
{"id": "610954", "revid": "599013", "url": "https://it.wikipedia.org/wiki?curid=610954", "title": "Tabar\u00e9 Vazquez", "text": ""}
{"id": "610955", "revid": "446353", "url": "https://it.wikipedia.org/wiki?curid=610955", "title": "Askold (incrociatore)", "text": "La Askold, unica unit\u00e0 della sua classe, fu un incrociatore, uno delle pochi al mondo con cinque fumaioli (Francia esclusa), varato nel 1899 a Kiel per la Marina Imperiale Russa. Si trattava di un incrociatore protetto, quindi senza cintura corazzata: cercava in tal modo, con un relativo successo, di mantenere la velocit\u00e0 su valori rilevanti."}
{"id": "610960", "revid": "92723", "url": "https://it.wikipedia.org/wiki?curid=610960", "title": "Dietoterapia cinese", "text": "La Dietoterapia cinese si basa sullo studio accurato della persona e sulla formulazione di una dieta che favorisca la guarigione e il ripristino dell'equilibrio energetico.\nLe caratteristiche degli alimenti studiati dalla dietetica cinese possono essere proficuamente sfruttate per ottenere il ristabilimento dell'equilibrio energetico alterato. \nPrinc\u00ecpi.\nLa dietoterapia cinese si fonda su concetti precisi che tengono in considerazione alcuni principi:\nLa condizione di salute e di malattia Lo stato di salute pu\u00f2 essere uno stato di fatto o una riconquista dopo un periodo di malattia. La condizione di malattia \u00e8 un'interruzione dell'equilibrio energetico determinato da varie cause e che rappresenta, in sintesi, un'alterazione dei rapporti tra YIN e YANG.&lt;br&gt;\nMentre nella condizione di salute non \u00e8 necessaria la modificazione della dieta per l'evidente equilibrio globale, nel caso di malattia \u00e8 giocoforza intraprendere questa modificazione per riconquistare la salute perduta. La dietoterapia si avvicina alle altre pratiche terapeutiche come Agopuntura o Farmacologia cinese nel senso che, mentre Agopuntura e Farmacologia ristabiliscono con rapidit\u00e0 l'equilibrio, la dietoterapia contribuisce a mantenere il riequilibrio.\nPer ripristinare o mantenere la corretta salute, attraverso l'alimentazione, occorre tener conto di:\nEt\u00e0.\nMentre nella giovane et\u00e0 si riconosce un prevalere dell'azione dello YANG (Sviluppo ed Espansione), nell'et\u00e0 man mano avanzante questa azione si affievolisce a favore dell'energia contrapposta, cio\u00e8 lo YIN (Rallentamento ed Involuzione).\nNel primo periodo sarebbe opportuno evitare quegli alimenti che, con la scusante del favorire una rapida crescita, siano troppo YANG (carne e zuccheri) poich\u00e9 nel tentativo di forzare la crescita e lo sviluppo si determinano patologie da eccesso nell'et\u00e0 adulta, soprattutto determinate da Calore/Umidit\u00e0. \u00c8 altres\u00ec errato eccedere in un'alimentazione troppo YIN poich\u00e9 non si favorirebbe la naturale espansione dell'organismo determinando patologie da deficit o da freddo nell'et\u00e0 adulta.\nL'alimentazione ideale del fanciullo \u00e8, grosso modo, la seguente:\nMan mano che si procede nell'invecchiamento, la dieta viene modificata lievemente in modo che la componente di cereali e verdure si accresca a scapito dell'alimentazione carnea. Nella terza et\u00e0 la dieta sar\u00e0 composta di alimenti facilmente digeribili, evitando cibi elaborati eccessivamente e cotti con procedure complesse (stufati o cibi farciti), molta verdura, prevalentemente cotta. Cereali e frutta saranno alla base dell'alimentazione dell'anziano che dovr\u00e0 limitare l'assunzione di formaggi, di carne e di alcolici. Molto importanti sono, per l'anziano, gli alimenti a base di pasta e di semolino con alimenti nutrienti e gustosi.\nCicli stagionali.\nSono rappresentati dalle varie fasi dell'anno e dal ritmato alternarsi dei climi. Il corpo umano non pu\u00f2 e non deve estraniarsi da queste ritmicit\u00e0 anche se pu\u00f2 sembrare facile farlo. Dal punto di vista fisiologico avremo che:\nClima predominante.\nNell'ottica fisio-patologica cinese \u00e8 contemplata l'influenza delle condizioni climatiche sull'organismo per cui durante le varie stagioni intervengono delle modificazioni tali da consentire al fisico di adattarsi a suddette variazioni. La teorica ciclicit\u00e0 delle condizioni climatiche \u00e8 sovvertita da eventi tali per cui in molte zone della Terra permangono caratteristiche fisse tali che le influenze sull'organismo portano alla comparsa di patologie prevalentemente legate alla condizione climatica locale. Nelle prescrizioni dietologiche queste caratteristiche fisse hanno rilevanza assoluta affinch\u00e9 possano essere debitamente contrastate.\nLe otto regole terapeutiche.\nPer dare sistematicit\u00e0 ai procedimenti terapeutici e per dar modo di indirizzare il praticante nella giusta via curativa, i cinesi antichi hanno approntato un protocollo terapeutico basato su 8 regole che sono:\nSudorificazione: HAN FA.\nLa funzione di questa metodica \u00e8 quella di eliminare, attraverso la sudorazione, gli agenti patogeni. La comparsa del sudore \u00e8 indice di successo. Si pu\u00f2 utilizzare nelle aggressioni da vento/freddo e da vento/calore. Si utilizzano alimenti piccanti di natura calda se l'aggressione \u00e8 stata determinata dal freddo e di natura fredda se \u00e8 stata determinata dal calore. Nelle affezioni da vento/freddo si potranno quindi utilizzare i seguenti alimenti:\nNelle affezioni determinate dal Vento/Calore saranno indicati i seguenti alimenti:\nVomificazione: TU FA.\nQuesta finalit\u00e0 esula dagli scopi della dietoterapia.\nCome si evince dal nome consiste nel liberare lo stomaco dalle sostanze tossiche e dagli eccessi attraverso il vomito.\nSi usano alimenti di sapore amaro.\nPurgazione: XIA FA.\nLo scopo di questa metodica \u00e8 quello di liberare il lume intestinale, attraverso l'ano, dei rifiuti o delle sostanze tossiche o degli eccessi. Per ottenere ci\u00f2 si utilizzano degli alimenti di natura calda o fredda, a seconda dei sintomi, di sapore salato o amaro. Si potranno utilizzare alimenti per favorire la defecazione senza giungere alla drastica purgazione.\nRegolarizzazione: HE FA.\nSi tratta di regolarizzare e riarmonizzare delle disarmonie esistenti tra YIN e YANG e tra i vari organi e visceri. Si utilizzano principalmente cibi con azione sul fegato e sulla cistifellea e, comunque, alimenti di sapore dolce e natura neutra.\nCalorificazione: WEN FA.\nCon questa metodica si cerca di ottenere un triplo risultato.\nSolitamente si utilizzano alimenti di natura calda o tiepida e di sapore dolce. Per restaurare lo YANG e aiutarlo nelle sue funzioni di riscaldamento e dinamizzazione si impiegheranno i seguenti alimenti:\nRefrigerazione: QING FA.\nLa refrigerazione ha lo scopo di eliminare il calore e spegnere il Fuoco nonch\u00e9 di eliminare le tossine. Gli alimenti adatti a raggiungere lo scopo suddetto hanno solitamente natura fresca o fredda e sapore amaro.\nDispersione: XIAO FA.\nCon questa metodica si cerca di disperdere gli ammassi, gli eccessi, gli accumuli e le stasi. Questa finalit\u00e0 pu\u00f2 essere ottenuta a vari livelli:\nTonificazione: BU FA.\nSi tratta di una metodica terapeutica che porta a colmare i deficit che possono verificarsi a diversi livelli. Si pu\u00f2 infatti ottenere la:\nPer quanto riguarda gli alimenti in grado di ottenere tutto ci\u00f2 si rimanda alle parti ad essi dedicate e relative alle Classi alimentari."}
{"id": "610965", "revid": "729019", "url": "https://it.wikipedia.org/wiki?curid=610965", "title": "Jorge Batlle", "text": "\u00c8 stato presidente dell'Uruguay dal 1\u00ba marzo 2000 al 1\u00ba marzo 2005 avendo vinto le elezioni generali del 1999."}
{"id": "610966", "revid": "4239", "url": "https://it.wikipedia.org/wiki?curid=610966", "title": "Copaco", "text": ""}
{"id": "610968", "revid": "105697859", "url": "https://it.wikipedia.org/wiki?curid=610968", "title": "Example.com", "text": "example.com, example.net, example.org ed example.edu sono domini di secondo livello riservati dalla IANA secondo la RFC 2606 (sezione 3). La loro registrazione non \u00e8 possibile, in quanto sono destinati ad essere usati in manuali e nella documentazione tecnica. In questo modo si \u00e8 sicuri che chi ripete gli esempi non arrechi danno alla rete DNS globale.\nSe si prova ad accedere ad uno di questi siti si ottiene sempre il seguente testo:\nIn italiano: \nLa RFC 6761 ha aggiornato, ed ampliato, l'uso di questi domini."}
{"id": "610969", "revid": "984922", "url": "https://it.wikipedia.org/wiki?curid=610969", "title": "Cantone di Dreux-Est", "text": "Il Cantone di Dreux-Est era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dreux e i comuni di:"}
{"id": "610971", "revid": "1522738", "url": "https://it.wikipedia.org/wiki?curid=610971", "title": "Julio Mar\u00eda Sanguinetti", "text": "Ricopr\u00ec l'incarico di presidente dell'Uruguay per due mandati: dal 1\u00ba marzo 1985 al 1\u00ba marzo 1990 e dal 1\u00ba marzo 1995 al 1\u00ba marzo 2000.\nBiografia.\nDiscendente di una famiglia italiana originaria della cittadina ligure di Chiavari, Sanguinetti comp\u00ec gli studi nella capitale uruguaiana, laureandosi in giurisprudenza e scienze sociali presso l'Universit\u00e0 della Repubblica nel 1961. Editorialista del locale quotidiano \"Acci\u00f3n\", nel 1959 si rec\u00f2 a Cuba per raccontare la vittoria della rivoluzione castrista. Nel 1960 entr\u00f2 nel Partito Colorado nel 1960 e tre anni dopo fu eletto deputato per il dipartimento di Montevideo.\nNel 1969 fu nominato dal presidente Jorge Pacheco Areco ministro dell'Industria e del Commercio, incarico che ricopr\u00ec sino al 1971 quando fu messo a capo della Missione Commerciale Uruguaiana in Unione Sovietica. L'anno seguente dopo il neo-presidente Juan Mar\u00eda Bordaberry assegn\u00f2 a Sanguinetti il dicastero dell'Educazione e della Cultura. Con l'istituzione della dittatura civile-militare, egli fu estromesso da ogni incarico governativo e dal 1976 gli fu proibita ogni attivit\u00e0 politica. Sanguinetti si dedic\u00f2 cos\u00ec al giornalismo e llo sport, ricoprendo la vicepresidenza del Club Atl\u00e9tico Pe\u00f1arol.\nRiottenuti i diritti politici nel 1981, Sanguinetti guid\u00f2 la delegazione del Partito Colorado nei colloqui con i militari che si susseguirono negli anni successivi e si conclusero con gli accordi del circolo nautico del 3 agosto 1984. Nelle elezioni generali dello stesso anno, le prime libere dopo il colpo di stato del 1973, Sanguinetti vinse sconfiggendo il candidato del \"blanco\" Alberto Zumar\u00e1n. Immediatamente dopo il suo insediamento ordin\u00f2 la liberazione dei detenuti politici e negli anni successivi riallacci\u00f2 le relazioni diplomatiche con i paesi comunisti e con la Spagna.\nDal 1991 \u00e8 editorialista dell'agenzia di stampa spagnola \"EFE\" e del quotidiano \"El Pa\u00eds\" di Madrid. \u00c8 anche editorialista per il quotidiano uruguaiano \"El Pa\u00eds\" e per quello argentino \"La Naci\u00f3n\"."}
{"id": "610972", "revid": "984922", "url": "https://it.wikipedia.org/wiki?curid=610972", "title": "Cantone di Dreux-Ovest", "text": "Il Cantone di Dreux-Ovest era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dreux e i comuni di:"}
{"id": "610973", "revid": "93556", "url": "https://it.wikipedia.org/wiki?curid=610973", "title": "Classe St. Louis (incrociatore 1905)", "text": "La classe St. Louis, varata nel 1905, era costituita da incrociatori statunitensi, 3 in tutto, realizzati come diminuzione del progetto della Classe California, veri e propri incrociatori corazzati. In verit\u00e0 anche la St. Louis era una sorta di unit\u00e0 di questo tipo, anche se classificata come incrociatore protetto, in quanto dotati di 14 cannoni da 152 mm e una corazza piuttosto spessa di piastre in acciaio Krupp, 102 mm sulla cintura e 76 mm sul ponte."}
{"id": "610974", "revid": "766932", "url": "https://it.wikipedia.org/wiki?curid=610974", "title": "Luis Alberto Lacalle", "text": "Biografia.\n\u00c8 stato Presidente dell'Uruguay dal 1990 al 1995.\nSuo figlio Luis Alberto Lacalle Pou \u00e8 stato eletto Presidente dell'Uruguay nel 2020."}
{"id": "610975", "revid": "984922", "url": "https://it.wikipedia.org/wiki?curid=610975", "title": "Cantone di Dreux-Sud", "text": "Il Cantone di Dreux-Sud era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dreux e i comuni di:"}
{"id": "610976", "revid": "125931505", "url": "https://it.wikipedia.org/wiki?curid=610976", "title": "Il cielo sopra Berlino", "text": "Il cielo sopra Berlino (\"Der Himmel \u00fcber Berlin\") \u00e8 un film del 1987 diretto da Wim Wenders. \nPresentato in concorso al 40\u00ba Festival di Cannes, ha vinto il premio per la migliore regia. \nTrama.\nBerlino, anni ottanta. Due angeli chiamati Damiel e Cassiel vagano nella citt\u00e0 invisibili: osservano i berlinesi e ascoltano i loro pensieri. \nTra i molti che incontrano nel loro girovagare c'\u00e8 un uomo anziano di nome Homer, che come il poeta greco Omero sogna la pace e cerca la Potsdamer Platz, una piazza che prima della Seconda guerra mondiale era una delle pi\u00f9 belle d'Europa. Al suo posto trova una spianata incolta, una specie di terra di nessuno, e il Muro di Berlino coperto di graffiti. Damiel, percorrendo la citt\u00e0, arriva in un circo dove vede e si innamora di Marion, una trapezista che vive sola in un camper, balla da sola sulla musica dei Crime &amp; The City Solution, e cammina sola per la citt\u00e0. Un regista americano, Peter Falk, arriva a Berlino per girare un film: in passato \u00e8 stato anch'egli un angelo, ma ha rinunciato alla sua immortalit\u00e0. Anche Damiel decide di diventare uomo: le prime esperienze sono il sangue e il dolore. Vede i colori, assaggia i cibi degli uomini e il caff\u00e8 caldo. Cassiel assiste impotente un ragazzo che si suicida lanciandosi dal tetto di un palazzo.\nAd un concerto di Nick Cave Marion incontra di nuovo Damiel e, in breve, ricambia il suo amore. Prima che il circo chiuda definitivamente, essa eseguir\u00e0 il suo ultimo numero volteggiando come un angelo.\nProduzione.\nIl film venne progettato da Wenders dopo il suo ritorno in Germania. Il regista aveva trascorso otto anni negli Stati Uniti dove aveva girato quattro film in inglese. Wenders in quel periodo stava preparando anche un altro film, \"Fino alla fine del mondo\", ma si era reso conto che non avrebbe potuto iniziare a girarlo per almeno un altro anno e quindi, dato che aveva comunque una societ\u00e0 di produzione con dei dipendenti da pagare, doveva realizzare un lavoro nel frattempo.\nDecise di realizzare un lungometraggio veloce e spontaneo, nella sua lingua nativa, che lo riavvicinasse alla sua essenza di tedesco e alla sua infanzia: decise perci\u00f2 di ambientarlo a Berlino. Tornato a Berlino Wenders vag\u00f2 inizialmente per la citt\u00e0 annotando sul suo taccuino ci\u00f2 che vedeva e lo colpiva, cercando ispirazione dalla citt\u00e0: nelle sue passeggiate not\u00f2 che erano presenti molte raffigurazioni di angeli. Poco alla volta il regista cominci\u00f2 a prendere seriamente in considerazione l'idea di un film che avesse angeli custodi come protagonisti.\nSceneggiatura.\nIl regista si avvalse della collaborazione di Peter Handke, Premio Nobel per la letteratura 2019, per scrivere i dialoghi (il regista inser\u00ec nel film anche la poesia \"Lied vom Kindsein\" (Elogio dell'infanzia).\nRiprese.\nWenders inizi\u00f2 le riprese del film senza avere un vero copione in mano; aveva deciso a grandi linee le scene e le ambientazioni, ma non aveva fissato una vera tabella di marcia con le scene da svolgere e con le battute da far recitare agli attori. Questa mancanza di copione gli consent\u00ec una grande libert\u00e0 espressiva.\nLe scene pi\u00f9 costose furono quelle realizzate vicino al Muro e nella cosiddetta \"striscia della morte\" all'interno del Muro. Non era possibile ottenere il permesso di girare in quell'area, e quindi il regista fece necessariamente ricostruire in uno spiazzo aperto 150 metri di Muro, in modo da poter girare le scene. Nei primi giorni di riprese il regista e il costumista non avevano ancora deciso che costume dare agli angeli. Per gli angeli il costumista recuper\u00f2 tutte le armature e tutti i costumi alati che poteva e li fece provare agli attori, ma Wenders non era soddisfatto dell'effetto scenico e infine decise di fornire gli angeli di un semplice cappotto, abbandonando armature e ali. Solo in una breve scena onirica si vede Damiel che appare in sogno a Marion vestito con l'armatura, la stessa armatura che Damiel vender\u00e0 per recuperare un po' di soldi.\nDedica.\nIl film \u00e8 dedicato a tre \"angeli\" del cinema: i registi Yasujir\u014d Ozu, Fran\u00e7ois Truffaut, Andrej Tarkovskij.\nI luoghi.\nIl film \u00e8 un viaggio negli spazi della metropoli Berlino, fra i suoi monumenti emblematici:\nFotografia.\nLa fotografia del film venne seguita da Henri Alekan, famoso per aver lavorato con Jean Cocteau a \"La bella e la bestia\".\nAlekan utilizz\u00f2 il colore per le scene con il punto di vista umano e una tinta monocromatica virata seppia per le scene con il punto di vista degli angeli. Significativa l'ultima scena del film, a colori tranne nell'angolo dove staziona Cassiel, che essendo un angelo rimane monocromatico. L'utilizzo del monocromatico rappresenta il fatto che gli angeli captano le cose essenziali della vita; sono esseri che possono sentire i pensieri pi\u00f9 reconditi degli uomini, in grado di conoscere i fatti prima che questi accadano ma allo stesso tempo limitati dal non poter vedere i colori, sentire i sapori e tutte le sensazioni che un essere umano apprezza quotidianamente. Durante la produzione del film Alekan e Wenders utilizzarono una calza di seta come filtro per realizzare le sequenze monocromatiche.\nIl primo film a utilizzare il monocromatico per gli angeli e il colore per gli umani fu \"Scala al paradiso\" (\"A Matter of Life and Death\") di Michael Powell ed Emeric Pressburger nel 1946.\nIl film non fa quasi mai uso di effetti speciali. Lo stesso regista ha ammesso che durante la preparazione e la realizzazione del film uno dei suoi grandi problemi era l'invisibilit\u00e0 degli angeli e come renderla al meglio. Wenders, in collaborazione con Alekan, gir\u00f2 alcune scene utilizzando la sovrimpressione per rendere l'attore semitrasparente in modo da dare l'idea di un'entit\u00e0 incorporea. Comunque alla fine Wenders utilizz\u00f2 molto raramente questa tecnica, preferendo far recitare gli attori normalmente senza utilizzare artifici tecnici per simulare l'invisibilit\u00e0 degli angeli.\nRemake.\nHa avuto un sequel, \"Cos\u00ec lontano cos\u00ec vicino\" (1993), ed un remake statunitense, \"City of Angels - La citt\u00e0 degli angeli\" (1998).\nIn occasione della 68\u00aa edizione della Berlinale, il Festival Internazionale del cinema di Berlino, \u00e8 stata presentata, all'interno della sezione Berlinale Classic, una nuova versione 4K DCP del film, curata dallo stesso regista e ripristinata digitalmente."}
{"id": "610978", "revid": "1272592", "url": "https://it.wikipedia.org/wiki?curid=610978", "title": "Pietransieri", "text": "Pietransieri \u00e8 una frazione del comune di Roccaraso, in provincia dell'Aquila. Si trova nel comprensorio della comunit\u00e0 montana Alto Sangro e altopiano delle Cinquemiglia, a 1.359 metri m s.l.m.\nStoria.\nIl borgo sorse nel 975 d.C. circa, quando la diocesi di Sulmona ebbe dei territori intorno Alfedena da parte del monastero di San Vincenzo al Volturno. Fu costruito il centro fortificato di Roccaraso, mentre su un piccolo sperone roccioso il centro di Pietransieri. \nIl borgo cambi\u00f2 varie volte nome (Pietra d'Anserio, Pietranziero), fino al nome attuale assunto nel XVI secolo. Prima del 1811, il borgo era un comune autonomo, poi passato all'amministrazione di Roccaraso. Dopo la distruzione della seconda guerra mondiale, anche Pietransieri \u00e8 diventata importante stazione turistica invernale per lo sci, essendo molto vicina a Roccaraso. \nStrage di Limmari.\nPietransieri \u00e8 nota per l'eccidio di Pietransieri, (noto anche come \"strage di Limmari\"), dal nome del vicino bosco in cui si consum\u00f2 la tragedia.\nOnorificenze.\nLa frazione di Pietransieri di Roccaraso \u00e8 tra gli enti decorati al valor militare per la guerra di liberazione, insignito della medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:"}
{"id": "610979", "revid": "984922", "url": "https://it.wikipedia.org/wiki?curid=610979", "title": "Cantone di La Fert\u00e9-Vidame", "text": "Il Cantone di La Fert\u00e9-Vidame era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610980", "revid": "34392", "url": "https://it.wikipedia.org/wiki?curid=610980", "title": "Comitato parlamentare di controllo sui servizi segreti", "text": "Il Comitato parlamentare di controllo sui servizi segreti (\"COPACO\") \u00e8 stato un organo del Parlamento italiano, con funzioni di controllo dei servizi segreti. Dal 2007 le sue funzioni sono svolte dal \"Comitato parlamentare per la sicurezza della Repubblica\".\nEra nato nel 1977, con lo scopo di verificare che l'attivit\u00e0 dei servizi segreti venisse svolta nel rispetto delle finalit\u00e0 stabilite dalla legge. Claudio Scajola \u00e8 stato l'ultimo a presiedere il Comitato."}
{"id": "610981", "revid": "984922", "url": "https://it.wikipedia.org/wiki?curid=610981", "title": "Cantone di Nogent-le-Roi", "text": "Il Cantone di Nogent-le-Roi era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610982", "revid": "110157", "url": "https://it.wikipedia.org/wiki?curid=610982", "title": "Cantone di Senonches", "text": "Il Cantone di Senonches era una divisione amministrativa dell'Arrondissement di Dreux.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "610984", "revid": "533647", "url": "https://it.wikipedia.org/wiki?curid=610984", "title": "Bartolomeo Ferratini", "text": "Biografia.\nNacque nel 1534 a Roma.\nVescovo di Amelia dal 9 ottobre 1562, papa Paolo V lo elev\u00f2 al rango di cardinale nel concistoro dell'11 settembre 1606.\nMor\u00ec il 1\u00ba novembre 1606 all'et\u00e0 di 72 anni."}
{"id": "610985", "revid": "533647", "url": "https://it.wikipedia.org/wiki?curid=610985", "title": "Bonifazio Caetani", "text": "Biografia.\nBonifazio Caetani dei duchi di Sermoneta nacque a Roma nel 1567. Quartogenito di Onorato ed Agnese Colonna di Paliano, era fratello di Antonio Caetani, bisnipote del cardinale Niccol\u00f2 Caetani, nipote del cardinale Enrico Caetani, e zio del cardinale Luigi Caetani. Tra i suoi antenati spicca la figura di Benedetto Caetani, divenuto in seguito papa Bonifacio VIII. In linea materna era cugino del cardinale Ascanio Colonna.\nDal 1586 frequent\u00f2 giurisprudenza presso l'Universit\u00e0 di Bologna, dove fu allievo di Gerolamo Boccadiferro e conobbe e divenne amico di Torquato Tasso.\nVescovo di Cassano dall'8 novembre 1599 per volere di papa Clemente VIII, papa Paolo V lo elev\u00f2 al rango di cardinale presbitero di Santa Prudenziana nel concistoro dell'11 settembre 1606. Il 22 aprile 1613 fu trasferito alla sede metropolitana di Taranto.\nMor\u00ec il 24 giugno 1617 all'et\u00e0 di 50 anni.\nSuccessione apostolica.\nLa successione apostolica \u00e8:"}
{"id": "610995", "revid": "1543377", "url": "https://it.wikipedia.org/wiki?curid=610995", "title": "Base aerea di Aviano", "text": "Laeroporto di Aviano (in inglese: Aviano Air Base o semplicemente Aviano AB) \u00e8 un'infrastruttura militare italiana utilizzata dall'USAF, l'aeronautica militare statunitense. Si trova nel comune di Aviano, in Friuli-Venezia Giulia, ai piedi delle Prealpi Carniche, circa 15 chilometri a nord di Pordenone. Nella base ha sede il 31st Fighter Wing dell'aeronautica militare statunitense, a sua volta parte dell'USAFE (United States Air Forces in Europe). La base, dal 1992 al 1\u00ba novembre del 2005, fu anche il quartier generale della Sixteenth Air Force, ora situata alla base aerea di Ramstein in Germania.\nL'Aeronautica Militare ha il comando dell'aeroporto \"\"Pagliano e Gori\" di Aviano, per \"garantire la sovranit\u00e0 nazionale e sovrintendere all'applicazione degli accordi bilaterali relativi alla presenza di reparti USAF rischierati sulla base\"\" ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale.\nDal settembre 2019 comandante \u00e8 il colonnello pilota dell'AMI Luca Crovatti.\nStoria.\nQuello di Aviano \u00e8 uno dei pi\u00f9 vecchi aeroporti militari italiani: venne infatti realizzato per le nascenti forze aeronautiche militari del Regno d'Italia nel 1911. Gi\u00e0 nel 1910, a poca distanza, in localit\u00e0 Comina, alla periferia di Pordenone, era sorta la prima scuola civile italiana di aviazione. Constatata l'esigenza di creare una nuova scuola di volo, dopo Centocelle, lo Stato Maggiore dell'Esercito decise di utilizzare le praterie di Aviano, caratterizzate da terreno pianeggiante, assenza di ostacoli e ottime condizioni atmosferiche quale sede del nuovo aeroporto. Con lo sviluppo dell'aeroporto militare, la Comina, dove si costruivano anche pezzi per aeroplani, divenne una dipendenza dell'aeroporto di Aviano.\nPrima guerra mondiale.\nDal dicembre 1914 al 21 maggio 1915 era sede della 3\u00aa Squadriglia da ricognizione e combattimento.\nDurante la Prima guerra mondiale, l'Italia utilizz\u00f2 l'aeroporto di Aviano (insieme con quello della Comina) come base delle Squadriglie da bombardamento, alle dipendenze del Comando Battaglione Aviatori di Pordenone e dotate di velivoli Caproni Ca300 e Ca450. La posizione strategica ne fece la base principale per le missioni contro le forze austro-germaniche che combattevano sul Cadore, sul fronte dell'Isonzo, con azioni che si spinsero fino a Lubiana (febbraio 1916) e Pola (agosto 1917).\nDal 1\u00ba novembre 1915 era sede della 2\u00aa Squadriglia che nell'ambito della Battaglia di Caporetto ripiega alla fine di ottobre 1917, dal 2 novembre della 3\u00aa Squadriglia che ripiega il 31 ottobre 1917, dal 15 dicembre della 4\u00aa Squadriglia che ripiega il 1\u00ba novembre 1917, dal 18 dicembre era la sede della 6\u00aa Squadriglia che ripiega il 31 ottobre 1917, dal 12 gennaio 1916 della 7\u00aa Squadriglia che ripiega il 31 ottobre 1917 e dal 10 aprile 1917 della 15\u00aa Squadriglia da bombardamento Caproni fino al 26 settembre.\nAlla fine di ottobre del 1917, con la disfatta di Caporetto, gli Austro-Ungarici occuparono tutto il territorio fino al fiume Piave e presero possesso dell'aeroporto. Da esso partivano gli aerei austriaci diretti a bombardare, spesso di notte, le citt\u00e0 italiane. Nei pressi dell'aeroporto medesimo, vicino a Forcate, di notte atterrava la medaglia d'oro Camillo De Carlo che, assieme al fido Giovanni Bottecchia (fratello del ciclista Ottavio Bottecchia), ebbe un ruolo determinante, al fine di spiare i movimenti delle truppe poco prima della Battaglia del solstizio (giugno 1918). Gli equipaggi e gli aerei italiani efficienti vennero trasferiti sugli aeroporti intorno a Padova e Abano Terme. Durante il conflitto, nell'arco del 1917, si distinsero due aviatori italiani, il capitano Maurizio Pagliano e il tenente Luigi Gori, che con l'osservatore/navigatore Barbarisi condussero un'incursione non autorizzata contro i cantieri navali austriaci di Pola in Istria.\nTale azione venne ripetuta da Pagliano e Gori nell'agosto del 1917, con a bordo Gabriele D'Annunzio in persona. Con il poeta i due aviatori effettuarono innumerevoli azioni, tanto da essere ricordati nel \"Notturno\" come \"l'eroica coppia alata\". Il loro destino si comp\u00ec il 30 dicembre del 1917, quando furono abbattuti vicino a Susegana (TV) dall'asso austro-ungarico Benno Fiala von Fernbrugg. In loro onore, su suggerimento di D'Annunzio, nel 1919 il nome della base venne cambiato in \"aeroporto \"Pagliano e Gori\"\"; nel punto dove essi caddero vi \u00e8 ora un piccolo monumento, che ne ricorda la tragica fine. A dicembre 1918 arriva il II Gruppo (poi 2\u00ba Gruppo volo) fino al 13 febbraio 1919 ed alla fine del 1919 vi si sposta la 59\u00aa Squadriglia.\nNel luglio del 1921 fu ricostituito all'aeroporto il VI Gruppo aeroplani da caccia (6\u00ba Gruppo caccia).\nNel 1923, con l'istituzione della Regia Aeronautica l'aeroporto venne espanso diventando sede della 81\u00aa Squadriglia aeroplani e nel 1937 divenne la base del \"16\u00ba Stormo da bombardamento\".\nSeconda guerra mondiale.\nSia prima che durante la Seconda guerra mondiale l'aeroporto ebbe un enorme sviluppo, con la costruzione di nuove palazzine e nuovi hangar (tuttora visibili). Erano presenti due piste di volo, una per il gruppo operativo e una per la scuola bombardamento. Molti nomi che poi scrissero la storia dell'aeronautica passarono da Aviano per effettuare la transizione sul velivolo S-79 (il Gobbo maledetto). Dopo l'armistizio dell'8 settembre sia la Aviazione Nazionale Repubblicana (ANR) sia quella tedesca, la Luftwaffe, effettuarono missioni dall'aeroporto \"Pagliano e Gori\", per contrastare i bombardieri alleati, in rotta tra le basi della Puglia e la Germania. Identificato come obiettivo, il \"Pagliano e Gori\" fu pesantemente bombardato dagli alleati, fino a renderlo inutilizzabile.\nNegli ultimi periodi, per carenza di piloti, vennero utilizzati dai tedeschi aviatori italiani, spesso centrati in volo dagli aerei americani, superiori per numero e potenza di fuoco. Le forze britanniche catturarono la base nel 1945 per impiegarla operativamente fino al 1947, quando il 51\u00ba Stormo dell'Aeronautica Militare riprese a volare da questo aeroporto. La base negli anni cinquanta fu notevolmente ridimensionata e una parte di essa venne ceduta all'Esercito Italiano, che vi install\u00f2 il \"132\u00ba Reggimento carristi\" e intitol\u00f2 la caserma alla medaglia d'oro Salvatore Zappal\u00e0.\nBase NATO.\nNel 1954, il governo statunitense e quello italiano firmarono un accordo (Status of Forces Agreement) per l'utilizzo congiunto della base che divenne cos\u00ec una base NATO. Il quartier generale della United States Air Forces in Europe ufficialmente attivava il campo aeronautico il 15 febbraio del 1955. Negli anni dal 1950 al 1990, Aviano ospitava a rotazione squadriglie di caccia, in supporto dei compiti assegnati alla NATO e dei dispiegamenti dell'Air Force con compiti di esercitazione nell'impiego delle armi. Durante lo stesso periodo la base \u00e8 stata un avamposto nello scacchiere centro-meridionale orientale dell'Europa. L'unico aeromobile civile autorizzato a farvi scalo era quello delle Industrie Zanussi, la cui presidenza fino ai primi anni Ottanta era locata a Pordenone, a pochi chilometri di distanza.\nDurante gli anni dal 1990 al 2005 e poi nel 2011 per le operazioni libiche la base ha ospitato aerei radar Airborne Warning and Control System (di pattuglia sul mare Adriatico), intercettori F-16 con il compito di difendere la base e l'Italia settentrionale, \"gun-ship\" montate su aerei da trasporto Hercules C-130, caccia-bombardieri F-15 e aerei controcarro A-10 e A-6 che hanno svolto compiti di bombardamento strategico e tattico contro la Serbia nel 1999 (vedasi pi\u00f9 sotto le voci relative alle operazioni Allied Force e Deliberate Force) e come prima citato nel 2011 in Libia.\nDisastro di Cavalese.\nIl 3 febbraio del 1998, un aereo da guerra elettronica Grumman EA-6B Prowler dei Marines, decollato dalla base aerea di Aviano, durante una missione di addestramento a bassa quota, a causa di una condotta negligente da parte del pilota, ha reciso il cavo di una funivia sulle Alpi nei pressi di Cavalese (TN), causando 20 morti.\nUnit\u00e0 statunitensi nella base.\nAttualmente Aviano ospita il 31st Fighter Wing (31 FW), che forma parte della United States Air Forces in Europe, uno dei maggiori comandi dell'USAF e anche la componente aerea dello United States European Command, uno degli Unified Combatant Command del Department of Defense.\nIl 31 FW include un gruppo di manutenzione, un gruppo di supporto missione, un gruppo medico e un gruppo operativo (OG).\nGli squadroni operativi di caccia del 31 OG sono:\nEntrambi equipaggiati con cacciabombardieri F-16CM Fighting Falcon Block 40, con il contrassegno (tail code) \"AV\".\nLa missione corrente delle forze USAF in Aviano \u00e8 quella di condurre operazioni regionali e in spedizione seguendo ordini della NATO, del Supreme Allied Commander Europe (SACEUR) (Comandante supremo alleato in Europa), oppure ordini nazionali.\nPresenza di armi atomiche.\nSecondo un rapporto statunitense del Natural Resources Defence Council, nella base di Aviano, secondo il concetto NATO di condivisione nucleare, sarebbero conservate 50 bombe atomiche B61-4 di potenza variabile tra 45 e 107 chilotoni. L'aggiornamento di sicurezza di Aviano AB indica che il numero di armi nucleari operative volte a deposito presso la base potrebbe essere stato ridotto e le bombe B61 ridotte da 50 a 25-35. Tutti i numeri e specifiche riportate, data la segretezza del soggetto, sono comunque da considerarsi speculative.\nPresidenti USA alla base.\nLa base Nato \u00e8 stata visitata da due presidenti degli Stati Uniti: Da Bill Clinton il giorno 29 luglio 1999 (tra l'altro cen\u00f2 in un ristorante, posto nel paese di Dardago, ai piedi delle Prealpi Carniche) e da George W. Bush negli anni del suo secondo mandato.\nNote turistiche e fotografiche.\nLa base si pu\u00f2 fotografare molto facilmente, in giorni non troppo caldi (con macchine fotografiche ad alta risoluzione, dotate di potenti teleobiettivi), da vari punti della ripida strada di montagna che porta a Piancavallo."}
{"id": "610998", "revid": "838137", "url": "https://it.wikipedia.org/wiki?curid=610998", "title": "Ferenc Forg\u00e1ch", "text": "Biografia.\nNacque a Strigonio nel 1566.\nIl 22 dicembre 1587 fu eletto dal re d'Ungheria vescovo di Veszpr\u00e9m, ma la Santa Sede non conferm\u00f2 la nomina.\nIl 10 luglio 1596 fu trasferito dal re d'Ungheria alla sede di Nitra.\nIl 5 novembre 1607 fu promosso arcivescovo di Strigonio e primate di Ungheria.\nPapa Paolo V lo elev\u00f2 al rango di cardinale nel concistoro del 10 dicembre 1607, ma non gli fu assegnata nessuna chiesa titolare, poich\u00e9 non si rec\u00f2 mai a Roma per prenderne possesso.\nIncoron\u00f2 re Mattia II di Ungheria.\nMor\u00ec il 16 ottobre 1615 all'et\u00e0 di 51 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "610999", "revid": "1792511", "url": "https://it.wikipedia.org/wiki?curid=610999", "title": "Peugeot 305", "text": "La Peugeot 305 \u00e8 un'autovettura di classe media prodotta tra il 1977 ed il 1990 dalla casa automobilistica francese Peugeot.\nStoria.\nGenesi e debutto.\nIl progetto che avrebbe dato i natali alla nuova media della casa del leone fu avviato nella prima met\u00e0 degli anni settanta: intorno al 1975 cominciarono a filtrare le prime indiscrezioni, ma in maniera imprecisa e spesso distorta. Alcune voci riferivano persino che la nuova vettura avrebbe preso il posto della vetusta 404, ma di fatto non potevano essere pi\u00f9 errate, poich\u00e9 la 404 era gi\u00e0 stata praticamente soppiantata dalla 504 (anch'essa oramai non pi\u00f9 freschissima e per la quale erano appena partiti i progetti per la sua sostituta), pur essendo rimasta ancora a lungo in listino, dal quale era stata cancellata proprio in quel 1975.\nIn realt\u00e0, per le sue caratteristiche messe a capitolato, la nuova media Peugeot si sarebbe avvicinata maggiormente alla 304, ma, come era gi\u00e0 stato fatto per diversi altri modelli della casa, non l'avrebbe inizialmente sostituita, ma l'avrebbe affiancata come variante pi\u00f9 moderna. Tale intenzione commerciale venne resa nota direttamente dalla casa costruttrice al momento del debutto della vettura, avvenuto nel novembre del 1977: nacque cos\u00ec la \"305\".\nDesign ed interni.\nDisegnata da Pininfarina, la linea della 305 era nel complesso piuttosto tradizionale, e richiamava la elementare semplicit\u00e0 della Peugeot 604. Rispetto a quest'ultima, per\u00f2, la 305, essendo di classe inferiore, risultava molto meno imponente e massiccia, e pi\u00f9 snella nelle forme, a tutto vantaggio di un look notevolmente pi\u00f9 dinamico. Inoltre risultava nel complesso meno anonima che non l'incompresa ammiraglia della casa. Linea disegnata quindi da Pininfarina, ma sulla base delle specifiche fissate dalla casa in tema di sicurezza. La 305 fu infatti una delle prime auto dotate di frontale e coda collassabili in caso di urto, in modo da assorbire le sollecitazioni dell'urto stesso. Negli anni settanta non erano molte le auto dotate di questa soluzione, infatti la maggior parte delle auto, durante un incidente si deformavano nel frontale o nella coda, ma in maniera insufficiente a garantire un assorbimento dell'onda d'urto, e quindi le conseguenze per gli occupanti potevano divenire fatali. La 305 ovvi\u00f2 a questo problema adottando questa tecnica. Inoltre era anche dotata di protezioni laterali contro gli urti e di un serbatoio protetto anch'esso dagli urti e dal pericolo di incendi. La cura del fattore sicurezza, ma anche molti elementi stilistici esteriori, trassero la loro ispirazione dal prototipo \"VSS\" (\"V\u00e9hicule Synth\u00e9se S\u00e9curit\u00e9\"), una berlina sperimentale a tre volumi presentata nel giugno del 1974 e che prefigurava abbastanza da vicino la futura \"305\".\nClassica tre volumi media di fine anni '70, la 305 era uno dei punti di congiunzione tra gli stilemi stilistici degli anni passati e quelli degli anni a venire. Abbiamo quindi fari anteriori trapezoidali, discendenti verso il centro della calandra e grossi fari posteriori di forma rettangolare. Specialmente il tema dei fari anteriori trapezoidali \u00e8 un tema che sarebbe stato in seguito sviluppato anche sugli altri modelli a venire. La fiancata era caratterizzata da una linea di cintura piuttosto bassa e slanciata, mentre la coda era leggermente spiovente all'indietro, come nel prototipo VSS. Sia anteriormente che posteriormente erano presenti dei paraurti in acciaio che davano un senso generale di robustezza.\nL'abitacolo della \"305\" era impostato pressappoco come quello della \"304\", ma era anche pi\u00f9 moderno nella scelta di elementi stilistici e soluzioni per l'abitabilit\u00e0. Tra queste ultime l'abitabilit\u00e0 posteriore leggermente migliorata grazie al passo leggermente aumentato: 3 cm in pi\u00f9 per l'interasse e 5\u00a0cm in pi\u00f9 per i passeggeri posteriori. Morbidi e confortevoli i sedili, sia quelli anteriori che il divano posteriore. La maggior modernit\u00e0 della 305 era riscontrabile nel disegno di plancia e cruscotto, che rispetto alla 304 rappresentava un grosso balzo in avanti, anche se rimaneva migliorabile la disposizione di alcuni comandi e balzava all'occhio l'assenza di una console centrale davvero completa. Spiccava il nuovo volante a due razze, mentre erano presenti diversi scomparti portaoggetti qua e l\u00e0 nell'abitacolo.\nStruttura e meccanica.\nLa struttura della \"305\" era uno dei principali risultati derivanti dall'esperienza della Peugeot dopo la realizzazione e la presentazione del prototipo \"VSS\". La \"305\" fece tesoro di tutte quelle soluzioni introdotte nel veicolo sperimentale lanciato tre anni prima, specialmente per quanto riguarda l'aspetto relativo alla sicurezza passiva. E cos\u00ec, ecco che la \"305\" nasceva da una nuova scocca portante in acciaio, con frontale e coda a deformazione programmata in caso di urto e le gi\u00e0 citate protezioni latarali, i rinforzi nelle porte ed il serbatoio carburante con speciali protezioni. La scocca cos\u00ec realizzata era dotata anteriormente di un telaietto ausiliario sostenuto da silent blocs, in modo da ospitare il motore e mantenerlo isolato dal resto del corpo vettura ed in particolare dall'abitacolo, che quindi non veniva soggetto a vibrazioni di alcun tipo.\nConsiderazioni sulla sicurezza a parte, la \"305\" era per il resto impostata in maniera decisamente classica: corpo vettura a tre volumi, motore anteriore trasversale, trazione anteriore e sospensioni a ruote indipendenti. Queste ultime prevedevano un avantreno di tipo McPherson, anche se leggermente differente rispetto a quello montato sulla \"304\": ora la geometria dell'asse anteriore era semplificata in quanto al posto del triangolo inferiore prevedeva un braccio unico trasversale ed una barra antirollio in grado di lavorare anche in trazione e compressione. Il retrotreno era rimasto invece pressoch\u00e9 identico a quello della \"304\", poich\u00e9 prevedeva bracci obliqui articolati su un tubo trasversale. L'impianto frenante era di tipo misto, con dischi all'avantreno e tamburi al retrotreno. Nonostante ci\u00f2, era stato curato nei minimi dettagli e la \"305\" riusciva a garantire su strada asciutta e pianeggiante degli spazi di frenata migliori persino di una concorrente come la Giulietta di quegli anni, che pure montava quattro freni a disco. Lo sterzo era a cremagliera, ma senza servocomando: ci\u00f2 causava un certo affaticamento del conducente in manovra e nei percorsi montani in velocit\u00e0.\nAl suo debutto la \"305\" era disponibile in due motorizzazioni, entrambe a benzina:\nEntrambi i motori erano accoppiati ad un cambio manuale a 4 marce: in tutti e due i casi si trattava di un cambio in blocco con il motore, a cui si interfacciava mediante una frizione monodisco a secco.\nEvoluzione.\nI primi anni.\nLa 305 fu inizialmente proposta negli allestimenti \"GL\" e \"GR\", con motore da 1.3 litri, e nell'allestimento \"SR\" con motore da 1.5 litri. L'allestimento pi\u00f9 ricco differiva meccanicamente dagli altri due anche per i differenti rapporti del cambio. La 305 riscosse un gran successo specialmente in Francia, ma anche in altri paesi europei. Un po' meno bene in Italia, anche se le vendite iniziali non si poterono in ogni caso definire deludenti. Probabilmente per\u00f2 la maggior parte degli italiani preferiva la praticit\u00e0 delle vetture con carrozzeria hatchback e si orientava su scelte di quel tipo. In ogni caso, gli esiti furono confortanti e gettarono i presupposti per l'ampliamento della gamma.\nAll'inizio del 1979 venne lanciata la \"305 GRD\", equipaggiata con il nuovo motore XIDL da 1548\u00a0cm\u00b3 in grado di erogare 49 CV di potenza massima. Come suggerisce la denominazione, l'unico allestimento previsto era il \"GR\".\nNella primavera del 1980, la gamma della \"305\" si ampli\u00f2 notevolmente con l'arrivo della versione \"Break\": esteriormente riconoscibile per la parte posteriore ridisegnata in funzione di una maggiore capacit\u00e0 di carico, la \"305 Break\" venne proposta con la stessa gamma motoristica della berlina. Nel mese di giugno, venne introdotta la \"305\" base, con un allestimento semplificato, privo di sigle e che and\u00f2 a porsi sotto la versione \"GL\". Contemporaneamente, la \"305 GR\" vide l'arrivo del motore da 1.5 litri gi\u00e0 montato sulla \"SR\". Inoltre, la \"305 GRD\" venne sostituita da due versioni, la \"305 GLD\" e la \"305 SRD\", differenti per l'allestimento e la dotazione. Sempre nel 1980, la dotazione di serie su tutta la gamma si ampli\u00f2 con l'arrivo dell'autoradio a cassette. Le versioni \"SR\", poi, beneficiarono dell'arrivo dei fari alogeni H4 e della maniglia di sostegno per il passeggero anteriore, mentre su \"GR\" ed \"SR\" vi fu l'arrivo del tergicristallo con funzione intermittente.\nTra la fine del 1980 e l'inizio del 1981 venne introdotta nella gamma \"305\" anche la \"305 S\", una versione pi\u00f9 brillante, disponibile solo con carrozzeria berlina ed equipaggiata da una variante pi\u00f9 briosa del normale 1.5 a benzina, che in questo caso raggiungeva una potenza massima di 89 CV. Nel corso del 1981, poi, venne introdotta la \"305 Van\", basata sulla \"Break\" ma con sole 3 porte, mentre la \"GL\" ricevette anch'essa il motore da 1.5 litri, lasciando il 1.3 unicamente alla versione base. Quest'ultimo aggiornamento fu limitato inizialmente al solo mercato interno, per poi essere esteso a tutti gli altri mercati nel giro di un anno. Nonostante il passaggio dal motore 1.3 al motore 1.5, le versioni \"GL\" e \"GR\" non videro aumentare la loro potenza fiscale grazie ad un accorgimento previsto dalla legge francese e che consisteva nell'allungare i rapporti del cambio: in questo modo si potevano mantenere i cavalli fiscali di origine ed in alcuni casi addirittura ridurli. Questo fu il caso delle nuove \"305 GL\" e \"GR\", che videro la loro potenza fiscale scendere da 7 a 6CV nonostante l'aumento di cilindrata.\nIl restyling 1982.\nIl 2 luglio del 1982 fu introdotta la 305 sottoposta al rituale aggiornamento di mezza et\u00e0: in questo caso non si \u00e8 trattato di un puro aggiornamento estetico, e neppure di aggiornamenti ai motori, ancorch\u00e9 consistenti. In realt\u00e0, a subire modifiche non da poco \u00e8 stata innanzitutto la scocca, ridisegnata nella parte anteriore in maniera tale che il vano motore potesse accogliere sia i motori \"XL5\" ed \"XR5\" utilizzati fino a quel momento, sia il nuovo motore della serie XUD che esord\u00ec proprio sulla \"305\". Quest'ultimo motore era in pratica un 1.9 a gasolio con alimentazione atmosferica che and\u00f2 a sostituire il poco brillante 1.5 XIDL da 49 CV utilizzato fino a quel momento. La potenza del nuovo motore raggiungeva un picco di 65 CV. Inoltre, vi furono anche aggiornamenti all'avantreno. Tra le altre novit\u00e0 motoristiche, anche le \"305 GL\" previste per i mercati esteri ricevettero il motore \"XR5\" da 1.5 litri, mentre la \"305 S\" fu sostituita dalla \"305 GT\", equipaggiata con il nuovo 1.6 XU5 da 1580\u00a0cm\u00b3, in grado di erogare una potenza massima di 94 CV a fronte degli 89 CV del modello precedente.\nEsternamente, la \"305\" restyling si distingueva per il frontale munito di una nuova calandra non pi\u00f9 in plastica nera, ma grigia. Cambiarono inoltre, anche se in misura pi\u00f9 impercettibile, i fari anteriori, il cofano motore, i paraurti ed anche i fari posteriori.\nL'aggiornamento \u00e8 stato anche l'occasione per migliorare leggermente la dotazione di serie su tutta la gamma, un cambiamento necessario per stare al passo con una concorrenza che nel frattempo non \u00e8 stata di certo a guardare.\nLa scomparsa del motore diesel da 1.5 litri, sostituito dal 1.9 XUD, fu l'unica novit\u00e0 motoristica avutasi con il restyling: per il resto, almeno inizialmente, rimasero in listino le versioni \"base\" (con motore XL5 da 1.3 litri) e le versioni \"GL\", \"GR\" ed \"SR\" (con motore XR5 da 1.5 litri). Rimanendo sempre nell'ambito delle versioni diesel, la \"GLD\" potea essere richiesta con il cambio a 4 marce oppure 5, mentre la \"SRD\" usciva di serie con il 5 marce.\nGli ultimi anni.\nAlla fine del 1983 debutt\u00f2 la \"GT\" con carrozzeria Break, mentre al Salone di Parigi del 1984, invece, fu presentata la \"305 GTX\", versione decisamente brillante e spinta dal 1.9 XU9 a benzina da 105 CV. Sar\u00e0 la versione di punta della gamma \"305\": tuttavia la sua produzione era gi\u00e0 cominciata prima della presentazione, nel luglio del 1984. Sempre nella stessa occasione fu presentata anche la \"305 Automatic\", equipaggiata con il 1.6 della \"GT\", ma dotata di un cambio automatico a 4 rapporti.\nNel gennaio del 1985, venne introdotta la \"305 S5\", praticamente una \"GR\" dotata del motore della \"GT\": tale modello verr\u00e0 prodotto in tiratura limitata. Nello stesso periodo, la dotazione della gamma intera si arricch\u00ec dell'indicatore del livello dell'olio. Nel luglio dello stesso anno, le \"305 GR\" ed \"SR\" rinunciarono al loro 1.5 a benzina da 74 CV in favore del pi\u00f9 moderno 1.6 XU5, gi\u00e0 montato sulla \"GT\", ma qui proposto per\u00f2 in versione depotenziata da 94 a soli 80 CV. Quanto alla \"GT\", invece, essa benefici\u00f2 dell'arrivo del 1.9 a benzina da 105 CV, fino a quel momento riservato alla sola \"GTX\".\nNella seconda met\u00e0 del 1986, spar\u00ec dal listino la versione \"base\", ponendo fine all'impiego del vecchio 1.3 a benzina da 65 CV. Fu cancellata inoltre la \"305 GT\", mentre la versione automatica adott\u00f2 il 1.9 a benzina da 105 CV.\nNel 1987, con il lancio della 405 destinata a sostituirla, la gamma della \"305\" venne ridotta drasticamente: fu introdotta una nuova versione siglata \"GLS\", unico allestimento riservato alle berline, e disponibile sia a benzina, con il motore 1.6 XU5 da 80 CV, sia a gasolio con il motore 1.9 XUD9 da 65 CV (\"GLSD\"). Pi\u00f9 articolata l'offerta relativa alle \"Break\", ancora con motori a benzina da 1.5 e 1.6 litri e a gasolio da 1.9 litri. Nel giugno del 1988, la berlina fu tolta di produzione, ma la \"Break\" le sopravvisse per un anno ancora, dopodich\u00e9 il lancio della pi\u00f9 moderna station wagon su base 405 ne decret\u00f2 inesorabilmente la fine.\nLe 305 Break e Van.\nLa \"305 Break\" \u00e8 stata introdotta nel marzo del 1980 in occasione del Salone di Ginevra, in sostituzione della \"304 Break\": chiaramente distinguibile per la coda ridisegnata in funzione di una maggior capacit\u00e0 di carico. Per ottimizzare tale aspetto, la \"305 Break\" montava anche un retrotreno dalla geometria ridisegnata, in quanto i due gruppi molla-ammortizzatore erano orizzontali anzich\u00e9 verticali. Inoltre, la volumetria del vano bagagli poteva essere aumentata notevolmente sfruttando il divano posteriore completamente abbattibile. Al suo esordio, la \"305 Break\" era disponibile nella seguente gamma:\nEra assente quindi l'allestimento intermedio \"GR\", previsto invece per la berlina a benzina, cos\u00ec come per le vetture a gasolio non erano inizialmente previsti gli allestimenti GRD ed SRD: quest'ultimo sarebbe stato introdotto qualche mese dopo, a luglio, mentre la \"GRD Break\" sarebbe arrivata molto pi\u00f9 in l\u00e0.\nMeno di un anno dopo il lancio della \"Break\", venne introdotta la \"305 Van\", derivata direttamente dalla \"Break\", ma con carrozzeria a tre sole porte (le anteriori pi\u00f9 il portellone posteriore) e con lunotto e vetri laterali posteriori sostituiti da pannelli in lamiera. Questa versione Van era inizialmente equipaggiata solo con il 1.3 a benzina da 65 CV.\nAlla fine del 1981, la \"GL Break\" vide l'arrivo dello stesso motore della \"SR Break\", rinunciando quindi all'unit\u00e0 da 1.3 litri. Dopo il restyling del 1982, la gamma a benzina rimase immutata, mentre le versioni \"GLD Break\" ed \"SRD Break\" ricevettero il nuovo motore XUD9 da 1905\u00a0cm\u00b3 e 65 CV di potenza massima.\nNel 1983, la gamma si ampli\u00f2 con l'arrivo della \"305 GT Break\", mossa dallo stesso motore XU5 da 1.6 litri e 94 CV che gi\u00e0 equipaggiava la corrispondente versione berlina gi\u00e0 da qualche mese.\nNel 1984 vi fu un ritorno: venne reintrodotto il 1.3 XL5 da 65 CV sulla \"305 Break\" di base, senza sigle particolari di allestimento. Lo stesso anno vennero introdotte anche la \"305 Break GTX\" e la versione automatica, che rispecchiavano entrambe le stesse caratteristiche tecniche delle corrispondenti versioni berlina.\nNell'estate del 1985 venne introdotta la \"GR Break\", l'allestimento che fino a quel momento era previsto solo per la berlina. Il motore utilizzato era il 1.6 XU5 da 80 CV. Infine, sempre nello stesso periodo, la \"GT Break\" spar\u00ec dai listini.\nNel corso del 1986 spar\u00ec dai listini anche la \"305 Break\" di base, mentre nel 1987, con il lancio della \"405\", la versione giardinetta fu l'unica variante di \"305\" rimasta a listino. La gamma comprendeva a quel punto la \"GL Break\" (1.5 a benzina da 74 CV), la \"GR Break\" (1.6 a benzina da 80 CV) e le versioni \"GLD Break\" e \"GRD Break\", quest'ultima una nuova entrata proprio al momento di rivisitare la gamma al lancio della \"405\". La GLD Break, invece, fino a quel momento proposta con cambio a 4 o a 5 marce, venne commercializzata unicamente con cambio a 5 marce. Entrambe le versioni a gasolio erano spinte dal 1.9 XUD9 da 65 CV.\nAlla fine di luglio del 1989 anche queste ultime versioni furono definitivamente cancellate e sostituite dalla \"405 Break\". Rimasero solo le \"305 Van\", disponibili ancora per un anno in due versioni, una a benzina (1.5 da 74 CV) ed una a gasolio (1.9 da 65 CV). Il 30 giugno del 1990, anche queste ultime uscirono definitivamente dai listini Peugeot.\nRiepilogo caratteristiche.\nDi seguito vengono riportate le caratteristiche relative alle varie versioni previste per la gamma \"305\". I prezzi riportati sono in franchi francesi e si riferiscono al momento del debutto nel mercato francese. Sono escluse dal listino le versioni van, prodotte come si \u00e8 gi\u00e0 detto fino al 1991."}
{"id": "611002", "revid": "598985", "url": "https://it.wikipedia.org/wiki?curid=611002", "title": "Massimo Giuntini", "text": "Carriera musicale.\nMassimo Giuntini inizia a suonare il clarinetto nella banda del suo paese (Subbiano, in provincia di Arezzo) sotto la guida del signor Graziano Rossi, passa poi alla banda di Bibbiena (1978-1979)sotto la guida del Maestro Danilo Sereni.\nNel 1980 Forma il primo gruppo rock, i Goings, dove suoner\u00e0 il basso elettrico fino al 1984, per lo pi\u00f9 interpretano cover rock: Led Zeppelin, Jethro Tull, Yes, Deep Purple, Black Sabbath.\nNel 1986 entra nei Pigheads, cover rock (Pink Floyd, Marillion, Peter Gabriel) e blues (Blues Brothers, Chuck Berry, Little Richard etc.), li lascer\u00e0 nel 1990.\nNel 1990 compie il primo viaggio in Irlanda, dove conosce i dischi di Davy Spillane e compra un tin whistle. Nel 1991 fonda il gruppo Casa del vento. Nello stesso anno torna in Irlanda, riportando a casa con s\u00e9 strumenti, dischi e soprattutto un practice set di uilleann pipes. Comprer\u00e0 un full set di uilleann pipe l'anno successivo. Tra il 1991 e il 1995 \u00e8 in tourn\u00e9e con la Casa del Vento.\nNel 1993 suona a Castiglion Fiorentino in compagnia di personaggi famosi: John Renbourn (ex Pentangle), Pierre Bensusan, Craobh Rua. Nel 1994 ad Arezzo forma i Ductia.\nNel 1996 viene chiamato insieme a Francesco Moneti, a far parte dei Modena City Ramblers, con i quali incider\u00e0 2 album \"Terra e libert\u00e0\" (1997) e \"Raccolti\" (1998) e con i quali sar\u00e0 in tourn\u00e9e fino all'ottobre 1998. Collabora con i Ramblers anche nel disco successivo \"Fuori campo\".\nNel 1997 trova per\u00f2 il tempo di suonare la bombarda ne \"Il ballo di San Vito\" mdi Vinicio Capossela e le uilleann pipes per \u0192 e nel primo CD dei Ductia e di fare una tourn\u00e9e estiva con gli irlandesi Craobh Rua.\nNel 1999 incide alcuni brani con Alan Roberts ed esce l'album \"Il ramo d'oro\" dei Ductia. Suona in concerto con The Chieftains.\nTra il 2000 e il 2002 \u00e8 ancora con i Modena City Ramblers con i quali incide \"Radio Rebelde\". Sempre nel 2001 registra nell'album \"Questa parte di mondo\" di Paola Turci e incide il suo primo CD solista, \"Celticaravan\". Produce artisticamente il primo CD \"Me Sa Mmiammo Da Veda\" dei La Tresca. Collabora con il suo vecchio gruppo i La Casa del vento nel disco con Stefano Bellotti \"900\".\nNel 2001 recita una piccola parte di musicista irlandese in \"Gangs of New York\" di Martin Scorsese e suona nel brano tradizionale irlandese \"Devil Amongst the Tailors\" nella Colonna sonora.\nLasciati i Modena City Ramblers nel novembre 2002 entra nei Whisky Trail, storico gruppo di musica celtica. Incide, ancora con la Casa del vento, nel disco \"Il pane e le rose\". Nel 2003 incide \"Blue Planet\" dei Ductia e il secondo CD solista \"Indo-European\". Produce inoltre il secondo CD de La Tresca, titolo \"Compagni di strada\".\nNel 2004 registra nell'album \"Controentu\" di Raffaello Simeoni e nell'album \"L'oste del diau\" dei Lou Dalfin. Produce il CD \"A vision\" di Rodolfo Montuoro e \"60 anni di Resistenza\" della Casa del vento, oltre a collaborare al loro disco \"Al di l\u00e0 degli alberi\".\nNel 2005 esce il suo terzo album, \"Ancestral Breath\". Nel 2006 partecipa al disco \"La lunga notte\" di Stefano Bellotti, che nel frattempo ha lasciato i Modena City Ramblers, e al relativo tour.\nNel 2007 escono tre cd: il quarto dei Ductia intitolato \"Tusc\u00e0ntica\", nove brani sul Medioevo toscano; \"Traditional\", a nome Massimo Giuntini, una compilation rimasterizzata di brani tradizionali; \"Chaosmos\" con i Whisky Trail. Nel 2008 produce artisticamente l'album \"La citt\u00e0 degli alberi\" del gruppo aretino Kabila, esplorando per la prima volta sonorit\u00e0 arabe e mediorientali. Partecipa inoltre alla registrazione de \"Il mulo\", secondo lavoro discografico di Cisco. Il 2009 inizia con l'uscita del quinto lavoro da solista, intitolato \"Epica\", che verr\u00e0 portato in giro con un gruppo stabile composto da 5 elementi incluso Massimo.\nNel 2010 esce il secondo cd del gruppo Kabila, dal titolo \"Oltre noi\", prodotto da Giuntini. Nel luglio dello stesso anno esce, per il gruppo Societ\u00e0 del chiassobujo, il cd \"Jacopo Bordoni muratore poeta ribelle\". Si tratta della messa in musica delle poesie di Jacopo Bordoni, muratore di Poppi vissuto a cavallo tra il 1800 e il 1900, che per passione anarchica scriveva poesie rimaste per decenni in alcune raccolte conservate nella Biblioteca Rilliana di Poppi. Partecipa inoltre alla registrazione del cd \"Incontro\" del gruppo Vallesanta Corde, gruppo tedesco residente nelle montagne del Casentino che suona musica etnica a base klezmer.\nL'anno 2011 vede l'uscita di un nuovo lavoro solista firmato da Massimo e dall'amico Raffaello Simeoni, fondatore ed ex cantante dei Novalia. Il cd esce per AI-Music e si intitola \"Terre in vista\". Si tratta del compimento di un'idea generata dieci anni prima, quando i due si sono conosciuti in quel di Roma in uno spettacolo, e quando fu immediatamente chiara la vicinanza artistica dei due musicisti nonostante la lontananza (solo apparente) del loro repertorio. Dieci pezzi originali un po' celtici un po' italiani, comunque (o forse proprio per questo) originali.\nC'\u00e8 anche il tempo per partecipare al disco del gruppo InChanto intitolato \"Le stanza di ambra\", come ospite.\nNel 2012 l'inverno passa piuttosto fiacco, se si esclude la registrazione del secondo album di Fabio Puglia, intitolato \"La molle Luna\". Nel mese di giugno, in procinto di organizzare i concerti estivi, Massimo trova il tempo per registrare, anche se in condizioni un po' precarie, il cd d'esordio dei Taberna Vinaria, gruppo nato da una costola dei La Tresca (due elementi fanno parte di entrambi i gruppi), intitolato \"Il ponte del diavolo\". Il CD \u00e8 un insolito m\u00e8lange di rock, musica folk e musica medievale che risulta subito originale e ottiene un buon riscontro. Inoltre arricchisce con i suoi strumenti \"Nana's Lullabyes\" dei Whisky Trail, una compilation di ninnananne di ogni parte del mondo.\nLa presenza di Massimo \u00e8 poi richiesta nel cd del gruppo Zampognorchestra, cinque zampogne che si dedicano ad un repertorio davvero eclettico, che passa da brani originali alla musica classica fino addirittura al rock dei The Rolling Stones, sempre suonando cinque zampogne; un cd davvero divertente dove Massimo \u00e8 ospitato in un brano dal titolo \"Nobord\".\nMassimo torna sulla piazza nel marzo 2013 con diversi concerti e con un nuovo album, chiamato \"Promises\". Per la prima volta appare il suono del pianoforte nella produzione solistica di Massimo: l'album suona come la summa del suo lavoro, includendo anche la passata esperienza dei Ductia. Subito dopo si dedica alla produzione del nuovo album dei Kabila, intitolato \"Yallah!\", che vede la partecipazione di Raffaello Simeoni quale direttore musicale per le voci di Emad Shuman e Mirko Speranzi, nonch\u00e9 gli interventi di Andrea Chimenti alla voce recitante e di Gabin Dabire nel brano \"Due stelle\". Il cd avr\u00e0 ottime recensioni in tutte le testate specializzate. Nel frattempo l'estate passa molto laboriosa, con molti bei concerti in tutta Italia, tra cui il ritorno alla collaborazione con Cisco verso la fine dell'anno. Esce anche un nuovo album dei Whisky Trail dal titolo \"Celtic Fragments\".\nIl 2014 passa all'insegna delle collaborazioni con altri artisti sul palco: da Cisco (col quale verranno fuori diversi concerti) ai ragazzi de La Tresca, insieme a Massimo sul palco del Tarvisium Festival di Treviso, a Vincenzo Zitello in un concerto a Bolbeno. Nel mese di settembre Massimo incontra dopo pi\u00f9 di dieci anni il cantante sudafricano Roger Lucey, a casa dell'amico comune Luca Lanzi della Casa del vento. Quella bella serata tra amici diventa il presupposto per la nascita di un'ulteriore collaborazione, stavolta addirittura dall'altra parte del mondo: Roger Lucey fornir\u00e0 un brano per il nuovo cd di Massimo e Massimo suoner\u00e0 nel nuovo cd di Roger, il tutto tramite Internet e nei rispettivi studi di registrazione.\nNel 2015 esce l'autobiografia intitolata \"Un toscano in Irlanda - la mia strana vita con una cornamusa\": un libro dove Massimo racconta i suoi primi vent'anni di carriera descrivendo molti episodi \"buffi\" o quantomeno insoliti che gli sono capitati stando in giro; vuol essere soprattutto un gioco, teso a ridimensionare la figura del musicista famoso o no che sia, ed ha un buon riscontro di critica. Viene pubblicato da Editrice Zona e distribuito in tutto il paese. L'autore gira anche un po' l'Italia per presentarlo in contesti pi\u00f9 o meno usuali quali festival musicali, ma anche librerie vere e proprie.\nAd Aprile esce il cd di Roger Lucey intitolato \"Now is the Time\", con una massiccia partecipazione da parte di Massimo in diversi pezzi e con molti strumenti. L'album riveste idealmente una grande importanza, visto che Roger, trent'anni prima e pi\u00f9, aveva visto compromessa la sua carriera musicale dalla censura del regime dell'apartheid, e solo nel 2015 \u00e8 riuscito infine a pubblicare un album a suo nome, il primo in tutti questi anni!\nDue mesi dopo, il 26 giugno, esce l'album \"Trecetosessanta\", dove per la prima volta appaiono cinque brani cantati da cinque cantanti: \"PEATA BEAG DO MHATHAIR\" cantato da Marcello de Dominicis; il brano \"Ora lo so\" cantato da Cisco; la ballata \"Soglia d'inverno\" interpretata da Andrea Chimenti; la delicata \"Indaco\" scritta con Raffaello Simeoni; la ballata irish/country \"Say Goodbye\", scritta ed interpretata da Roger Lucey.\nIl resto dell'album vede come sempre sei brani strumentali, stavolta pi\u00f9 orientati verso suoni e ritmi jazz mescolati alle consuete strutture della musica celtica, e viene sostenuto da una discreta attivit\u00e0 live in giro per l'Italia.\nDa segnalare inoltre la partecipazione al nuovo album di Giuseppe \"Spedino\" Moffa intitolato \"Terribilmente demod\u00e8\" , dove. Massimo partecipa alla realizzazione del brano \"All'acque all'acque\". Esce anche un lavoro dei Whisky Trail, ispirato alla tradizione classica italiana, dal titolo \"Concerto\", in cui i brani vengono concepiti come veri e propri movimenti del concerto classico: \"Andante\", \"Adagio\", \"Presto\", \"Moderato\".\nL'anno 2016 inizia con la partecipazione di Massimo col suo gruppo al 6 nazioni di rugby, allo Stadio Olimpico di Roma, prima dell'incontro Italia Scozia, e segna un'importante novit\u00e0: l'inizio della collaborazione con l'editore musicale Charlie Marchino, curatore della musica per la casa di produzione televisiva Magnolia; a partire dall'autunno diverse musiche di Massimo vanno a finire in programmi televisivi importanti. A giugno, intanto, ecco una vera rimpatriata doc: un album nuovo di zecca con una formazione composta da Cisco Bellotti, Giovanni Rubbiani, Alberto Cottica e Massimo Giuntini, con la produzione di Kaba Cavazzuti. In pratica buona parte del vecchio nucleo dei Modena City Ramblers. Il progetto esce con il nome I DINOSAURI, e vede l'uscita dell'album prevista per il 28 ottobre, con un tour che avr\u00e0 luogo nei mesi di Febbraio e Marzo 2017.\nIl 2017 vede l'uscita di un altro album connesso col Sudafrica: si tratta di TELLING TALES , della cantautrice Caroline Blundell. Caroline \u00e8 la sorella di Jonny Blundell, produttore dell'album di Roger Lucey, e cantautrice folk. Massimo aggiunge i suoi strumenti con piacere per un lavoro di sapore country folk, registrato e suonato benissimo. Subito dopo vede finalmente la luce il nuovo cd del cantautore FABIO PUGLIA, registrato alcuni anni prima e mai pubblicato fino ad oggi, dal titolo LA MOLLE LUNA, prodotto da Massimo insieme a molti amici musicisti tra cui Andrea Nocentini, Fabio Roveri e Andreas Petermann dei Vallesanta Corde.\nVa inoltre in scena il tour de I Dinosauri, sia in veste invernale nei mesi di febbraio e marzo che in quella estiva, nel mese di luglio. \nNel 2018 esce un lavoro solista dal titolo THE WHITE WOLF. Si tratta di 9 brani che costituiscono la colonna sonora di documentari girati da Luigi Giusti, riguardanti la caccia di selezione e trasmessi sulla piattaforma tematica di Sky. Gli arrangiamenti sono pi\u00f9 ricchi del solito: fa la sua comparsa una vera e propria orchestra.\nNel 2020 esce THE LONELY SUNFLOWER, che segna un ritorno verso ambienti pi\u00f9 vicini alla tradizione irlandese, seppur come sempre arricchita nei suoni e negli arrangiamenti, per l'etichetta RADICIMUSIC. Inizia inoltre a collaborare col gruppo tradizionale WILLOS, di base in Toscana e composto da musicisti italiani ed irlandesi. La pandemia di Covid 19 rallenter\u00e0 l'attivit\u00e0 nell'anno 2020, durante il quale da ricordare la partecipazione a FOLKEST con Silvio Trotta, primi passi di una collaborazione che porter\u00e0 a ottimi risultati l'anno successivo.\nNel 2021 esce infatti LIBEROARBITRIO, lavoro scritto a 4 mani con Silvio Trotta, 9 brani di varia estrazione arrangiati in chiave contemporanea. L'album vede la partecipazione di DAVID HOPI HOPKINS, percussionista nordirlandese da anni residente in Bretagna e figura centrale di bands importanti quali BARZAZ, BLEIZI RUZ. L'estate del 2021 si rivela esere molto laboriosa con WILLOS molto attivi, con molti concerti che vedono anche la partecipazione della violinista americana ATHENA TERGIS, ma non mancano anche serate insieme a Silvio e questa nuova creazione. Nell'autunno 2021 iniziano le registrazioni di un album con WILLOS."}
{"id": "611006", "revid": "986213", "url": "https://it.wikipedia.org/wiki?curid=611006", "title": "Jer\u00f3nimo Xavierre", "text": "Fu nominato cardinale della Chiesa cattolica da papa Paolo V.\nBiografia.\nNacque a Saragozza il 30 dicembre 1546.\nTeologo e sacerdote dell'Ordine dei frati predicatori, nel 1601 fu eletto maestro generale del suo ordine, grazie all'influenza, nel capitolo di Roma, del servo di Dio Marco Maffei. Mantenne la carica fino a quando fu elevato al rango cardinale da papa Paolo V durante il concistoro del 10 dicembre 1607. Fu confessore di Filippo III di Spagna e membro del \"Reale Consiglio di Stato\".\nMor\u00ec l'8 settembre 1608 all'et\u00e0 di 61 anni."}
{"id": "611007", "revid": "767487", "url": "https://it.wikipedia.org/wiki?curid=611007", "title": "Buellt", "text": "Il Buellt fu sede di un regno del Galles in et\u00e0 altomedievale, regno che ruotava attorno a Caer Bedris. Nel V secolo faceva parte del dominio del re supremo di Britannia Vortigern. Dopo la morte di quest'ultimo, il nuovo sovrano, Ambrosio Aureliano, conferm\u00f2 il possesso di questo reame al figlio di Vortigern, Pascent. Al Buellt faceva capo il sub-regno di Gwerthrynion. L'indipendenza del Buellt termin\u00f2 agli inizi del IX secolo, quando entr\u00f2 a far parte del regno di Seisyllwg e poi di quello del Deheubarth.\nOggi Builth Wells (in gallese Llanfair ym Muallt) \u00e8 una citt\u00e0 del Powys, contea tradizionale del Brecknockshire, nel Galles centrale, ubicata lungo il fiume Wye. Builth Wells crebbe come citt\u00e0 mercato e citt\u00e0 termale."}
{"id": "611008", "revid": "125460637", "url": "https://it.wikipedia.org/wiki?curid=611008", "title": "Ridi pagliaccio", "text": "Ridi pagliaccio \u00e8 un album in studio della cantante italiana Mina, pubblicato il 20 ottobre 1988 dalla PDU, in doppio vinile, doppia musicassetta e doppio CD.\nDescrizione.\nL'edizione in doppio vinile contiene un poster, ma ha una foto in meno rispetto al doppio cd.\nCome riportato da \"TV Sorrisi e Canzoni\" n. 43 del 23 ottobre 1988, \u00able candeline rievocano i 30 anni di carriera\u00bb della cantante, celebrati quell'anno.\nIl brano \"Das Kind ist in dem Teller\" \u00e8 solo strumentale. La title-track \u00e8 tratta dall'aria conosciuta come \"Vesti la giubba\" e tratta dall'opera lirica \"I pagliacci\" di Ruggero Leoncavallo\nNel 1998, Mina ha inciso la versione originale in spagnolo di \"It's Impossible\", \"Somos novios\", per l'album \"Nostalgias\", inedito in Italia. La traccia \u00e8 stata inserita nel 2001 nella raccolta italiana \"Colecci\u00f3n latina\"."}
{"id": "611009", "revid": "838137", "url": "https://it.wikipedia.org/wiki?curid=611009", "title": "Fabrizio Verallo", "text": "Biografia.\nEra nipote del cardinale Girolamo Verallo.\nVescovo di San Severo dal 5 marzo 1606 e nunzio apostolico in Svizzera dal giugno 1606, papa Paolo V lo cre\u00f2 cardinale presbitero del titolo di Sant'Agostino nel concistoro del 24 novembre 1608.\nMor\u00ec il 17 novembre 1624 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "611010", "revid": "984922", "url": "https://it.wikipedia.org/wiki?curid=611010", "title": "Cantone di Authon-du-Perche", "text": "Il Cantone di Authon-du-Perche era una divisione amministrativa dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "611012", "revid": "5", "url": "https://it.wikipedia.org/wiki?curid=611012", "title": "Saint Christopher e Nevis", "text": ""}
{"id": "611013", "revid": "984922", "url": "https://it.wikipedia.org/wiki?curid=611013", "title": "Cantone di La Loupe", "text": "Il Cantone di La Loupe era una divisione amministrativa dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "611014", "revid": "125027216", "url": "https://it.wikipedia.org/wiki?curid=611014", "title": "Shirley Bassey", "text": "Numerosi artisti hanno composto e scritto per lei brani, fra i pi\u00f9 celebri si ricordano: Elton John, Rufus Wainwright, Pet Shop Boys, Nick Hodgson e Propellerheads.\nBiografia.\nNota al pubblico anglosassone fin dagli anni cinquanta per la sua voce potente e dal timbro personalissimo, raggiunse notoriet\u00e0 a livello mondiale grazie alle interpretazioni nelle title track di vari film della serie di James Bond tra cui \"Agente 007 - Missione Goldfinger\" (1964) (seconda posizione in Italia, quinta nei Paesi Bassi, settima in Austria e Norvegia ed ottava in Germania), \"Agente 007 - Una cascata di diamanti\" (1971), e \"Agente 007 - Moonraker - Operazione spazio\" (1979). Nel 1967 ottiene grande popolarit\u00e0 la sua cover di \"Big Spender.\"\nIn Italia ha partecipato al Festival di Sanremo 1968 con la canzone \"La vita\" cantata in coppia con Elio Gandolfi; nello stesso anno ha inciso \"Domani domani\", scritta da Pino Donaggio, \"Pronto sono io\", scritta da Memo Remigi e \"Com'\u00e8 piccolo il mondo\" e \"Yes\", entrambe scritte da Paolo Conte. \nIl 31 dicembre 1968 si \u00e8 esibita alla Bussola di Focette in una serata ricordata anche per la violenta contestazione studentesca avvenuta all'esterno del locale, considerato dai manifestanti un simbolo della ricca borghesia. Sempre in Italia, dal 1968 al 1970, ha registrato 8 singoli e l'LP \"This Is My Life (La vita)\". Tra i musicisti presenti nelle registrazioni con la grande orchestra, i chitarristi Bruno De Filippi e Massimo Ernesto Verardi, il bassista Pino Presti, i batteristi Rolando Ceragioli e Leonello Bionda. Con \"Concerto d'autunno\", scritta da Camillo Bargoni e Danpa, ha gareggiato a \"Canzonissima\" nel 1969.\nHa inciso anche \"If You Go Away\", cover di \"Ne Me Quitte Pas\" di Jacques Brel e la cover \"Quiero olvidarte\" portata al successo da Sumiva Moreno.\nUn anno dopo la pubblicazione del pi\u00f9 grande successo italiano del 1972, \"Grande, Grande, Grande\" cantato da Mina, Shirley Bassey ottiene un successo internazionale con la sua cover \"Never, Never, Never\" (versione in inglese di Norman Newell).\nNel 1999, per i suoi meriti artistici, la regina Elisabetta II le ha conferito l'onorificenza di Dama di Commenda dell'Impero Britannico, cui corrisponde l'appellativo di \"Dame\" (l'onorificenza \u00e8 analoga a quella maschile di \"Cavaliere\" che d\u00e0 il titolo di \"Sir\").\nIntensa la sua attivit\u00e0 negli anni 2000, con registrazioni e concerti in tutto il mondo. Nel 2007 registra l'album \"Get the Party Started\", contenente il singolo omonimo (cover del brano lanciato nel 2001 dalla popstar Pink) che raggiunge la posizione n\u00b06 della UK Album Chart. Il 31 marzo 2011 si \u00e8 esibita al gala che celebrava gli ottant'anni di Mikhail Gorbachev. Ha anche partecipato al Classical Brit Awards nel 2011, cantando \"Goldfinger \"in tributo a John Barry.\nIl 20 giugno 2011, ha cantato \"Diamonds Are Forever\" e \"Goldfinger\", accompagnata dalla Royal Philharmonic Orchestra, per un altro tributo a John Barry alla Royal Albert Hall a Londra.\nIl 24 febbraio 2013 si \u00e8 esibita alla cerimonia degli Oscar cantando la famosa \"Goldfinger\".\nOnorificenze.\nLegion D'Honneur 2003"}
{"id": "611015", "revid": "767487", "url": "https://it.wikipedia.org/wiki?curid=611015", "title": "Cantone di Nogent-le-Rotrou", "text": "Il Cantone di Nogent-le-Rotrou \u00e8 una divisione amministrativa dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 33 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "611016", "revid": "79457", "url": "https://it.wikipedia.org/wiki?curid=611016", "title": "IV Concilio lateranense", "text": ""}
{"id": "611017", "revid": "1005847", "url": "https://it.wikipedia.org/wiki?curid=611017", "title": "G\u00f6ran H\u00e4gglund", "text": "Biografia.\nEsponente dei Democratici Cristiani, venne eletto per la prima volta in Parlamento nel 1991. Nel 2004, diventato presidente del partito, intraprese una trattativa con gli altri partiti d'opposizione al governo di G\u00f6ran Persson.\nIl 31 agosto 2004 firm\u00f2 un documento d'intesa politica con Fredrik Reinfeldt, Maud Olofsson e Lars Leijonborg, questi ultimi leader rispettivamente del Partito Moderato, Partito di Centro e il Partito Popolare Liberale. Il documento d'intesa diede origine ad una coalizione politica di centrodestra, con il nome di Alleanza per la Svezia, in vista delle elezioni parlamentari del 17 settembre 2006.\nLa coalizione, guidata da Fredrik Reinfeldt, riusc\u00ec a vincere le elezioni legislative del 2006 ottenendo un vantaggio di sette parlamentari sulla coalizione di centrosinistra. Per questo motivo il partito di H\u00e4gglund divenne un partito di governo.\nIl 6 ottobre 2006 Fredrik Reinfeldt lo nomin\u00f2 ministro degli affari sociali, carica che mantenne fino alla fine del governo nel 2014."}
{"id": "611020", "revid": "767487", "url": "https://it.wikipedia.org/wiki?curid=611020", "title": "Cantone di Thiron-Gardais", "text": "Il Cantone di Thiron-Gardais era una divisione amministrativa dell'Arrondissement di Nogent-le-Rotrou.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "611021", "revid": "1305772", "url": "https://it.wikipedia.org/wiki?curid=611021", "title": "Giambattista Leni", "text": "Apparteneva ad una nobile famiglia romana che si estinse con la sua morte.\nBiografia.\nVescovo di Mileto dal 4 luglio 1608, papa Paolo V lo cre\u00f2 cardinale presbitero del titolo di San Sisto nel concistoro del 24 novembre 1608.\nIl 3 agosto 1611 fu trasferito alla sede di Ferrara ed il 5 marzo 1618 opt\u00f2 per il titolo di Santa Cecilia.\nNel 1623 fu nominato arciprete della basilica di San Giovanni in Laterano, carica che tenne per circa due anni.\nNel 1626 divenne camerlengo del Sacro Collegio.\nMor\u00ec il 3 novembre 1627 all'et\u00e0 di 54 anni e fu sepolto nella cappella di San Giovanni Battista della basilica di San Giovanni in Laterano.\nFu l'ultimo rappresentante della famiglia che quindi con lui si estinse. Alla sua morte erede dei suoi beni fu la chiesa di San Carlo ai Catinari di Roma.\nConclavi.\nIl cardinale Giambattosta Leni partecip\u00f2 a:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "611023", "revid": "2175", "url": "https://it.wikipedia.org/wiki?curid=611023", "title": "Thiron Gardais", "text": ""}
{"id": "611027", "revid": "648716", "url": "https://it.wikipedia.org/wiki?curid=611027", "title": "Classe Omaha", "text": "Le dieci unit\u00e0 della classe Omaha erano incrociatori leggeri varati nel corso della prima guerra mondiale per la United States Navy.\nSviluppo.\nAll'inizio del XX secolo, la situazione che la Marina degli Stati Uniti aveva nel settore incrociatori era alquanto incerta.Durante la Guerra di Secessione le unit\u00e0 corsare avevano dimostrato l'utilit\u00e0 delle navi leggere e ben armate, ma negli scenari previsti nel primo '900 non vi erano programmi per la guerra di corsa della Marina USA, e gli incrociatori leggeri, eredi di quella filosofia, non trovavano spazio.Nel mentre alcuni ottimi tipi di incrociatori corazzati americani, abbastanza potenti da essere considerabili come corazzate di terza classe, divennero obsoleti quando apparve l'incrociatore da battaglia.\nInoltre la Marina USA, che non doveva difendere possedimenti oltremare eccetto le Filippine, non necessitava di incrociatori leggeri alla stessa maniera degli inglesi e tedeschi.\nL'unica necessit\u00e0 che la flotta statunitense poteva esprimere per gli incrociatori era l'esplorazione a favore della flotta da battaglia, molto potente, che possedevano, ma il problema era la mancanza di velocit\u00e0 sufficiente per compiere questo ruolo. A quel punto, nel 1904, la marina inglese introdusse l', classe Gem, dotato di turbine, e allora anche gli americani decisero per il varo di 3 unit\u00e0, la Classe Denver, essenzialmente per valutare le turbine come mezzo pratico per le navi leggere.\nPass\u00f2 un altro decennio prima che gli USA, seguendo l'esempio inglese e tedesco, mettessero mano a una nuova classe di nave, la Omaha, 10 navi con caratteristiche molto elevate, sia in termini di velocit\u00e0 che armamento, anche se non di protezione."}
{"id": "611031", "revid": "16066", "url": "https://it.wikipedia.org/wiki?curid=611031", "title": "Ecomuseo delle ferrerie e fonderie di Calabria", "text": ""}
{"id": "611034", "revid": "729019", "url": "https://it.wikipedia.org/wiki?curid=611034", "title": "Augusto Tasso Fragoso", "text": "Fu membro della giunta militare che govern\u00f2 il Brasile dal 24 ottobre al 3 novembre 1930, dopo il colpo di Stato militare (definito dai golpisti \"rivoluzione\") guidato da Get\u00falio Vargas, che rovesci\u00f2 il presidente Washington Lu\u00eds Pereira de Sousa e imped\u00ec l'insediamento del presidente eletto J\u00falio Prestes."}
{"id": "611035", "revid": "595001", "url": "https://it.wikipedia.org/wiki?curid=611035", "title": "Vincenzo Nestler", "text": "Carriera scacchistica.\nNato ad Agrigento (allora \"Girgenti\") nel 1912, Vincenzo Nestler vinse due edizioni dei Campionati italiani: a Firenze nel 1943 precedendo Napolitano e Paoli e a Trieste nel 1954 dopo un match di spareggio con Staldi.\nGiunse primo ex aequo anche nel Campionato del 1959 ma il titolo fu assegnato a Castaldi per il miglior punteggio Sonneborn-Berger.\nPartecip\u00f2 con la squadra italiana a diverse competizioni internazionali tra le quali, con buoni risultati, due Olimpiadi scacchistiche: nel 1950 a Ragusa (Croazia) e nel 1952 ad Helsinki. Nel 1958 vinse imbattuto il Torneo \"Thomas Mann\" di Roma.\nMor\u00ec a Roma, a settantasei anni, nel 1988\nL'incontro con Calapso all'origine della sua passione per gli scacchi.\nNestler racconta di come, nel 1931, avesse conosciuto per la prima volta Remo Calapso in casa del padre, il professor Pasquale, docente di matematica all'Universit\u00e0 di Messina. Entrando in casa Calapso, con altri condiscepoli, Nestler, che allora conosceva appena i rudimenti del gioco, rest\u00f2 sorpreso e ammirato nel vedere Remo, mentre era seduto a farsi radere dal barbiere, giocare a scacchi contemporaneamente, a memoria, contro quattro avversari ciascuno dei quali aveva di fronte la propria scacchiera. Nestler rimase cos\u00ec entusiasta di tanta abilit\u00e0 che in seguito si dedic\u00f2 con impegno agli scacchi. Come il padre fu il suo primo maestro nelle Scienze matematiche, cos\u00ec il figlio Remo lo fu per gli scacchi. Altro compagno di universit\u00e0, ricordato da Nestler, che lo spinse verso gli scacchi, fu Santi Greco \nPartite di Nestler.\nEcco due vittorie del maestro siciliano trascritte in notazione algebrica italiana.\nJulio Sumar - Vincenzo Nestler (Olimpiadi di Dubrovnik 1950)\n1.e4 c5 2.Ce2 Cc6 3.g3 d5 4.Ag2 dxe4 5.Axe4 Cf6 6.Ag2 e5 7.d3 Ae6 8.\nCbc3 Ae7 9.O-O Dd7 10.Te1 O-O 11.Ag5 Tad8 12.b3 h6 13.Ac1 Ah3 14.Ah1 Tfe8\n15.Ca4 b5 16.Cac3 a6 17.Ab2 c4 18.bxc4 bxc4 19.Dd2 cxd3 20.cxd3 Cb4 21.\nCc1 Cg4 22.Cd1 Ac5 23.Ae4 f5 24.a3 Cc6 25.Ah1 Cd4 26.Ta2 Da7 27.Ce3 Cxf2\n28.Dxf2 f4 29.gxf4 exf4 30.Dh4 Ae6 31.Axd4 Axd4 32.Tae2 Axe3+ 33.Rf1 Tf8\n34.Af3 Dd7 35.Rg2 Ad5 36.Dh5 Tf5 37.Axd5+ Dxd5+ 38.Df3 Tg5+ 0-1\nVincenzo Nestler - Enrico Paoli (Firenze, XVI Campionato italiano 1953)\n1.e4 e5 2.Cf3 Cc6 3.Ac4 Ac5 4.b4 Axb4 5.c3 Ae7 6.d4 Ca5 7.Cxe5 Cxc4 8.Cxc4 d5\n9.exd5 Dxd5 10.Ce3 Da5 11.O-O Cf6 12.Te1 Ae6 13.c4 c6 14.Ad2 Dc7 15.Df3 Td8 16.Ac3 O-O\n17.a4 a5 18.Tc1 Ab4 19.Ab2 De7 20.Cc3 Dd7 21.d5 Ag4 22.Dg3 Ad6 23.Dh4 Ae5 24.h3 Ah5\n25.Te1 Ag6 26.Tad1 c5 27.Aa1 b6 28.Cb5 Axa1 29.Txa1 Tfe8 30.f3 Te5 31.Df4 Tde8 32.g4 h5\n33.Rf2 hxg4 34.hxg4 Dd8 35.Ta3 Ch7 36.Th1 f6 37.Ca7 Dd7 38.Cc6 Tg5 39.Tb3 Db7 40.Dd6 Af7\n41.Txb6 1-0"}
{"id": "611036", "revid": "834", "url": "https://it.wikipedia.org/wiki?curid=611036", "title": "Aviano Air Base", "text": ""}
{"id": "611037", "revid": "2128848", "url": "https://it.wikipedia.org/wiki?curid=611037", "title": "L'homme arm\u00e9", "text": "L'homme arm\u00e9 \u00e8 una canzone profana dell'epoca tardo medievale.\nSpartito, testo e traduzione.\nNOTA: nella canzone attribuita a Robert Morton e nel \"cantus firmus\" della messa di Johannes Ockeghem la melodia si presenta con il si naturale; nel \"cantus firmus\" delle messe di Guillaume Dufay, di Firminus Caron e di Antoine Busnois ha invece il si bemolle. Le due versioni (con bemolle e senza) ricorrono entrambe nella produzione musicale successiva.\nUso nella Messa.\nL\"'homme arm\u00e9\" \u00e8 molto ben ricordato al giorno d'oggi perch\u00e9 usato da molti compositori del rinascimento come cantus firmus per le messe; 40 di queste sono pervenute ai nostri giorni. Molti grandi compositori del rinascimento scrissero almeno una messa su questo tema. Questa moda fin\u00ec nel secolo XVII: l'ultimo esempio conosciuto \u00e8 opera del compositore Giacomo Carissimi. La maggior parte delle messe chiamate \"L'homme arm\u00e9\" sono state composte nel periodo che va dal 1450 al 1500.\nSi ritenne che la melodia venne usata per la prima volta nella canzone: \"Il sera pour vous conbatu/L'homme arm\u00e9\" attribuita a Robert Morton, che tramite alcuni riferimenti del testo, si ritiene composta nel 1463. Un'altra possibile prima versione \u00e8 un'opera anonima a tre voci che non pu\u00f2 essere datata. Nel 1523 Pietro Aron, nel suo trattato \"Il Thoscanello\", afferma che la canzone fu composta da Antoine Busnois. Mentre si concorda con il fatto che la canzone \u00e8 stilisticamente conforme alle opere di Busnois, non vi sono altre fonti che possano confermare l'assunto di Aron ed egli scrisse il trattato circa 70 anni dopo la prima apparizione della melodia.\nRichard Taruskin ha affermato che Busnois scrisse la prima messa conosciuta sulla melodia, ma questa versione \u00e8 contestata da coloro che considerano le messe \"L'homme arm\u00e9\" di Guillaume Dufay e di Johannes Ockeghem come le pi\u00f9 antiche.\nIl tema \u00e8 singolarmente adatto al trattamento contrappuntistico. Le frasi sono delineate molto chiaramente e vi sono diverse soluzioni per la costruzione di canoni. Ed \u00e8 anche notevolmente facile riconoscervi una struttura contrappuntistica.\nLe origini.\nLe origini della popolarit\u00e0 della canzone e l'importanza dell'uomo armato sono oggetto di diverse teorie. Alcuni affermano che l'uomo armato \u00e8 San Michele Arcangelo mentre altri suggeriscono che fosse il nome di una taverna presso la quale Dufay risiedeva a Cambrai.\nEsso pu\u00f2 anche rappresentare il cavaliere per una nuova Crociata contro i Turchi. Alcuni autori (A. Planchart) hanno osservato che il numero di battute della canzone (31, nella versione usata prevalentemente come \"cantus firmus\") corrispondeva al numero di cavalieri dell\"'Ordine del Toson d'Oro\" (incluso il Gran Maestro, cio\u00e8 il duca di Borgogna), e che le cerimonie dello stesso ordine prevedevano sempre la presenza, con significato simbolico, di un cavaliere in armatura.\n\u00c8 utile notare che la prima apparizione della canzone avvenne in anni vicini al 1453, data della caduta di Costantinopoli per mano degli Ottomani Turchi, un evento che ebbe un grande effetto psicologico in Europa. Compositori come Guillaume Dufay scrissero delle lamentazioni su questo evento. Il riferimento al \"doubt\u00e9 Turq\" che si trova nel testo della canzone \"Il sera pour vous conbatu\", scritta sul tema dell\"'homme arm\u00e9\", rafforza secondo alcuni autori l'ipotesi che la citazione della canzone intendesse sottolineare l'urgenza di approntare una spedizione da parte delle nazioni europee per la riconquista di Costantinopoli. Una crociata fu effettivamente sollecitata in quegli anni a pi\u00f9 riprese dal papa Pio II, ma non ebbe mai luogo."}
{"id": "611038", "revid": "77358", "url": "https://it.wikipedia.org/wiki?curid=611038", "title": "Gwrtheryrion", "text": ""}
{"id": "611039", "revid": "287204", "url": "https://it.wikipedia.org/wiki?curid=611039", "title": "J\u00falio Prestes", "text": "Fu eletto Presidente del Brasile il 1\u00ba marzo 1930 ma non entr\u00f2 mai in carica (la data ufficiale era il 15 novembre 1930) a causa di un colpo di Stato.\nEsponente del Partito repubblicano paulista, Prestes fu governatore dello Stato di San Paolo, e fu eletto presidente del Brasile con l'appoggio del presidente uscente Washington Lu\u00eds Pereira de Sousa contro Get\u00falio Vargas candidato dell'Alleanza Nazionale Liberale (ANL), espressione dei progressisti del Minas Gerais, Para\u00edba e Rio Grande do Sul. Proclamato presidente eletto il 1\u00ba marzo 1930, non assunse mai il potere perch\u00e9 in seguito all'assassinio di Jo\u00e3o Pessoa (candidato vicepresidente dell'ANL) il 26 luglio, Vargas scaten\u00f2 un golpe che rovesci\u00f2 Pereira de Sousa (24 ottobre) e affid\u00f2 il governo ad una Giunta Governativa militare."}
{"id": "611041", "revid": "1543377", "url": "https://it.wikipedia.org/wiki?curid=611041", "title": "Harp Lager", "text": "La Harp Lager (Harp Irish Lager since 1997) \u00e8 una birra chiara del gruppo Guinness di origini irlandesi ora di propriet\u00e0 della multinazionale Diageo.\nCaratterizzata da un sapore corposo e molto deciso, questa lager si presenta in due varianti caratterizzate da diverse gradazioni alcoliche: 4.3% per la classica \"Harp Lager\" (5% per quella dedicata all'esportazione) e 6.3% per l\"'Harp Strong\", con un retrogusto pi\u00f9 forte e deciso. \u00c8 presente anche la variante \"Harp Super\", doppio malto con una gradazione alcolica di 9%. Esiste anche la variante \"Harp Export\".\nIl gusto particolare e rinfrescante della birra \"Harp\" \u00e8 stato molte volte riconosciuto da Monde Selection che ha assegnato al marchio 6 premi di qualit\u00e0."}
{"id": "611043", "revid": "599013", "url": "https://it.wikipedia.org/wiki?curid=611043", "title": "Washington Lu\u00eds Pereira de Sousa", "text": "Biografia.\nFu presidente del Brasile dal 15 novembre 1926 al 24 ottobre 1930. La sua famiglia era di origine roman\u00ed, proveniente dal Portogallo (etnia Kal\u00e9). Si crede che sia stato la prima persona al mondo di origine roman\u00ed ad essere eletta come presidente.\nEsponente del Partito repubblicano paulista, Pereira de Sousa fu prefetto della citt\u00e0 di San Paolo (1914-1919), governatore dello Stato di San Paolo (1920-1924), quindi senatore federale (1924-1926), infine fu eletto presidente della repubblica nel 1926.\nToller\u00f2 le persecuzioni dei parlamentari del Minas Gerais e della Para\u00edba, guidati da Ant\u00f4nio Carlos de Andrade e Jo\u00e3o Pessoa (nipote del presidente Epit\u00e1cio Pessoa). Nel 1927 scaten\u00f2 la repressione anticomunista e, col pretesto di perseguire i comunisti, fece approvare una legge, proposta da An\u00edbal Toledo, che restringeva la libert\u00e0 di pensiero e di espressione (\"Lei celerada\").\nIl crollo mondiale del prezzo del caff\u00e8 e la grande crisi del 1929 colpirono duramente l'economia brasiliana, scatenando nuove agitazioni sociali. Accusato di sostenere gli interessi paulisti, peggior\u00f2 ulteriormente la propria posizione appoggiando la candidatura presidenziale del governatore del San Paolo, J\u00falio Prestes de Albuquerque, portando cos\u00ec i rappresentanti di Minas Gerais, Rio Grande do Sul e Para\u00edba a riunirsi nell\"'Alian\u00e7a Nacional Liberal\" (ANL), che candid\u00f2 Get\u00falio Vargas (presidente) e Pessoa (vicepresidente). La vittoria di Prestes e l'assassinio di Pessoa (26 luglio 1930), portarono all'insurrezione di Vargas, appoggiato dai militari, nel Rio Grande do Sul (3 ottobre). Pereira de Sousa proclam\u00f2 lo stato d'assedio (5 ottobre 1930), ma il 24 ottobre dovette fuggire in esilio e torn\u00f2 solo dopo la caduta del regime varghista. Fu membro della Massoneria.\nIl suo governo fu l'ultimo della Prima Repubblica (1889-1930)."}
{"id": "611045", "revid": "32658", "url": "https://it.wikipedia.org/wiki?curid=611045", "title": "Tele Reggio", "text": ""}
{"id": "611048", "revid": "436907", "url": "https://it.wikipedia.org/wiki?curid=611048", "title": "26 Mixes for Cash", "text": "26 Mixes for Cash \u00e8 un album di remix del musicista Aphex Twin, pubblicato nel 2003 dalla Warp Records.\nDescrizione.\n\u00c8 un doppio album contenente ventidue remix di James per altri artisti e quattro tracce originali, ed \u00e8 stato pubblicato solo in versione CD. Sul mercato giapponese, tuttavia, \u00e8 uscita una edizione limitata in vinile 12 pollici, dal titolo \"2 Mixes on a 12\" for Cash\".\nDue delle quattro tracce originali, \"Windowlicker (Acid Edit)\" e \"SAW2 CD1 TRK2 (Original Mix)\", sono versioni di brani precedentemente pubblicati. Le due rimanenti, \"The Beauty of Being Numb, section B\" e \"At the Heart of It All\", erano gi\u00e0 disponibili nella raccolta di remix \"Further Down the Spiral\" dell'album \"The Downward Spiral\" del gruppo statunitense industrial Nine Inch Nails. Quest'ultima traccia inizialmente della durata di 7:14 \u00e8 stata ridotta a 3:49.\n\"The Beauty of Being Numb, section B\", che riguarda la seconda parte del brano originale, contiene campionamenti da \"Eraser\" dei Nine Inch Nails.\nTra le tracce dell'album, vi sono remix anche per Beck, Gavin Bryars, Saint Etienne e Mescalinum United. Per Beck, Aphex Twin ha remixato anche il singolo \"Devil's Haircut\", col titolo \"Richard's Haircut\". Tale remix tuttavia non \u00e8 stato incluso nella raccolta per problemi di licenza con la Casa discografica.\nAlcune tracce sono state utilizzate in spot pubblicitari, tra cui quello della Axe, programmi televisivi, tra cui \"Top Gear\" e per eventi internazionali, quali il campionato mondiale di biliardo della BBC svoltosi nel 2006.\nCon l'acquisto dell'album dal sito della Warp Records, venivano incluse come omaggio due monete di cioccolato avvolte in carta argentata, con il logo di Aphex Twin su un lato e il volto di James con la scritta \u00abElectronica Rex\u00bb sull'altro.\nTracce.\nCD 1\nCD 2"}
{"id": "611049", "revid": "6923", "url": "https://it.wikipedia.org/wiki?curid=611049", "title": "Artur Bernardes", "text": " Fu presidente del Brasile dal 15 novembre 1922 al 15 novembre 1926.\nBiografia.\nAvvocato, Bernardes ader\u00ec al Partito Repubblicano di Minas Gerais e fu eletto deputato al Congresso del Minas Gerais, poi a quello nazionale, quindi fu governatore dello stesso stato dal 1918 al 1922.\nEletto presidente della Repubblica nel 1922, guid\u00f2 il governo pi\u00f9 agitato della I Repubblica e dovette mantenere lo stato d'assedio proclamato dal suo predecessore Epit\u00e1cio Pessoa.\nAffront\u00f2 due sollevazioni del Movimento Tenentista (movimento militare progressista), ostile al regime oligarchico: la rivolta del forte di Copacabana, guidata dai tenenti Eduardo Gomes e Siquera Campos (1922), e la rivolta \"paulista\" (1924-1927), che defin\u00ec un programma politico dettagliato e propose una serie di riforme (voto segreto, istruzione primaria obbligatoria, centralizzazione del potere e limitazione dei poteri dell'esecutivo).\nNel 1926 ritir\u00f2 il Brasile dalla Societ\u00e0 delle Nazioni per non aver ottenuto un seggio permanente nel Consiglio della SdN."}
{"id": "611054", "revid": "709565", "url": "https://it.wikipedia.org/wiki?curid=611054", "title": "Epit\u00e1cio Pessoa", "text": "Fu presidente del Brasile dal 28 luglio 1919 al 15 novembre 1922.\nGiurista e professore universitario, Pessoa fu membro dell'Assemblea Costituente (1891) e poi ministro dell'Interno e della Giustizia con il presidente Manuel Ferraz de Campos Sales (1898-1902). Fu membro del Tribunale supremo federale e senatore, presiedette il Congresso internazionale dei giuristi americani tenutosi a Rio de Janeiro nel 1912 e redasse il \u201cCodice di diritto internazionale pubblico americano\u201d.\nDopo la morte del presidente Francisco de Paula Rodrigues Alves (1919), Pessoa fu eletto presidente per il resto della legislatura dopo l'intermezzo di Delfim Moreira, che si candid\u00f2 come suo vicepresidente ma che mor\u00ec nel 1920 e fu sostituito da Bueno de Paiva. Proclam\u00f2 lo stato d'assedio. Fu membro della Corte permanente di giustizia internazionale dell'Aia (1924-1942)."}
{"id": "611055", "revid": "115001168", "url": "https://it.wikipedia.org/wiki?curid=611055", "title": "Ecomuseo delle ferriere e fonderie di Calabria", "text": "L'Ecomuseo delle ferriere e fonderie di Calabria \u00e8 un progetto dall'ACAI (\"Associazione Calabrese Archeologia Industriale\", con sede a Bivongi) nato nel 1982.\nScopo del progetto \u00e8 quello della ricerca, studio, salvaguardia e promozione culturale del patrimonio dell'archeologia industriale calabrese, e in particolare di quello esistente nella vallata dello Stilaro, definita \"\"culla della prima industrializzazione meridionale\": l'ecomuseo intende valorizzare tutte le risorse presenti sul territorio da quelle forestali a quelle minerarie, dalle paesaggistiche alle monumentali, anche per un recupero delle radici culturali degli stessi abitanti del luogo.\nStoria.\nLa grande ricchezza mineraria del sottosuolo (ferro, molibdeno...) ha fatto s\u00ec che durante il corso della storia si sfruttasse questa risorsa con la creazione di ferriere, fonderie (come a Mongiana) e villaggi minerari (il villaggio Ziia, Campoli, frazione di Caulonia) e desse sviluppo a paesi come Pazzano e Bivongi. La zona si specializz\u00f2 quindi nel campo della siderurgia e metallurgia.\nLa presenza di tali industrie ha attirato in quest'area, tra il XVI e il XIX secolo, numerosi tecnici specializzati e imprenditori, provenienti dai distretti minerari europei (in particolare da Francia, Belgio, Austria, Spagna) e italiani (da Toscana, bergamasco e bresciano). Ma la presenza di insediamenti minerari risale fin dall'epoca romana, per passare poi a quella bizantina, normanna, sveva, aragonese, angiona e borbonica per ultima.\nOggi.\nDa alcuni anni, nel comune di Bivongi si recupera e restaura: un'antica bocca di miniera, una centrale idroelettrica del 1913, due mulini idraulici, un'antica conceria, gi\u00e0 ferriera Fieramosca, una casa albergo, annessa a uno stabilimento termale. Nell'ex convento Basiliano San Giovanni Theresti a Stilo inoltre \u00e8 attivo il \"Museo di Archeologia industriale e della cultura materiale\", il primo del genere nel Sud Italia. Con il Comune di Pazzano invece si ha intenzione di realizzare un museo della \"Cultura mineraria\"\". Il 27 marzo 2008 in un convegno a Stilo si discute della possibilit\u00e0 di mettere in opera a Pazzano un parco geo-archeo-minerario gi\u00e0 discusso nell'agosto del 2007, mentre a Stilo il Parco del Ferro in zona Chiesa vecchia nel bosco di Stilo. A Pazzano si vuole anche realizzare un museo della Cultura mineraria. A giugno del 2008 sono iniziati i lavori per creare il museo."}
{"id": "611056", "revid": "287204", "url": "https://it.wikipedia.org/wiki?curid=611056", "title": "Concatenazione virtuale", "text": "La concatenazione virtuale (acronimo inglese: VCAT o VCONC) \u00e8 una tecnica di multiplazione inversa usata per dividere la banda SONET/SDH tra gruppi logici, che possono essere trasportati o instradati indipendentemente. \nLa concatenazione virtuale supera alcuni limiti della concatenazione contigua, introdotta precedentemente. Innanzitutto, tramite la concatenazione virtuale \u00e8 possibile utilizzare in modo pi\u00f9 efficiente la banda. Infatti, a differenza della concatenazione contigua che si basa sulle Administrative Unit (AU-3, equivalente a una modularit\u00e0 di 45 Mbit/s, o AU-4, equivalente a una modularit\u00e0 di 155 Mbit/s), la concatenazione virtuale utilizza i Virtual Container della trama SDH, che offrono granularit\u00e0 migliori (2 Mbit/s per i VC-12, 34/45 Mbit/s per i VC-3, 140 Mbit/s per i VC-4) per cui si riesce ad adattare meglio il segnale client alle bit rate disponibili nel contenitore SDH, riducendo la quantit\u00e0 di banda non utilizzata per eccesso. \nPer esempio, un flusso Fast Ethernet di rate nominale 100 Mbit/s pu\u00f2 essere trasportato usando 50 VC-12 concatenati virtualmente, equivalenti a 100 Mbit/s esatti, quindi senza alcuno spreco di banda, mentre con la concatenazione contigua occorrono tre AU3, equivalenti a 155 Mbit/s, con un eccesso di 55 Mbit/s, pari al 35% della banda allocata. Inoltre, nel caso della concatenazione virtuale la parte di banda residua (13 VC-12) pu\u00f2 essere sfruttata per trasportare dell'ulteriore traffico di altro tipo, mentre se si usa la concatenazione contigua su tre AU-3 i 55 Mbit/s in eccesso non possono essere utilizzati per nessun altro traffico, sprecando cos\u00ec la banda.\nUn altro vantaggio deriva dal meccanismo stesso alla base della concatenazione virtuale. Il traffico viene distribuito su pi\u00f9 VC associati logicamente ma per il resto completamente indipendenti tra di loro. Un byte opportuno dell'overhead del VC (POH) consente di individuare quali sono i VC che appartengono a una concatenazione e la loro posizione sequenziale all'interno del gruppo concatenato, per poter ricostruire il flusso originale nel nodo di terminazione. Per tutto il resto, un VC appartenente a un gruppo concatenato \u00e8 indistinguibile da un VC singolo ordinario. In particolare, ciascun VC pu\u00f2 seguire anche un suo percorso completamente indipendente da quello degli altri VC appartenenti al gruppo: solo i punti di inizio e di fine del circuito devono essere gli stessi per tutti i VC concatenati.\nQuesto meccanismo consente una maggior flessibilit\u00e0 di utilizzo delle risorse di rete, offrendo allo stesso tempo anche una migliore protezione contro i guasti fisici e soprattutto non richiede di usare apparati in grado di gestire la concatenazione virtuale se non agli estremi del circuito. Nei punti intermedi infatti i VC possono essere processati senza problemi anche da apparati non in grado di gestire la concatenazione virtuale. Il risultato \u00e8 che introdurre la funzionalit\u00e0 di concatenazione virtuale in una rete gi\u00e0 esistente e in esercizio \u00e8 meno costoso e ha meno impatti di ingegnerizzazione delle rete rispetto all'introduzione della concatenazione contigua.\nL'uso del protocollo LCAS (\"Link Capacity Adjustment Scheme\") in associazione con la concatenazione virtuale permette di aggiustare in modo dinamico l'ampiezza di banda utilizzata, consentendo di aggiungere o rimuovere uno o pi\u00f9 VC dal gruppo concatenato senza interrompere il traffico. Tramite lo stesso protocollo inoltre \u00e8 possibile, in caso di guasto di uno dei VC del gruppo redistribuire in modo automatico il traffico sui rimanenti VC, aumentando cos\u00ec la disponibilit\u00e0 e la robustezza della rete di trasporto."}
{"id": "611057", "revid": "49022", "url": "https://it.wikipedia.org/wiki?curid=611057", "title": "Pasgen", "text": ""}
{"id": "611059", "revid": "767487", "url": "https://it.wikipedia.org/wiki?curid=611059", "title": "Sv\u00e1va", "text": "Nella mitologia norrena, Sv\u00e1va era una valchiria. La sua storia \u00e8 correlata con l'Helgakvi\u00f0a Hj\u00f6rvar\u00f0ssonar. Secondo l'autore dell'Edda poetica, lei rinacque nelle sembianze di Sigr\u00fan."}
{"id": "611062", "revid": "1337338", "url": "https://it.wikipedia.org/wiki?curid=611062", "title": "Storie (Erodoto)", "text": "Le Storie () di Erodoto di Alicarnasso sono considerate la prima opera storiografica nella Letteratura Occidentale ad esser giunta nella sua forma completa. Scritte approssimativamente tra il 440 a.C. e il 429 a.C. nel dialetto ionico del greco antico, le \"Storie\" registrano le tradizioni, l'etnografia, la geografia, la politica e i conflitti tra le varie culture che erano conosciute nell'Asia Occidentale, l'Africa settentrionale e la Grecia del tempo. Al livello storico dei fatti, quello delle tradizioni gi\u00e0 formatesi prima di Erodoto, si affianca la rielaborazione o interpretazione da parte dello storico, generando molti problemi discussi dalla critica, ma per i quali non si \u00e8 giunti a una soluzione certa. Tuttavia, neanche talune discordanze interne al testo riescono a sminuire la profonda compattezza e coerenza dell'opera, che appare complessa, raffinata e originale.\nInoltre, le \"Storie\" si distinguono per il fatto di essere uno dei primi resoconti dell'ascesa dell'Impero Persiano, dagli eventi alle cause delle guerre greco-persiane tra l'Impero achemenide e le citt\u00e0-stato greche nel V secolo a.C.. Erodoto ritrae il conflitto come quello tra le forze della schiavit\u00f9 (i Persiani) da una parte, e quelle della libert\u00e0 (gli Ateniesi e la confederazione delle poleis greche che si unirono contro gli invasori) dall'altra.\nGenesi e struttura.\nFrutto delle numerose esperienze di viaggio e d'esilio che Erodoto affront\u00f2 quando la famiglia cadde in disgrazia presso il tiranno Ligdami, e degli incontri con popoli esotici e distanti di Asia e Africa, l'opera, scritta in vecchiaia, si prefiggeva di riferire gli eventi che dagli albori della storia portarono allo scoppio delle Guerre Persiane nel 499 a.C., concludendosi ovviamente con la vittoria dei Greci e la conquista di Sesto nel 479 a.C., che pose fine a 20 anni di conflitti.\nLe \"Storie\" furono probabilmente suddivise in et\u00e0 alessandrina in 9 libri, a ciascuno dei quali \u00e8 attribuito il nome di una Musa. La divisione - attestata per la prima volta nel I secolo a.C. - doveva procedere secondo \u03bb\u03cc\u03b3\u03bf\u03b9, a seconda della nazione di cui parlavano. La divisione \u00e8 rimasta nelle edizioni moderne.\nI libro (Clio).\nIl libro iniziale contiene due \u03bb\u03cc\u03b3\u03bf\u03b9, quello lidio e quello persiano. Erodoto parla dei tre governatori di Lidia Candaule, Gige, Creso; in particolare l'autore rivolge la propria attenzione su quest'ultimo e su un altro grande condottiero, Ciro II di Persia, per poi narrare della secolare ostilit\u00e0, presente tra Europa e Asia, individuando le cause di questa nella mitologia, in particolare nel rapimento di donne come Io, Europa, Elena.\nNon mancano eventi fantastici, come la cavalcata del leggendario poeta Arione salvato da un delfino commosso dal suo canto, o discussioni filosofiche, come il dialogo tra Creso e Solone riguardo Tello. Erodoto descrive poi gli sforzi di Creso nel difendere suo figlio, ucciso da Adrasto, la visita all'oracolo di Delfi e la vicenda di Pisistrato come tiranno di Atene.\nDopo aver parlato della sconfitta di Creso, proprio ad opera di Ciro, descrive il popolo dei Medi e dei Persiani, parlando anche dei comandanti di questi popoli unificati (oltre a Ciro, Deioce, Fraorte, Ciassare, Astiage); tratta poi la storia di Ciro fino alla conquista di Babilonia e alla sua morte, avvenuta per mano della regina dei Massageti, Tomiri, nel 529 a.C.\nII libro (Euterpe).\nInizialmente lo storico descrive il regno di Cambise II, figlio e successore di Ciro. Erodoto poi tratta gli usi e i costumi egizi (riti funebri, la medicina), la religione, la fauna (serpenti sacri, ibis, fenici, lontre, ippopotami, coccodrilli), la geografia e la storia della regione, sottolineando, in particolare, l'importanza del Nilo per gli Egizi. L'intenzione del condottiero persiano era quella di conquistare l'Egitto; l'autore sfrutta questo espediente per aprire una digressione su quel popolo.\nProbabilmente affascinato dalla storia di questo popolo, descrive numerosi re egizi: \nMenes, Nitokerty, Meri, Sesostris III, Abau, Ramesse III, Cheope (e la costruzione della Grande Piramide), Chefren, Micerino, Hedjkheperra-setepenra, Seti I..\nIII libro (Talia).\nErodoto racconta la conquista di Cambise dell'Egitto e dell'attacco di Sparta contro l'isola di Samo, dominata dal tiranno Policrate, ostile anche a Corinto, dove regnava Periandro. Dario I succede a Cambise. Erodoto descrive poi la conquista persiana di Samo (retta da Silosonte) e l'ingresso a Babilonia. Inoltre \u00e8 presente una digressione sulla migliore forma di governo (\u03bb\u03cc\u03b3\u03bf\u03c2 \u03c4\u03c1\u03b9\u03c0\u03bf\u03bb\u03b9\u03c4\u03b9\u03ba\u03cc\u03c2) tra Otane (favorevole alla democrazia), Megabizo (favorevole all'oligarchia) e Dario (favorevole alla monarchia, che al termine della discussione risulta la preferibile).\nIV libro (Melpomene).\nIl IV libro contiene una sezione dedicata alla Scizia e una dedicata alla Libia. Erodoto comincia a narrare di Dario che, dopo la presa di Babilonia, mosse personalmente contro gli Sciti (1-144). Successivamente vengono elencate le varie popolazioni della Scizia e vengono descritte le loro usanze e le loro religioni. Queste popolazioni venerano principalmente Estia, Zeus, Apollo, Afrodite, Eracle e Ares. Erodoto sottolinea che questi popoli pur compiendo sacrifici non edificano n\u00e9 statue, n\u00e9 altari, n\u00e9 templi, se non ad Ares. La sezione dedicata alla Libia inizia dalla spedizione del satrapo persiano Ariande contro Barca, contiene la storia della fondazione di Cirene e un elenco di tutte le popolazioni della Libia. Erodoto si sofferma particolarmente sui primi abitanti della Libia a partire dall\u2019Egitto: gli Adirmachidi, che hanno usanze egiziane ma vestono come gli altri Libici (168).\nV libro (Tersicore).\nIl V libro tratta l'argomento delle guerre persiane; Erodoto comincia a narrare dell'occupazione della Tracia da parte di Dario e delle vicende della rivolta ionica (iniziata nel 499 a.C.), guidata da Aristagora, l'ambasceria inviata dal tiranno a Sparta e ad Atene, la sconfitta della lega ionia. Questo libro include due sezioni relative alla storia di Sparta e Atene. All\u2019interno dell\u2019ampia sezione dedicata ad Atene si collocano due excursus: il primo sulle origini dell\u2019alfabeto greco e sulle sue trasformazioni (57-61); il secondo sulla storia dei cori tragici (67) riformati da Clistene, tiranno di Sicione, dopo aver soppresso gli agoni tra i rapsodi per i poemi omerici.\nVI libro (Erato).\nNel VI libro si conclude la vicenda della rivolta ionica e si preparano gli sviluppi successivi che condurranno alla spedizione di Dario contro la Grecia. Erodoto si serve dell\u2019espansione persiana nel Chersoneso per poter introdurre la storia di Milziade (34-41), il vincitore della battaglia di Maratona, descritta in questo libro. Dopo il fallito tentativo di Mardonio, che perde la flotta in un naufragio (45-45; 492 a.C.), Erodoto passa a descrivere la spedizione di Dario contro la Grecia. Prendendo spunto dalla sottomissione di Egina al re di Persia, viene introdotta una lunga sezione di storia greca (49-93), in cui \u00e8 dato grande risalto alle vicende dei re spartani. Segue la dettagliata descrizione dello svolgimento della spedizione persiana e della sconfitta di Maratona (490 a.C.).\nNella conclusione del VI libro Erodoto torna a Milziade, del quale vengono raccontate le ultime vicende (la fallita spedizione contro Paro, il processo e la morte) e, presentando gli argomenti addotti in difesa di Milziade, narra la presa di Lemno (137-140).\nVII libro (Polimnia).\nQui si narra la spedizione del re persiano Serse, figlio di Dario al quale \u00e8 succeduto, e del suo esercito contro Atene e i Greci. Erodoto descrive l'apparato militare persiano, presentandone al lettore le enormi dimensioni e il carattere multietnico: una grandezza incommensurabile a cui non corrisponde altrettanta forza. Erodoto ingigantisce il numero degli effettivi, ma al contempo esamina con seriet\u00e0 e profondit\u00e0 le ragioni storiche e politiche dell'espansionismo persiano sottolineandone \u00abla natura oppressiva e strutturalmente trasgressiva di ogni limite\u00bb, insomma un imperialismo di marca orientale. Segue una descrizione del modo in cui i Persiani varcarono l'Ellesponto.\nLa sezione pi\u00f9 famosa del libro VII \u00e8 costituita dal racconto della difesa del passo delle Termopili e dal sacrificio del re spartano Leonida e dei suoi 300; del tradimento di Efialte, che mostr\u00f2 ai Persiani la via per aggirare le postazioni spartane. L'autore non sottace gli errori tattici e strategici che furono la causa di quell'episodio, diventato presto leggendario. Invece, egli \u00e8 sicuro che il contributo decisivo alla vittoria su Serse venne piuttosto da Atene.\nI Greci chiedono aiuto al tiranno Gelone.\nVIII libro (Urania).\nLa prima parte del libro tratta lo scontro navale della Battaglia di Capo Artemisio, dopo la quale i Persiani arrivano a invadere l'Attica e a distruggere l'Acropoli di Atene. Poi \u00e8 descritta dettagliatamente la battaglia di Salamina, in cui Temistocle riesce a sconfiggere Serse, il quale ritorna in patria lasciando in Grecia Mardonio, che tenta un accordo con Atene. Nella parte finale del libro si trova una dissertazione sulla monarchia macedone, determinata dal fatto che alle trattative fra Mardonio e Atene partecipa come mediatore Alessandro I di Macedonia.\nIX libro (Calliope).\nL'ultimo libro, conclusivo dell'opera, contiene la descrizione dell'invasione dell'Attica a opera di Mardonio, oltre che delle battaglie di Platea e Micale, entrambe vittoriose per i Greci.\nLa composizione dell'opera.\nIl problema della genesi dell'opera \u00e8 stato oggetto di numerose discussioni, per tutta la storia della letteratura; gli studiosi si dividono in \"analisti\" (che vedono una stratificazione progressiva delle varie parti, inizialmente divise) e \"unitari\" (che credono in un piano compositivo di base integrale).\nAnalisti.\nAlla fine dell'Ottocento, si tendeva ad individuare il nucleo originale dell'opera con i libri VII, VIII e IX, mentre i restanti dovevano essere stati aggiunti successivamente.\nFelix Jacoby, nel 1913, ipotizz\u00f2 che Erodoto avrebbe dato inizio alla sua attivit\u00e0, ricollegandosi ai logografi, in particolare Ecateo di Mileto; avrebbe cos\u00ec voluto descrivere varie regioni del mondo abitato, realizzando una \u03a0\u03b5\u03c1\u03af\u03bf\u03b4\u03bf\u03c2 \u03b3\u1fc6\u03c2 (\"Descrizione della terra\"), destinata alla pubblica lettura. Con il soggiorno ad Atene, a causa dell'influenza di Pericle e di altri intellettuali, avrebbe cambiato la sua concezione, per quanto riguarda le \"Storie \", avvicinandosi alla vera storiografia. Le sezioni etnografiche, per permangono nei nove libri, sono dei residui dell'opera originale.\nNel 1926, Gaetano De Sanctis modific\u00f2 la tesi di Jacoby, ipotizzando una fase intermedia tra la composizione iniziale e la revisione finale. In questa parte, l'autore avrebbe deciso di compiere \nIn seguito, decise di modificare l'opera, trasformandola in una serie di cronache delle lotte tra Greci e barbari, in cui le porzioni etnografiche erano solo delle digressioni.\nUnitari.\nMax Pohlenz identific\u00f2 nelle Storie un nucleo originario sempre presente, quello del conflitto tra Oriente e Occidente; esisteva dunque un progetto unitario di fondo, in seguito ampliato dai materiali raccolti dall'autore; a sostenere la sua teoria, spiega che l'inizio delle \"Storie\" coincide con la prima volta in cui un orientale rese tributarie delle citt\u00e0 greche.\nIl problema della conclusione.\nMolte discussioni sono nate dal fatto che l'opera erodotea si concluda con un evento minore, come \u00e8 la presa di Sesto, avvenuta nel 478 a.C.; a questo si aggiungono alcune promesse dell'autore, disattese (come un \u03bb\u03cc\u03b3\u03bf\u03c2 assiro o la narrazione della morte di Efialte), e imperfezioni e incongruenze.\nSecondo alcuni critici, l'opera \u00e8 stata interrotta da circostanze esterne, mentre il lavoro era in corso, come la Guerra del Peloponneso. Tucidide e Aristotele, e pi\u00f9 recentemente Wilamowitz e Jacoby, ipotizzarono che Erodoto avesse voluto giungere fino al momento della costituzione della lega delio-attica (477 a.C.).\nI sostenitori della completezza dell'opera analizzano soprattutto l'ultimo libro; Luciano Canfora sostiene che il colloquio tra Artembare e Ciro, che si conclude con la frase \"prepararsi a non essere pi\u00f9 dominatori ma dominati\", appare \"palesemente conclusivo\", adatto al tema della \"Storia persiana\".\nLe promesse non rispettate dall'autore sono \nInoltre bisogna ricordare che l'opera era destinata ad un uso orale-aurale, per cui non vi era la necessaria presenza di un finale.\nMetodo storiografico.\nLe fonti.\nLo studio delle fonti scritte, usate da Erodoto, \u00e8 reso difficile dalla perdita delle opere a lui precedenti; sicuramente sar\u00e0 stato influenzato dai logografi ma la misura di questa influenza \u00e8 sconosciuta. Secondo Eforo di Cuma, la base delle \"Storie\" proviene da Xanto di Lidia. In realt\u00e0, l'unico precursore sicuro \u00e8 Ecateo di Mileto; comunque sulle fonti scritte, da cui ha attinto, Erodoto \u00e8 decisamente evasivo. L'autore ha indubbiamente usato documenti ufficiali (persiani, ateniesi e delfici), epigrafi e raccolte.\nMezzi e criteri.\nNel proemio, dopo aver indicato il proprio nome e quello della citt\u00e0 natale, Erodoto presenta l'opera, illustrandone lo scopo generale e il tema; \nErodoto presenta l'opera come \"\u1f30\u03c3\u03c4\u03bf\u03c1\u03af\u03b7\u03c2 \u03ac\u03c0\u03cc\u03b4\u03b5\u03be\u03b9\u03c2\", \"esposizione della ricerca\"; questa ha riguardato sia le imprese umane (\u03c4\u1f70 \u03b3\u03b5\u03bd\u03cc\u03bc\u03b5\u03bd\u03b1 \u1f10\u03be \u1f01\u03bd\u03b8\u03c1\u03ce\u03c0\u03c9\u03bd) che non devono essere dimenticate, sia le geste grandi e meravigliose (\u1f14\u03c1\u03b3\u03b1 \u03bc\u03b5\u03b3\u03ac\u03bb\u03b1 \u03c4\u03b5 \u03ba\u03b1\u1f76 \u03b8\u03c9\u03bc\u03b1\u03c3\u03c4\u03ac), compiute \"sia dai Greci che dai barbari\".\nLo storico, in seguito, distingue tra conoscenza diretta, tratta da fonti affidabili, e notizie relative a fatti remoti e incontrollabili, non direttamente controllabili; distingue i risultati delle proprie indagini dalla tradizione, non documentabile. Lesky dice che i suoi occhi diventano i testimoni pi\u00f9 attendibili, seguiti dai dati che si possono ricavare, ascoltando testimoni. Nel capitolo riguardante l'Egitto, appare ancora pi\u00f9 manifesto il metodo storico erodoteo;\nQualora gli si prospettino due versioni diverse e non abbia elementi per decidere, si basa su un criterio di logica e verosimiglianza; talvolta lascia al lettore le scelta o respinge una determinata notizia, ritenendola incredibile.\nCollegamenti esterni.\nTraduzioni delle \"Storie\":"}
{"id": "611064", "revid": "1711941", "url": "https://it.wikipedia.org/wiki?curid=611064", "title": "Circassi", "text": "I circassi, noti anche come adigh\u00e8 o adighi (in adigh\u00e8: \u0430\u0434\u044b\u0433\u044d, \"ad\u01ddg\u0103\", , \"adygi\"), sono un gruppo etnico delle regioni a nord-ovest del Caucaso; appartengono a una delle pi\u00f9 antiche popolazioni autoctone del Caucaso e sono tra gli abitanti originari della regione. La Turchia ospita la pi\u00f9 grande comunit\u00e0 circassa del mondo.\nTerminologia.\nI circassi si definiscono \"adyghe\". L'etnonimo deriva probabilmente dall'unione di \"att\u00e9\" (\"altezza\" che sta ad indicare i montanari) e \"gh\u00e9i\" (\"mare\").\nLa parola \"circassi\" \u00e8 un esonimo. I russi identificavano tutte le trib\u00f9 come \"\u010cerkesy\", derivato probabilmente dal nome di una delle trib\u00f9 occidentali, \"Kerkety\". Nelle prime fonti accademiche russe, i circassi erano definiti \"Kasogi\", mentre nelle fonti arabe medievali erano chiamati \"Kasogi\", \"Jarkas\" e \"Jah\u0101rkas\". La parola \"Charkas\" potrebbe essere un'abbreviazione della parola persiana \"Chah\u0101r-kas\" (\"quattro popoli\").\nNel X secolo, i persiani, i georgiani e gli arabi chiamavano i circassi \"Kashak\", probabilmente una parola georgiana derivata dall'osseta \"Kasogi\". I turchi usavano invece la parola \"Cherkas\", diffusasi nel linguaggio comune a partire dal XIII secolo.\nStoria.\nI circassi cominciarono ad apparire sulla scena caucasica intorno al X secolo a.C., anche se si pensa che la loro origine possa risalire a molto pi\u00f9 indietro nel tempo. Le varie trib\u00f9 circasse non si sono mai unificate sotto un'unica bandiera, fatto questo che ha notevolmente ridotto la loro influenza sul territorio e che ha avvantaggiato nel corso dei secoli gli invasori: mongoli, avari, peceneghi, unni e cazari.\nQuesta mancanza di unit\u00e0 \u00e8 costata infine ai circassi una vera indipendenza quando furono sottomessi dall'Impero russo dopo una serie di guerre e di campagne militari verso la fine del XVIII secolo. Dopo la guerra di Crimea, la Russia volse le proprie attenzioni prima verso la Cecenia e il Daghestan; poi, quando nel 1859 sconfisse Imam Shamil, leader dell'Imamato del Caucaso, ad est, cominci\u00f2 a sottomettere anche gli adighi in un processo che dur\u00f2 fino al 1864, chiamato Genocidio circasso, e che ebbe le punte massime a So\u010di.\nCome le altre minoranze etniche soggiogate dalla Russia, anche i circassi furono sottoposti ad un massiccio riassetto sociale e politico che raggiunse il picco con le collettivizzazioni totali delle campagne nel periodo comunista.\nI circassi hanno vissuto nelle regioni caucasiche sin dal medioevo. Grazie alla loro fama di guerrieri, spesso facevano parte dei reparti d'\u00e9lite nelle grandi armate dell'epoca. Erano ben rappresentati, inoltre, nella societ\u00e0 dei mamelucchi nell'Impero ottomano e in Egitto. La dinastia egiziana Burji, regnante in Egitto dal 1382 al 1517 fu fondata da mamelucchi circassi.\nI circassi vennero espulsi dalle loro regioni natali alla fine del XIX secolo, dopo una serie di rivolte contro il potere russo zarista. Buona parte della cultura circassa fu spazzata via dopo l'invasione russa del 1864, in quello che \u00e8 noto come \"genocidio circasso\". Essendo musulmani trovarono rifugio nei territori dell'Impero ottomano, grazie alle loro tradizionali abilit\u00e0 militaresche che li portarono a costituire anche la tradizionale guardia pretoriana del sultano ottomano.\nLa diaspora.\nUn accordo stipulato tra le autorit\u00e0 ottomane e russe stabil\u00ec l'immigrazione di un numero compreso tra i 40.000 e i 50.000 immigrati circassi. Tuttavia, furono tra gli 800.000 e 1.200.000 musulmani circassi ad arrivare, venendo poi sparsi in tutto l'impero. Centinaia di villaggi vennero stabiliti nelle regioni dell'Anatolia centrale, mentre 175.000 rifugiati circassi si insediarono nei territori a maggioranza cristiana nei Balcani. La Rivolta d'aprile del 1876, che port\u00f2 poi alla guerra russo-turca del 1877-1878, fu parzialmente attribuita ad alcuni massacri di bulgari cristiani da parte di coloni circassi. Durante la successiva occupazione russa del Principato di Bulgaria e della Rumelia orientale, i circassi vennero espulsi dalla regione.\nNel 1878, il governo imperiale decise di trasferire 50.000 di questi rifugiati circassi nei territori della Siria ottomana, stabilendo comunit\u00e0 agricole. Queste politiche di insediamento furono anche parte di un programma volto a rafforzare il controllo del governo centrale dei territori periferici, oltre ad includere tentativi di sedentarizzare i beduini nomadi delle steppe siriane e ad imporre il controllo sulle popolazioni druse, alauite e maronite. Circa 25.000 furono inviati nelle regioni meridionali della Siria, principalmente nella regione di Balqa (parte dell'odierna Giordania), nelle alture del Golan e in Galilea.\nLa pi\u00f9 grande comunit\u00e0 circassa si trova oggi in Turchia, in special modo nelle province di Samsun, Bal\u0131kesir, Sakarya e D\u00fczce. Si costituirono comunit\u00e0 circasse \u2014 oltre a quella tradizionale egiziana \u2014 in Siria, Giordania (i circassi giordani e i circassi siriani rivestono ancora un ruolo importante in politica e nell'esercito), Israele (i circassi israeliani sono concentrati nei villaggi di Kfar Kama e Rehaniya, fin dal 1880), oltre che negli Stati Uniti d'America, in particolare negli stati di New York e del New Jersey. Una piccola comunit\u00e0 che si trovava in Kosovo \u00e8 espatriata in Adighezia nel 1998.\nCultura.\nI circassi erano considerati un popolo di guerrieri. La quasi totalit\u00e0 degli uomini conosceva le arti del combattimento e potevano essere considerati soldati, mentre i bambini venivano sottoposti in tenera et\u00e0 a duri addestramenti.\nLa societ\u00e0 circassa poteva essere considerata in passato una societ\u00e0 .\nPrima dell'invasione russa, la societ\u00e0 circassa era notevolmente stratificata. Solo poche trib\u00f9 delle regioni montagnose della Circassia potevano fregiarsi di una certa uguaglianza a livello sociale, mentre la maggior parte dei sottogruppi erano suddivisi in molteplici caste. La pi\u00f9 alta di queste era quella del principe, seguito da nobili, semplici cittadini, servi e schiavi. Nel periodo antecedente la dominazione russa, due trib\u00f9 cominciarono al loro interno un relativo processo di democratizzazione sociale ma questo \"esperimento\" dur\u00f2 ben poco perch\u00e9 persero presto la loro indipendenza.\nOggi molti circassi parlano le lingue circasse, facenti parte della famiglia linguistica delle lingue caucasiche, oppure hanno adottato la lingua turca o la lingua araba. Le lingue circasse sono attualmente scritte con l'alfabeto cirillico.\nLa religione predominante tra i circassi \u00e8 l'Islam sunnita.\nSottogruppi.\nLe principali trib\u00f9 circasse sono:\nMolti circassi stanziati in Caucasia sono bzhedugh e kemirgoy, mentre la maggioranza di quelli coinvolti nella diaspora sono abzekh e sciapsughi."}
{"id": "611065", "revid": "1522738", "url": "https://it.wikipedia.org/wiki?curid=611065", "title": "Azzurropoli", "text": ""}
{"id": "611066", "revid": "767487", "url": "https://it.wikipedia.org/wiki?curid=611066", "title": "Ippodromo", "text": "Un ippodromo (dal termine greco \u1f31\u03c0\u03c0\u03cc\u03b4\u03c1\u03bf\u03bc\u03bf\u03c2 \"hipp\u00f2dromos\" parola composta a sua volta da \u1f35\u03c0\u03c0\u03bf\u03c2 \"hippos\" cavallo, e \u03b4\u03c1\u03cc\u03bc\u03bf\u03c2 \"dromos\", corsa) \u00e8 uno spazio aperto dove si svolgono le competizioni di ippica.\nStoria.\nIn et\u00e0 antica si and\u00f2 affermando nell'impero romano l'uso di strutture monumentali per le gare di corsa di carri trainati da cavalli. Tali strutture presero il nome di circo, ma in oriente erano conosciute con l'equivalente nome greco di ippodromo (vedasi l'Ippodromo di Costantinopoli).\nLa struttura.\nGli ippodromi moderni dispongono di tribune e strutture atte ad ospitare gli spettatori e permetter loro di effettuare scommesse sulle corse in programma. A seconda del tipo di competizione che ospitano, vi sono ippodromi dedicati alle corse al trotto, a quelle al galoppo e impianti polivalenti, in grado di ospitare entrambi i tipi di corsa.\nLe piste per il trotto sono generalmente di forma anulare con superficie in sabbia o (pi\u00f9 raramente) altri materiali quali terra battuta o carbone. La misura media (in corda interna) delle piste da trotto \u00e8 solitamente di 800 o 1000 metri. Le piste per il galoppo sono generalmente rivestite da un manto erboso, ed a seconda del tipo di gara al galoppo possono avere forma ovale pi\u00f9 o meno allungata ed una pista dritta lunga circa 1000 metri.\nFra gli ippodromi pi\u00f9 conosciuti si segnala l'ippodromo di Ascot, in Inghilterra."}
{"id": "611067", "revid": "15756", "url": "https://it.wikipedia.org/wiki?curid=611067", "title": "Campanile di San Marco", "text": "Il campanile di San Marco \u00e8 uno dei simboli pi\u00f9 importanti della citt\u00e0 di Venezia. Assieme all'omonima basilica e all'omonima piazza sottostante, da cui prende il nome, \u00e8 il principale monumento di Venezia e uno dei simboli d'Italia. I veneziani lo chiamano affettuosamente \"El par\u00f3n de casa\" (Il padrone di casa).\nAlto 98,6 metri, \u00e8 uno dei campanili pi\u00f9 alti d'Italia, ergendosi, isolato, in un angolo di piazza San Marco di fronte alla basilica. Di forma semplice, si compone di una canna di mattoni a pianta quadrata, scanalata, avente un lato di 12 metri e alta circa 50 metri, sopra la quale si trova la cella campanaria, ad archi.\nLa cella campanaria \u00e8 a sua volta sormontata da un dado, sulle cui facce sono raffigurati alternativamente due leoni andanti e le figure femminili di Venezia (la Giustizia). Il tutto \u00e8 completato dalla cuspide, di forma piramidale, sulla cui sommit\u00e0, montata su una piattaforma rotante per funzionare come segnavento, \u00e8 posta la statua dorata dell'arcangelo Gabriele. La base della costruzione \u00e8 impreziosita, dal lato rivolto verso la basilica, dalla loggetta del Sansovino.\nIl campanile \u00e8 stato fonte di ispirazione di diversi edifici tra cui la Sather Tower nel campus di Berkeley University, il Metropolitan Life Insurance Company Tower a New York e la Torre commemorativa di Himmelbjerg in Danimarca.\nStoria.\nLa costruzione su cui poi venne eretto il campanile ebbe in origine funzione di torre d'avvistamento e di faro e venne iniziata nel IX secolo durante il dogado di Pietro Tribuno su fondazioni, secondo una discussa ipotesi, di origine romana. La costruzione venne rimaneggiata nel XII secolo dall'architetto Buono, durante il dogado di Domenico Morosini, su imitazione dei campanili di Aquileia e soprattutto di San Mercuriale a Forl\u00ec, e ancora nel XIV secolo, durante il quale furono chiamati ingegneri da Olanda e Francia per rinforzare la struttura.\nLa torre, gi\u00e0 seriamente danneggiata nel 1489 da un fulmine, che ne distrusse la cuspide in legno, venne gravemente colpita da un terremoto nel marzo 1511, rendendo necessario l'avvio di opere di consolidamento. Questi lavori, iniziati dall'architetto Giorgio Spavento, vennero poi eseguiti sotto la direzione del bergamasco Pietro Bon, Proto dei Procuratori di San Marco, dando al campanile l'aspetto definitivo. In particolare venne riedificata la cella campanaria, realizzata in marmo, al disopra della quale, per dare maggiore slancio, venne realizzato un attico sulle cui facce vennero poste sculture raffiguranti il leone di San Marco e Venezia, il tutto sovrastato da una slanciata cuspide in bronzo per rendere la torre visibile dal mare. I lavori vennero completati il 6 luglio 1513 con il collocamento della statua in legno dorato dell'Arcangelo Gabriele, nel corso di una cerimonia di festeggiamento che viene ricordata da Marin Sanudo.\nNel 1609 Galileo Galilei utilizz\u00f2 questo campanile per fare una dimostrazione del suo cannocchiale.\nNei secoli vennero fatti numerosi interventi, spesso per riparare i danni causati dai fulmini: a causa dell'altezza della struttura e delle strutture in ferro che la rinforzavano, il campanile era diventato un parafulmine naturale. Numerose furono le scariche atmosferiche che lo colpirono nei secoli, incendiandolo, facendogli cadere la cima o provocando squarci nella struttura. I maggiori danni sono riportati negli anni 1388, 1489, 1548, 1562, 1565, 1582, 1653, 1745, 1761 e 1762. Nel 1653 fu Baldassare Longhena a seguire i restauri. Altri ne vennero eseguiti dopo che, il 13 aprile 1745, l'ennesimo fulmine provoc\u00f2 uno squarcio della muratura, causando fra l'altro alcuni morti in seguito alla caduta di detriti. Finalmente nel 1776 il campanile venne dotato di un parafulmine.\nLa sera del 30 settembre 1786, Goethe in visita a Venezia, sale sul campanile per scorgere il panorama della laguna e vede per la prima volta il mare: \nNel 1820 venne sostituita la statua dell'angelo con una nuova, realizzata da Luigi Zandomeneghi e posta in opera nel 1822. In seguito al crollo del campanile del 1902, la statua dell'Arcangelo Gabriele venne danneggiata e il restauro fu affidato a Gioacchino Dorigo il quale, all'epoca, realizzava oggetti artistici in ferro battuto, rame e ottone per il suo negozio in Calle dei Fabbri.\nIl crollo e la ricostruzione.\nDurante la primavera del 1902, si manifestarono segnali preoccupanti sotto forma di screpolature e di una fenditura sul lato settentrionale che and\u00f2 via via allargandosi. Alcuni sopralluoghi tecnici esclusero la presenza di problemi strutturali seri. Tuttavia, il 12 luglio furono rilevate le rotture di numerosi \"vetrini spia\" (usati un tempo per controllare l'evoluzione delle crepe nei muri, oggi sostituiti dai fessurimetri) e una copiosa caduta di calcinacci. La sera del 13 luglio fu interrotto poco prima dell'inizio, tra il malumore della folla, un concerto della banda del 18\u00ba Reggimento di fanteria che avrebbe dovuto tenersi nella piazza.\nInfine, la mattina di luned\u00ec 14 luglio, alle 9:47 (altre fonti indicano le 9:52 come ora del crollo), il campanile croll\u00f2.\nLa polvere si rovescia ovunque, come la cenere di un'eruzione vulcanica, e acceca la gente terrorizzata che si disperde spezzando i vetri dei negozi in una fuga pazza\". Poco prima, alle 9:30, una squadra di tecnici aveva appoggiato una scala per dei controlli e aveva dovuto fuggire precipitosamente riuscendo a fare sgomberare l'area circostante.\nNon ci furono vittime tranne il gatto del custode (fatto peraltro negato da alcuni giornalisti all'epoca) e, vista la posizione della costruzione, i danni furono relativamente limitati. Vennero distrutte completamente la loggetta alla base del campanile e un angolo della libreria del Sansovino. La \"pietra del bando\", un tozzo tronco di colonna in porfido, su cui al tempo della repubblica venivano bandite le leggi, protesse dalle macerie l'angolo della basilica di San Marco, salvandola dal crollo.\nNella serata il consiglio comunale, riunito d'urgenza, ne deliber\u00f2 la ricostruzione, stanziando 500\u00a0000 lire per contribuire ai lavori. Il sindaco Filippo Grimani, durante il discorso in occasione della posa della prima pietra, il 25 aprile 1903, pronunzi\u00f2 pi\u00f9 volte la famosa frase, che diventer\u00e0 il motto di questa ricostruzione:\nI lavori, su progetto di Luca Beltrami, che videro tra l'altro il rifacimento dei leoni che erano stati scalpellati durante la dominazione austriaca, durarono fino al 6 marzo 1912; le macerie risultanti dal crollo, una volta recuperate le parti riutilizzabili, furono scaricate in mare vicino a Punta Sabbioni.\nLa scoperta dei resti sommersi del campanile di San Marco.\nNel dicembre del 2004, nel corso di un\u2019indagine subacquea nei fondali marini antistanti le bocche di porto della laguna di Venezia, il capitano Andrea Falconi, a bordo dell\u2019unit\u00e0 idrografica M/n Milvus dell\u2019impresa Safety-Sub s.c. di Venezia, ha identificato, a venti metri di profondit\u00e0, alcuni affioramenti costituiti in massima parte da manufatti in laterizio.\nDalle osservazioni dirette svolte dagli operatori subacquei dell\u2019impresa Safety-Sub s.c., durante l\u2019esecuzione dei rilievi video e fotografici, sono stati identificati mattoni di aspetto antico, delle dimensioni di cm 25x11x5 circa, blocchi di muratura laterizia ed altri residui edili in grande quantit\u00e0.\nA seguito della scoperta, il capitano Andrea Falconi ricord\u00f2 alcuni testi riportati nella pubblicazione AA.VV. (1992) Il Campanile di San Marco. Il crollo, la ricostruzione, 14 luglio 1902\u201325 aprile 1912, Catalogo della mostra in Palazzo Ducale (14 luglio - 31 dicembre 1992) per il 90\u00ba anniversario della caduta, a cura di M. Fenzo, Milano, che raccontavano l'inabissamento del materiale non recuperabile risultante dal crollo, composto per lo pi\u00f9 da mattoni frantumati.\nDal volume infatti si evince che l'architetto incaricato dell'inabissamento, Giacomo Boni, organizz\u00f2 una vera e propria cerimonia: le macerie vennero caricate a bordo di una bettolina trainata da un piroscafo, dove venne posto \u201cun lauro troncato\u201d e un mattone avvolto con fronde d\u2019alloro proveniente da Aquileia, sul quale lo stesso architetto incise la data del 14 luglio 1902.\nUn corteo part\u00ec da San Marco, dirigendosi tre miglia al largo della bocca di porto di San Nicol\u00f2, dove una bambina di nome Gigeta lanci\u00f2 in acqua il mattone inciso, dando avvio all\u2019affondamento.\nIl capitano Andrea Falconi, in considerazione della posizione geografica del sito di rinvenimento e dei fatti storici citati, ha ipotizzato che i materiali individuati potessero, con buona probabilit\u00e0, appartenere alle macerie provenienti dal crollo dell\u2019antico campanile di San Marco.\nInformate sollecitamente del rinvenimento l\u2019Autorit\u00e0 Marittima e la Soprintendenza Archeologica per il Veneto, quest\u2019ultima, dopo un sopralluogo, ha confermato l\u2019ipotesi.\nI programmi televisivi e gli articoli che hanno parlato della scoperta sono:\nLineablu 2005: Ritrovamento resti Campanile San Marco e Torpediniera 88S\nFreedom 2019: Dov\u2019era, com\u2019era: la storia del campanile sommerso\nArgo Venezia: Localizzate le rovine del Campanile\nIl nuovo campanile.\nIl nuovo campanile venne inaugurato il 25 aprile 1912, in occasione della festa di San Marco. L'inaugurazione del ricostruito campanile fu celebrata anche con un'emissione filatelica, composta da due valori (5 e 15 centesimi di lira), nella cui vignetta, ai lati del campanile, campeggiano le iscrizioni: \"Come era, dove era\" sulla destra e le date del crollo e della fine dei lavori, in numeri romani, sulla sinistra. L'emissione fu venduta esclusivamente negli uffici postali del Veneto; circostanza, questa, simile nel campo filatelico a quella verificatasi nel 1910 con le emissioni che celebravano il cinquantenario del Risorgimento in Sicilia e del plebiscito dell'Italia meridionale (prima emissione commemorativa della storia filatelica italiana), emissioni che furono vendute rispettivamente soltanto in Sicilia e nelle ex province napoletane.\nStoria recente.\nNel 1932 lungo la canna del campanile \u00e8 stato installato un ascensore che permette ai visitatori di ammirare il paesaggio di Venezia dall'alto raggiungendo la cella campanaria in 30 secondi.\nNella notte fra l'8 e il 9 maggio 1997, un gruppo di \"ammiratori\" della Repubblica di Venezia, in seguito definiti \"serenissimi\", occup\u00f2 la piazza e il campanile di San Marco. Dopo poche ore, l'intervento del GIS dei Carabinieri pose fine alla dimostrazione.\nCampane.\nNel 1819/20 il fonditore Domenico Canciani Dalla Venezia fuse un nuovo concerto, composto da 5 campane, con i resti delle vecchie campane (tra le quali la maggiore, del peso di oltre 40 quintali); di questo concerto, nel crollo del 1902, si salv\u00f2 solo la campana maggiore, erede della famosa \"Marangona\". Le campane spezzatesi durante il crollo del campanile furono invece rifuse, riutilizzando i frammenti delle vecchie 4 campane per fonderne le nuove. Queste nuove campane vennero donate da papa Pio X. Il nuovo concerto, realizzato dai fonditori Barigozzi di Milano nel 1909 in una fonderia costruita appositamente sull'isola di Sant'Elena, \u00e8 composto di cinque campane, i cui nomi sono legati alle occasioni in cui venivano anticamente utilizzate:\nIl \"plenum\", cio\u00e8 il suono a distesa di tutte le campane contemporaneamente, avviene solo per le maggiori solennit\u00e0 dell'anno liturgico e per la festa di San Marco (25 aprile).\nQueste 5 campane sono state inceppate a slancio con i ceppi in legno dalla Morellato, originariamente elettrificate nel 1953 dalla ditta svizzera \"Schlieren - Wagons &amp; Ascenseurs\", e attualmente in manutenzione dalla Vanin di Trebaseleghe (PD), che ha rifatto l'impianto nel 1996.\n\"L'ombra\".\nIn passato, la base del campanile era circondata da osterie e botteghe in legno che vennero demolite in seguito a una delibera del consiglio comunale del 1872. Da queste deriva il modo di dire veneziano \"andemo a bever n'ombra\" (andiamo a bere un'ombra), contrazione meton\u00ecmica per \"andemo a bever en goto de vin al'ombra del campanil\" (andiamo a bere un bicchiere di vino all'ombra del campanile). Inoltre, ai tempi della repubblica di Venezia, alcuni reati, in particolare se commessi dal clero, erano puniti col \"suplissio dela cheba\" ovvero con l'esposizione del condannato in una gabbia appesa al campanile.\nIl volo dell'angelo.\nDurante il carnevale di Venezia, il gioved\u00ec grasso, una delle attrazioni consisteva nello \"svolo del'angelo\" o \"del turco\". Era l'esibizione di un equilibrista che scendeva dal campanile a una barca ancorata nel bacino di san Marco camminando lungo una fune. In seguito, probabilmente a causa di cadute, venne sostituito da una colomba di legno. Ancora oggi, con alcune varianti sul tema originale, si pu\u00f2 assistere allo spettacolo del \"volo della colombina\", durante la domenica precedente il gioved\u00ec grasso. Il tragitto per\u00f2 va dal campanile alla loggia del Palazzo Ducale, inscenando l'antico rito di omaggiare di uno scettro il doge che proclama l'inizio del Carnevale in un tripudio di coriandoli e palloncini. Per l'esattezza \u00e8 il carnevale del 2001 che ha segnato un ritorno alla tradizione dei carnevali settecenteschi rimettendo in scena nuovamente, dopo secoli, il \"volo del'angelo\", cos\u00ec come si svolgeva i tempi della Serenissima. Da quell'anno infatti la manifestazione simbolo del carnevale, il volo dal campanile di San Marco al Palazzo Ducale, \u00e8 tornata ad essere eseguita da un \"angelo\" in carne e ossa, sostituendo la pi\u00f9 recente colombina pupazzo."}
{"id": "611069", "revid": "1305772", "url": "https://it.wikipedia.org/wiki?curid=611069", "title": "Delfim Moreira", "text": "Fu presidente del Brasile dal 15 novembre 1918 al 28 luglio 1919.\nMembro del Partito Repubblicano di Minas Gerais, Delfim Moreira fu eletto vicepresidente nel 1918 assieme al candidato presidente Francisco de Paula Rodrigues Alves. Poich\u00e9 Rodrigues Alves era ormai troppo malato per governare, Moreira tenne il potere effettivo sin dal 15 novembre 1918, giorno del loro insediamento.\nMorto Rodrigues Alves il 16 gennaio 1919, Moreira indisse nuove elezioni presidenziali, candidandosi vicepresidente con Epit\u00e1cio Pessoa, e fu eletto, ma mor\u00ec il 1\u00ba luglio 1920, senza essere formalmente investito. Fu sostituito da Francisco \u00c1lvaro Bueno de Paiva. Fu membro della Massoneria"}
{"id": "611076", "revid": "767487", "url": "https://it.wikipedia.org/wiki?curid=611076", "title": "Cos\u00ec lontano cos\u00ec vicino", "text": "Cos\u00ec lontano cos\u00ec vicino (\"In weiter Ferne, so nah!\") \u00e8 un film del 1993 diretto da Wim Wenders, vincitore del Grand Prix Speciale della Giuria al 46\u00ba Festival di Cannes.\nIl film \u00e8 il sequel de \"Il cielo sopra Berlino\" (1987).\nTrama.\n\"Come vorrei essere per una volta uno di loro! Vedere con i loro occhi, ascoltare con le loro orecchie, e decifrare come vivono il tempo, e subiscono la morte. Come sentono l'amore e percepiscono il mondo. Essere uno di loro, per diventare un pi\u00f9 luminoso messaggero di luce in questa epoca buia.\"(Cassiel a Raphaela nel film)Dopo la riunificazione tedesca molto \u00e8 cambiato. Damiel, l'angelo diventato umano, si \u00e8 fatto una famiglia e Cassiel ancora osserva gli uomini. Anche in lui si sviluppa il desiderio di essere umano, per poter comprendere come meglio raggiungere i destinatari del messaggio di amore e spiritualit\u00e0 di cui gli angeli sono portatori. Per salvare la vita a una bambina, la piccola Raissa, sceglie istintivamente di diventare umano, trovandosi ad affrontare la difficile prova delle sofferenze connaturate a tale condizione. Infatti la misteriosa figura di Emit Flesti (che, letto alla rovescia, risulta essere \"Time Itself,\" il Tempo Stesso) dimostrer\u00e0 in pi\u00f9 di un'occasione la sua ostilit\u00e0 per Cassiel, imbrogliandolo ripetutamente e facendolo addirittura precipitare nella spirale dell'alcolismo. Emit infatti \u00e8 contrario all'esistenza terrena dell'angelo, e si impegna affinch\u00e9 il tempo della sua vita umana (di cui, in quanto personificazione del tempo, \u00e8 garante) si esaurisca.\nLe vicende di Cassiel incrociano svariati personaggi: Michail Gorba\u010d\u00ebv, Lou Reed, Damiel e la sua famiglia, l'immancabile Peter Falk (ancora una volta pronto ad appoggiare i suoi compagni ex-angeli nel momento del bisogno), l'anziano autista Konrad, la piccola Raissa e sua madre, il losco uomo d'affari americano Tony Baker e i suoi malavitosi nemici. Sar\u00e0 proprio nel confronto con questi ultimi, i quali rapiscono gli amici dell'angelo, che Cassiel perder\u00e0 la vita: durante l'operazione di salvataggio a cui collabora lo stesso Emit Flesti, che fa uso della sua capacit\u00e0 di rallentare il tempo, l'angelo viene ripetutamente colpito dai proiettili di una pistola.\nEgli ritorna tuttavia nella sua condizione angelica, arricchito dalla consapevolezza che gli uomini si limitano a prendere la Luce e conservarla per s\u00e9, chiudendosi in tanti piccoli mondi-prigione in cui c'\u00e8 poco spazio per solidariet\u00e0 e \"redistribuzione\" della luce verso il prossimo. Lui e la sua compagna Raphaela ribadiscono comunque la volont\u00e0 di aiutare gli uomini portando il loro messaggio d'Amore e aiutandoli a guardare attraverso i loro angelici occhi. Il film si conclude con la gioiosa risata di Damiel, che si accorge (grazie al fischio delle orecchie) che l'amico Cassiel non ha cessato di esistere, ma continua a vegliare su di loro in forma di spirito.\nCameo.\nNel film appaiono, interpretando s\u00e9 stessi, Michail Gorba\u010d\u00ebv e Lou Reed. In una breve scena compare anche Yella Rottl\u00e4nder nei panni dell'angelo custode di Phillip Winter, il personaggio di R\u00fcdiger Vogler, riformando cos\u00ec a distanza di 20 anni la coppia protagonista del film \"Alice nelle citt\u00e0\", sempre diretto da Wenders.\nAvrebbe dovuto partecipare al film anche Roberto Benigni, ma il comico era impegnato nella lavorazione de \"Il figlio della Pantera Rosa\".\nColonna sonora.\nCome nel precedente film di Wenders \"Fino alla fine del mondo\", nella colonna sonora appaiono nomi di primissimo piano quali Lou Reed (che partecipa al film anche come attore, interpretando s\u00e9 stesso), U2, Johnny Cash e Nick Cave, autore e interprete del brano di chiusura \"Cassiel Song\".\n\"Stay (Faraway, So Close!)\" degli U2 fu candidata all'edizione del 1994 dei Golden Globe per la migliore canzone originale, riconoscimento che ricevette \"Streets of Philadelphia\" di Bruce Springsteen."}
{"id": "611077", "revid": "767487", "url": "https://it.wikipedia.org/wiki?curid=611077", "title": "Gogol Bordello", "text": "I Gogol Bordello sono un gruppo musicale statunitense del genere gypsy punk, nella cui musica si mescolano reggae, punk, hip hop e musica tradizionale ucraina.\nGli strumenti musicali che usano sono i pi\u00f9 diversi, dalla fisarmonica al fiddle, simil-violino, oltre al sax presente in alcuni dischi, il tutto mescolato al cabaret, la scena punk e il dub. Il suono del loro violino \u00e8 molto energico e veloce, e le performance dal vivo sono rese spettacolari dalle coreografie, dalle due percussioniste e dall'estro del cantante.\nStoria del gruppo.\nFormatosi in un quartiere di New York nel 1993, sono conosciuti per i loro spettacoli frenetici e teatrali. Molte delle loro canzoni traggono ispirazione dalla musica tzigana, anche perch\u00e9 la maggior parte dei componenti \u00e8 immigrato dall'Europa orientale, a partire dal loro leader Eugene H\u00fctz, ucraino di origine, allontanatosi dalla repubblica sovietica nel 1986 a causa del disastro di Chernobyl ed approdato a New York nel 1993. Qui conosce Vlad Solofar, Sasha Kazatchkoff ed Eliot Fergusen, quest'ultimo aggiunge una nota rock al suono del gruppo. Successivamente si unisce il violinista Sergej Rjabcev, gi\u00e0 direttore teatrale a Mosca e perfetto per dare un'ulteriore dose di bizzarria alla band.\nI primi impieghi della band sono di semplice intrattenimento alle feste per i matrimoni di immigrati dall'Est Europa a New York. Il loro vero esordio musicale, un singolo, \u00e8 stato pubblicato nel 1999, dopo di cui sono stati editi due album, un EP e un terzo disco in collaborazione con Tamir Muskat. Nel 2005 hanno firmato un contratto con la casa discografica punk SideOneDummy Records. Sono stati instancabilmente in tourn\u00e9e in Europa e negli Stati Uniti d'America negli anni precedenti al 2006, ma le date fissate per il 2006 sono state cancellate per un problema fisico a un braccio di un componente. Molti dei concerti in cui hanno suonato non erano personali, ma facevano parte di festival musicali.\nNel 2005 il loro singolo \"Start wearing purple\" \u00e8 stato scelto come colonna sonora dei titoli di coda del film \"Ogni cosa \u00e8 illuminata\", dal romanzo omonimo di Jonathan Safran Foer, in cui H\u00fctz interpreta uno dei ruoli principali. Il medesimo brano ha anche consentito al gruppo di guadagnarsi una nomination agli \"MtvU Woodie Awards\" 2006 nella categoria \"Left Field Woodie\". Nel luglio 2007 \u00e8 stato pubblicato il loro penultimo album \"Super Taranta!\", contenente 14 canzoni, alcune delle quali sono state suonate durante il relativo tour europeo. Nel 2007, in occasione del Live Earth, Eugene Hutz e Sergey Ryabtsev cantano con Madonna un mashup de \"La Isla Bonita vs. Lela Pala Tute\". L'anno successivo accompagnano la cantante nel suo Sticky &amp; Sweet Tour\nIl 6 ottobre 2009 esce il primo album dal vivo del gruppo, \"Live from Axis Mundi\". Il 27 aprile 2010 \u00e8 stato pubblicato l'album \"Trans-Continental Hustle\" e la prima traccia \"Pala Tute\" \u00e8 stata messa in download gratuito dal loro sito. Nel 2012 partecipa nell'album di Goran Bregovi\u0107, \"Champagne for Gypsies\", cantando due canzoni. Nel febbraio 2013 \u00e8 stata annunciata la partecipazione del gruppo all'Orion Music and More.\nInfluenze.\nH\u00fctz cita in un'intervista Jimi Hendrix tra le loro influenze in campo musicale, e Nikolai Gogol, di cui portano il nome, tra quelle in campo ideologico da cui un certo surrealismo, oltre a Manu Chao, Fugazi, Kalpakov, Rootsman e i gi\u00e0 citati Clash. In un'altra intervista concessa a MtvU.com, gli artisti che maggiormente hanno influenzato la band sono individuati nel gruppo The Stooges, in Sasha Kolpakov e Vladimir Vysockij. Un critico e comico britannico, Phil Jupitus, li ha descritti come \"i Clash che litigano con i Pogues, nell'est Europa\"."}
{"id": "611078", "revid": "53508", "url": "https://it.wikipedia.org/wiki?curid=611078", "title": "Alonso de Ojeda", "text": "\u00c8 stato il primo navigatore a esplorare e cartografare le coste della Guyana, del Venezuela, di Trinidad e Tobago, ed a scoprire le isole di Cura\u00e7ao, Aruba e la parte caraibica della Colombia.\n\u00c8 famoso per avere battezzato con il nome \"Veneciola\" poi negli anni diventato \"Venezuela\" la regione che aveva esplorato nei suoi primi due viaggi e per la scoperta del Lago di Maracaibo (una delle prime esplorazioni europee dell'interno del continente americano).\nBiografia.\nApparteneva a una distinta famiglia della marca di Onia. Durante la sua giovinezza prest\u00f2 servizio come paggio del duca di Medinaceli ed era un protetto del vescovo di Burgos, che in seguito sarebbe divenuto \"Patriarca delle Indie\" Juan Rodr\u00edguez de Fonseca.\nNel 1493, grazie a Rodr\u00edguez de Fonseca, si imbarc\u00f2 insieme a Cristoforo Colombo nel suo secondo viaggio verso l'America, arrivando all'isola di Hispaniola. Nel gennaio del 1494, Colombo lo incaric\u00f2 di cercare alcuni elementi dell'equipaggio che si erano persi nel territorio dell'isola. Riusc\u00ec ad addentrarsi nella regione di fitte foreste dello Ciabao con soltanto quindici uomini, dominio dell'agguerrito cacicco caribe chiamato Caonab\u00f3, che era diventato un interlocutore dello stesso Cristoforo Colombo.\nAlonso de Ojeda riusc\u00ec ad ingannare il \"cacique\" Caonab\u00f2 con uno stratagemma: mettendogli delle manette in oro massiccio, che poi collegarono a catene, umiliando e sconfiggendo cos\u00ec il cacicco, che era stato convinto dal racconto che fossero gioielli del pi\u00f9 alto ordine regale. Successivamente partecipa alla \"Batalla de la Vega Real\", nella quale, sotto il comando di Alonso De Ojeda, gli spagnoli sconfissero gli indigeni. Questa battaglia avrebbe visto opporsi circa 10.000 ind\u00edani (secondo il frate spagnolo Bartolom\u00e9 de las Casas) contro soltanto 400 spagnoli, anche se \u00e8 assai probabile che queste cifre siano state molto esagerate. In seguito, nel 1496, torn\u00f2 in Spagna.\nPrimo viaggio in Venezuela.\nDi ritorno in Spagna, si riun\u00ec con i Re cattolici e firm\u00f2 un contratto di \"\"capitolazione\" che lo nominava \"caudillo\"\" con uomini e risorse proprie, e un mandato di esplorazione e governo, il tutto senza chiedere alcun parere n\u00e9 consenso a Cristoforo Colombo, e successivamente part\u00ec in spedizione il 18 maggio del 1499, assieme al pilota e cartografo Juan de la Cosa e il navigante italiano Amerigo Vespucci. Si pu\u00f2 rilevare che questo \u00e8 stato il primo della serie di \"viaggi minori\" o \"viaggi andalusi\" che sarebbero stati intrapresi verso il Nuovo Mondo.\nSecondo viaggio in Venezuela.\nDe Ojeda decise di organizzare una nuova esplorazione e firm\u00f2 un nuovo capitolo di intenti, concessione di titoli, diritti, doveri e ricompense (la capitulaci\u00f3n) con i re di Spagna il giorno 8 giugno del 1501. Venne nominato governatore di Coquibacao, come ricompensa per i risultati ottenuti nel suo primo viaggio, ed ottenne il diritto di fondare una colonia in quel territorio, anche se venne diffidato dall'esplorare la regione di Paria. In questa occasione si associ\u00f2 con i mercanti sivigliani Juan de Vergara e Garc\u00eda de Campos, che poterono noleggiare quattro caravelle.\nTerzo viaggio nella Nuova Andalusia.\nUna volta riconquistata la libert\u00e0, impoverito, rimase nell'isola di Hispaniola per quattro anni, quasi disoccupato, fino al 1508 quando apprese che il Re Ferdinando il Cattolico aveva bandito un concorso per l'esplorazione, colonizzazione e governo della \"\"Tierra Firme\", che comprendeva le terre tra il capo Gracias a Dios (ubicato tra gli odierni Honduras e Nicaragua) ed il capo della Vela (in Colombia).\nJuan de la Cosa effettu\u00f2 un viaggio in Spagna per presentarsi in vece di Alonso De Ojeda, anche se allo stesso concorso si present\u00f2 pure Diego de Nicuesa, che era un rivale di De Ojeda, bramoso di terre da colonizzare. Siccome entrambi i candidati godevano di buona fama ed avevano amici nelle corti, la Corona prefer\u00ec dividere la regione in due \"gobernaciones\"\": Veragua ad ovest e Nuova Andalusia ad est, con limiti fissati nel Golfo di Urab\u00e1; cos\u00ec Ojeda riceveva il governatorato della Nuova Andalusia e Nicuesa riceveva Veragua. Questo accordo venne firmato il 6 giugno 1508.\nGli ultimi anni.\nDopo il fallimento nel suo viaggio a Nueva Andaluc\u00eda, De Ojeda non torner\u00e0 a dirigere nessun'altra spedizione e dovr\u00e0 rinunciare al suo incarico di governatore. Passa gli ultimi cinque anni di vita a Santo Domingo, in depressione. Si ritira nel \"Monasterio de San Francisco\", dove muore nel 1515. La sua ultima volont\u00e0 \u00e8 stata quella di essere sepolto sotto la porta maggiore del monastero, in modo che la sua tomba fosse calpestata da tutti quelli che entravano all'edificio, come espiazione per gli errori commessi in vita.\nDurante la guerra civile del 1965 nella Repubblica Dominicana, la tomba di De Ojeda sparisce dal monastero, senza che sia noto il suo destino.\nLo scrittore spagnolo Vicente Blasco Ib\u00e1\u00f1ez nel romanzo \"El caballero de la Virgen\" (1929), ha scritto una pseudoautobiografia postuma della vita dell'esploratore."}
{"id": "611079", "revid": "487663", "url": "https://it.wikipedia.org/wiki?curid=611079", "title": "Isocitrato deidrogenasi", "text": "L'isocitrato deidrogenasi (NAD+), detta anche IDH, \u00e8 un enzima, appartenente alla classe delle ossidoreduttasi, che prende parte al ciclo di Krebs.\nEffetto.\nCatalizza la seguente reazione:\nL'enzima isocitrato deidrogenasi realizza la terza reazione del ciclo di Krebs (o ciclo dell'acido citrico) nella quale rilascia una molecola di CO2 in seguito all'ossidazione e alla decarbossilazione dell'acido isocitrico. Nella reazione vengono rimossi due idrogeni, il primo \u00e8 uno ione idruro H- che, durante l'ossidazione, viene trasferito al NAD+. L'altro idrogeno viene rimosso come H+ durante la decarbossilazione.\nUn'altra isoforma dell'enzima catalizza la stessa reazione, non nel ciclo di Krebs ma nel citosol e nei mitocondri, ed utilizza come cofattore il NADP+ al posto del NAD+.\nL'energia libera di Gibbs correlata all'intera reazione \u00e8, in entrambi i casi, di -8.4 kJ/mol. IDH ha infatti una \"Km\" relativa all'isocitrato molto bassa.\nStruttura.\nLa struttura dell'IDH umano non \u00e8 ancora stata determinata. Si sa che la proteina \u00e8 composta da 3 subunit\u00e0, \u00e8 allostericamente regolata, e richiede come substrato lo ione Mg2+ o il Mn2+. Una proteina omologa che abbia una struttura conosciuta \u00e8 l'IDH NADP-dipendente di \"Escherichia coli\", che ha solamente 2 subunit\u00e0, un 13% di identit\u00e0 ed un 29% di somiglianza basata sulle sequenze di amminoacidi. Per tal motivo, si tratta solo di un lontano parente del IDH umano: la sua struttura tridimensionale non \u00e8 attendibile per predire quella umana.\nRegolazione.\nLo \"step\" catalizzato dall'IDH, a motivo del suo grande formula_1, \u00e8 una delle reazioni irreversibili nel ciclo di Krebs e per questo deve essere accuratamente regolata per evitare un'inutile dispersione di isocitrato (e un conseguente accumulo di \u03b1-chetoglutarato).\nLa reazione \u00e8 stimolata semplicemente dall'abbondanza di substrato (isocitrato, NAD+, Mg2+ / Ca2+), dall'inibizione dei prodotti (da parte del NADH e \u03b1-chetoglutarato), e dall'inibizione della reazione inversa (dall'ATP)."}
{"id": "611080", "revid": "287204", "url": "https://it.wikipedia.org/wiki?curid=611080", "title": "Svava", "text": ""}
{"id": "611081", "revid": "287204", "url": "https://it.wikipedia.org/wiki?curid=611081", "title": "Sv\u00e0va", "text": ""}
{"id": "611082", "revid": "2184720", "url": "https://it.wikipedia.org/wiki?curid=611082", "title": "Singoli al numero uno in Italia", "text": "La presente lista elenca i singoli alla posizione numero uno della classifica settimanale italiana, divisi per anno. Tutti i dati sono tratti da quelli diffusi dalla FIMI attraverso il suo sito e fonti ufficiali. I dati sono disponibili dal primo febbraio 1998, giorno in cui la FIMI comincia a stilare la Classifica mix e singoli, prima classifica ufficiale di singoli italiana.\nDati e record dei brani presenti.\nRecord e primati nella storia della Classifica Mix e Singoli di FIMI (dal 1997 al 2007 classifica italiana ufficiale di vendite musicali per i singoli):\nFine della classifica.\nDa gennaio del 2008 in poi, la FIMI non ha pi\u00f9 pubblicato la classifica dei singoli, causa le basse vendite di questo supporto e il mercato sempre crescente della \"musica liquida\", ovvero dello scaricamento legale da Internet dei brani in MP3, ormai sempre pi\u00f9 diffusa. L'ultima classifica di singoli e mix considera le vendite dal 22 al 28 dicembre 2007, dalla settimana dopo diventa ufficiale e resta in vigore solo quella digitale. Vedi anche:"}
{"id": "611085", "revid": "49022", "url": "https://it.wikipedia.org/wiki?curid=611085", "title": "Gwrthryrion", "text": ""}
{"id": "611088", "revid": "49022", "url": "https://it.wikipedia.org/wiki?curid=611088", "title": "Gwerthrynion", "text": ""}
{"id": "611090", "revid": "77358", "url": "https://it.wikipedia.org/wiki?curid=611090", "title": "Gwrtheyrion", "text": ""}
{"id": "611091", "revid": "120894442", "url": "https://it.wikipedia.org/wiki?curid=611091", "title": "Bromazepam", "text": "Bromazepam \u00e8 un farmaco della famiglia delle benzodiazepine. Possiede propriet\u00e0 ansiolitiche, anticonvulsivanti, ipnotiche e miorilassanti. In Italia \u00e8 venduto con il nome di Lexotan, ma all'estero \u00e8 presente anche con i nomi di Calmepam, Compendium, Creosedin, Durazanil, Lectopam, Lexaurin, Lexomil, Lexotanil, Normoc, Somalium.\nFarmacologia.\nLa sua struttura molecolare \u00e8 composta da un anello diazepinico condensato ad un anello benzenico, bromosostituito, unito ad un gruppo piridinico.\nIl Bromazepam viene legato al recettore del GABA causando un aumento dell'effetto inibitorio del GABA. Il suo effetto \u00e8 selettivo e pertanto gli altri neurotrasmettitori non vengono influenzati. Il Bromazepam non possiede nessun potere antidepressivo.\nBromazepam condivide con le altre benzodiazepine gli effetti collaterali quali il rischio di abuso, tolleranza e dipendenza fisica o psicologica. Come confermato da diversi psichiatri e diversamente da altri farmaci della stessa categoria la possibilit\u00e0 di abusare di questa sostanza \u00e8 elevata perch\u00e9 \u00e8 rapido sia l'insorgenza dell'effetto che il termine.\nData l'emivita relativamente breve e la durata di azione tra le 8 e le 12 ore, i sintomi che si possono riscontrare al termine del periodo di efficacia del farmaco sono spesso molto pi\u00f9 severi e frequenti rispetto alle benzodiazepine di durata pi\u00f9 lunga.\nViste queste caratteristiche il Bromazepam viene spesso prescritto come ipnotico per indurre pi\u00f9 facilmente il sonno.\nLa metabolizzazione del bromazepam produce un'altra benzodiazepina con effetto terapeutico utile cio\u00e8 l'idrossibromazepam.\nAvvertenze.\nL'interruzione delle benzodiazepine \u00e8 spesso correlata allo sviluppo di una forte sindrome da astinenza che pu\u00f2 durare da qualche mese a qualche anno."}
{"id": "611092", "revid": "1437722", "url": "https://it.wikipedia.org/wiki?curid=611092", "title": "Uiallalla", "text": "Uiallalla \u00e8 un album della cantante italiana Mina, pubblicato il 14 ottobre 1989 dalla PDU.\nDescrizione.\n\u00c8 un doppio album che usc\u00ec sia in vinile che in CD.\nIl primo dei due dischi presentava brani gi\u00e0 interpretati da altri artisti, come \"Oh! Darling\" dei Beatles, \"Les cornichons\" e \"La pelle nera\" di Nino Ferrer e \"Sar\u00e0 per te\", brano portato a Sanremo da Francesco Nuti qui presente in versione rivisitata, nonch\u00e9 \"Io vorrei... non vorrei... ma se vuoi...\" di Lucio Battisti; nel secondo disco, che presentava brani inediti, figurava invece, tra gli altri, una ballata scritta da Francesco Salvi, \"Bachelite\", e \"Il plaid\" e \"T.I.R.\", due brani di Giorgio Conte. Tra gli artisti che collaborarono all'album spiccano Ellade Bandini e Tullio De Piscopo alla sezione ritmica, Danilo Rea al pianoforte e il britannico Brian Auger all'organo Hammond.\nTracce.\nDisco 1 / CD 1\nDisco 2 / CD 2"}
{"id": "611095", "revid": "32658", "url": "https://it.wikipedia.org/wiki?curid=611095", "title": "ReggioTV", "text": ""}
{"id": "611097", "revid": "32658", "url": "https://it.wikipedia.org/wiki?curid=611097", "title": "Reggiotv", "text": ""}
{"id": "611098", "revid": "599013", "url": "https://it.wikipedia.org/wiki?curid=611098", "title": "Rtv", "text": ""}
{"id": "611100", "revid": "729019", "url": "https://it.wikipedia.org/wiki?curid=611100", "title": "Strada statale 71 Umbro Casentinese Romagnola", "text": "La strada statale 71 Umbro Casentinese Romagnola (SS 71), ora \"strada provinciale 152 Umbro Casentinese Romagnola (SP 152)\", nel viterbese, o \"statale 71 Umbro Casentinese Romagnola (SS 71)\", in Umbria, o \"strada regionale 71 Umbro Casentinese Romagnola (SR 71)\", in Toscana, o \"strada provinciale 142 dei Mandrioli\" e \"statale 71 Umbro Casentinese Romagnola (SS 71)\", in Emilia-Romagna, \u00e8 una strada statale, provinciale e regionale italiana. Collega la cittadina di Montefiascone, in provincia di Viterbo, con Ravenna, superando l'Appennino tosco-romagnolo attraverso il passo dei Mandrioli. Prima della costruzione dell'Autostrada del Sole ha costituito la principale via di comunicazione fra Roma e la Toscana orientale. Fino all'ottobre del 1964, in attesa del completamento dell'A1, tutto il traffico autostradale era costretto a percorrere la statale 71 nel tratto tra il casello di Orvieto e quello di Chiusi. L'ingente numero di mezzi che si riversava sulla statale paralizzava completamente la viabilit\u00e0 ordinaria.\nStoria.\nLa strada statale 71 venne istituita nel 1928 con il seguente percorso: \"Montefiascone - Orvieto - Bivio Stazione Chiusi - Innesto con la n. 75 presso Terontola - Arezzo - Bibbiena - Valico dei Mandrioli - Bagno di Romagna - Cesena\" e con la denominazione di strada statale 71 \"Umbro - Casentinese\".\nNel 1958 la strada venne prolungata da Cesena fino a Ravenna e la denominazione fu modificata in strada statale 71 \"Umbro - Casentinese - Romagnola\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Viterbo, fino al confine regionale con l'Umbria, mentre il rimanente tratto alla Regione Umbria, alla Regione Toscana e alla Regione Emilia-Romagna, che hanno ulteriormente devoluto le competenze alle rispettive province. Nel 2018, il tratto umbro \u00e8 riclassificato come strada statale e tornato in gestione di ANAS, nel 2021 anche il tratto tra innesto con la Strada statale 3 bis Tiberina vicino a Bagno di Romagna e Bora Bassa (confine di Comune di Cesena).\nIn quest'ultima regione, la strada ha subito una classificazione molto diversa, sia perch\u00e9 in Emilia-Romagna le ex strade statali non vengono considerate strade regionali, e quindi la strada \u00e8 classificata come strada provinciale, sia perch\u00e9 c'\u00e8 stato un ulteriore frazionamento; praticamente il tratto romagnolo \u00e8 classificato con 3 nomi diversi: \"strada provinciale 142 dei Mandrioli (SP 142)\" e \"strada statale 71 Umbro Casentinese Romagnola (SS 71)\" in provincia di Forl\u00ec-Cesena, e \"strada provinciale 118 Umbro Casentinese Romagnola - Tratto Dismano (SP 118)\" in provincia di Ravenna.\nPercorso.\nIl tracciato attuale conserva le caratteristiche di quello originario, ad eccezione di qualche breve variante, costruita dopo gli anni settanta, per evitare l'attraversamento di alcuni centri abitati. \nLa statale ha origine a Montefiascone, dalla ex strada statale 2 Via Cassia in direzione nord-est. Seguendo le zone collinari dell'Umbria, continua verso Orvieto, che oltrepassa dopo aver costeggiato la parte pi\u00f9 antica della citt\u00e0.\nSuperato il valico di Monte Nibbio entra nella zona dell'Alto Orvietano, attraversa il comune di Ficulle, quello di Fabro e risale per la sua interezza le frazioni e l'antico capoluogo di Monteleone d'Orvieto posto in collina; da tale abitato, l'ultimo a nord della Provincia di Terni, entra nella Provincia di Perugia ed incontra su un'altura Citt\u00e0 della Pieve. Abbandonata l'antica \"Castel della Pieve\", che aggira da ovest a nord, scende verso il lago Trasimeno, lo costeggia lungo la riva ovest ed attraversa Castiglione del Lago.\nUscita dall'Umbria la SS 71 entra in Toscana e si dirige verso Arezzo percorrendo la Valdichiana e toccando alcuni dei comuni pi\u00f9 importanti, fra i quali Cortona e Castiglion Fiorentino. Dopo Arezzo, la strada entra in Casentino, che percorre per intero verso l'Appennino tosco-romagnolo e la provincia di Forl\u00ec.\nVarcato l'Appennino sul Passo dei Mandrioli, la statale scende in Romagna giungendo nel fondovalle del fiume Savio e attraversando Bagno di Romagna. Il percorso diviene pianeggiante e tale rimane fino a Cesena e poi Ravenna, dove si innesta nella strada statale 16 Adriatica. Nonostante mantenga ancora la numerazione 71, la propriet\u00e0 amministrativa della strada \u00e8 stata trasferita alle regioni Lazio e Toscana e parzialmente alla regione Emilia-Romagna.\nNei tratti compresi tra Orvieto e Citt\u00e0 della Pieve, nonch\u00e9 in corrispondenza del Passo dei Mandrioli (tratto da Bibbiena a Bagno di Romagna), \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nStrada statale 71 bis Umbro Casentinese Romagnola.\nLa ex strada statale 71 bis Umbro Casentinese Romagnola (SS 71 bis), \u00e8 una strada italiana ora di competenza comunale e provinciale che assume la denominazione di strada provinciale 7 Cervese (SP 7) nella provincia di Forl\u00ec-Cesena e di strada provinciale 71 bis ex SS Di Cervia (SP 71bis) nella provincia di Ravenna. Ha inizio a Cesena, dalla strada statale 9 Via Emilia, ed \u00e8 uno dei principali collegamenti con la costa romagnola. Dopo Cesena interseca l'autostrada A14 e attraversata la localit\u00e0 di Villa Calabra, in corrispondenza del ponte sul C.E.R., passa di competenza da comunale a provinciale. Attraversa quindi le frazioni Calabrina e Pioppa e prosegue nel comune di Cervia dove, attraversata Montaletto, si innesta sulla strada statale 16 Adriatica denominata in questo punto via Romea Sud, precisamente nei pressi della localit\u00e0 balneare di Pinarella.\nStoria.\nLa strada statale 71 bis venne istituita nel 1961 con il seguente percorso: \"Cesena - innesto al km 176+485 della S.S. n. 16 \u00abAdriatica\u00bb presso Cervia\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla provincia di Forl\u00ec-Cesena e alla provincia di Ravenna. La parte di competenza della provincia di Forl\u00ec-Cesena vede la realizzazione, in questi anni, di una variante al tracciato originario al fine di veicolare il traffico di attraversamento fuori dal centro abitato di Pioppa.\nIl tratto compreso nel comune di Cesena \u00e8 denominato via Cervese (via del Sale, la variante di Pioppa), quello nel comune di Cervia \u00e8 denominato via Bollana."}
{"id": "611105", "revid": "228587", "url": "https://it.wikipedia.org/wiki?curid=611105", "title": "Donna seduta", "text": ""}
{"id": "611107", "revid": "1609015", "url": "https://it.wikipedia.org/wiki?curid=611107", "title": "Antonio Visentini", "text": "Biografia.\nNoto per le sue illustrazioni e incisioni, tra le quali le vignette per l'opera \"Della Istoria d'Italia\" di Francesco Guicciardini, Visentini insegn\u00f2 per diversi anni architettura presso l'Accademia di Venezia. \u00c8 anche ricordato per una serie di riproduzioni di scenari tratti dai quadri di Canaletto, raffiguranti vari scorci veneziani.\nProgett\u00f2 la dimora veneziana del console inglese Joseph Smith.\nNel 1726 pubblic\u00f2 \"Iconografia della Ducal Basilica dell'Evangelista Marco\", esponendo i risultati di uno studio sulla basilica di San Marco."}
{"id": "611109", "revid": "372624", "url": "https://it.wikipedia.org/wiki?curid=611109", "title": "Michele Bonelli", "text": "Biografia.\nNacque nel 1541 a Bosco, nei pressi di Alessandria, secondogenito di Marco e Dominina de' Gibertis. Pronipote di papa Pio V (sua madre, Dominina de' Gibertis, era figlia di Gardina, sorella del pontefice), mut\u00f2 il suo nome di battesimo (Carlo Antonio) in quello religioso di \"Michele\" nel 1559, quando entr\u00f2 nell'Ordine dei frati predicatori.\nOrdinato sacerdote, divenne professore di teologia a Perugia. Il papa lo cre\u00f2 cardinale presbitero del titolo di Santa Maria sopra Minerva nel concistoro del 6 marzo 1566 e lo nomin\u00f2 Cardinal Nepote e Sovrintendente Generale dello Stato Ecclesiastico: in tal veste, fu incaricato di numerose missioni diplomatiche (in Francia, in Spagna); venne posto anche alla guida di alcune congregazioni.\nCome \"Cardinal Nepote\" promosse la bonifica della zona detta \"dei Pantani\", situata fra la Colonna Traiana e il Tempio della Pace: la via da lui fatta tracciare attorno al 1570 fu detta Via Alessandrina proprio per l'appellativo di \"Alessandrino\" che gli derivava dall'essere nato nella provincia di Alessandria. Egli dette anche il nome a un'altra via nella stessa zona, \"Via Bonella\", distrutta per l'apertura di Via dell'Impero.\nIl 20 marzo 1591 venne nominato cardinale-vescovo di Albano.\nFu duca di Salci (1570-1598). Mor\u00ec il 28 marzo 1598 all'et\u00e0 di 57 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "611115", "revid": "49022", "url": "https://it.wikipedia.org/wiki?curid=611115", "title": "Regno di Gwerthrynion", "text": "Il Gwerthrynion si trova a nord di Buellt, collocato nel Galles centrale (regione dell'Inghilterra). Nel V secolo faceva parte dei possedimenti del re supremo di Britannia Vortigern. In seguito divenne un regno dipendente del Buellt. Dagli inizi del IX secolo cess\u00f2 di esistere e fu inglobato prima nel regno di Seisyllwg e poi in quello del Deheubarth."}
{"id": "611121", "revid": "1005847", "url": "https://it.wikipedia.org/wiki?curid=611121", "title": "Monete euro andorrane", "text": "Le monete euro andorrane sono le monete in euro coniate dal Principato di Andorra, in base all'accordo raggiunto con l'Unione europea il 30 giugno 2011. Nonostante fosse prevista la circolazione a partire dal 1\u00ba gennaio 2014, l'emissione \u00e8 avvenuta ufficialmente il 15 gennaio 2015.\nMonaco, San Marino e Citt\u00e0 del Vaticano sono stati i soli Stati non facenti parte dell'Unione europea che hanno ottenuto subito il diritto di coniare proprie monete euro, in virt\u00f9 degli accordi bilaterali che avevano in essere con Francia e Italia per l'uso di franco e lira come valuta ufficiale. Andorra, invece, pur usando regolarmente franco e peseta, non aveva alcun accordo ufficiale n\u00e9 con la Francia n\u00e9 con la Spagna, anche per il fatto che il Paese non si dot\u00f2 di una vera costituzione fino al 1993. Per diversi anni tra Andorra e Unione europea si sono svolte trattative per stabilire accordi sulla coniazione di monete euro e sulla loro emissione culminate nel citato accordo del 2011.\nL'accordo permette ad Andorra di poter coniare proprie monete per un controvalore massimo circolante di 2,4 milioni di euro. Le monete avrebbero potuto entrare in uso a partire dal 1\u00ba luglio 2013 ma, nell'ottobre del 2012, il ministro delle Finanze di Andorra, Jordi Cinca, posticip\u00f2 la data di inizio circolazione al 2014.\nIl 23 dicembre 2014 il Governo di Andorra ha presentato ufficialmente le monete in euro del principato, cominciandone la distribuzione ai soli residenti e annunciando l'effettiva immissione in circolazione di tutte le monete coniate a partire dal 15 gennaio 2015.\nFaccia nazionale.\nIl governo andorrano apr\u00ec il sito dedicato alla coniazione delle monete andorrane il 7 febbraio 2013 e stabil\u00ec che i disegni delle monete euro sarebbero stati scelti secondo un concorso indetto per il 19 marzo. I soggetti sarebbero stati:\nI bozzetti vincitori furono svelati il 16 maggio 2013, tuttavia il successivo 7 agosto il soggetto delle monete da 10, 20 e 50 centesimi, raffiguranti il Cristo Pantocratore, venne cambiato su richiesta della Commissione europea in ottemperanza al principio di neutralit\u00e0 in ambito religioso.\nSu tutte le monete sono raffigurate le dodici stelle della bandiera dell'Unione europea, l'anno di conio e la scritta \"\".\nZecche.\nLe monete sono coniate dalla:\n2 euro commemorativi.\nAndorra ha emesso 11 monete commemorative da 2 euro. Non facendo parte dell'Unione europea, non partecipa alle emissioni comuni."}
{"id": "611122", "revid": "486946", "url": "https://it.wikipedia.org/wiki?curid=611122", "title": "Adyghe", "text": ""}
{"id": "611123", "revid": "486946", "url": "https://it.wikipedia.org/wiki?curid=611123", "title": "Adyghi", "text": ""}
{"id": "611134", "revid": "25364842", "url": "https://it.wikipedia.org/wiki?curid=611134", "title": "Proiezione cilindrica", "text": ""}
{"id": "611138", "revid": "125078078", "url": "https://it.wikipedia.org/wiki?curid=611138", "title": "Theo van Gogh (regista)", "text": "Discendente del fratello del celebre pittore Vincent van Gogh, fu assassinato da Mohammed Bouyeri, estremista islamico esponente del Gruppo Hofstad, come ritorsione contro alcune immagini mostrate nel suo film \"Submission\".\nBiografia.\nFamiglia e vita personale.\nVan Gogh nacque a L'Aia nel 1957, da Johan e Anneke, militanti del Partito del Lavoro olandese; il suo bisnonno era il mercante d'arte Theo van Gogh, fratello di Vincent van Gogh. Uno zio, anche lui di nome Theo, era un partigiano caduto nella lotta contro il nazismo. Suo padre, Johan van Gogh, era stato membro del servizio segreto Olandese (\"AIVD\", poi \"BVD\"). Il regista aveva due sorelle e un figlio nato nel 1991, Lieuwe. Van Gogh da giovane sfoggi\u00f2 il suo carattere turbolento, polemico e politicamente scorretto, amava bere e in giovent\u00f9 ha sofferto di una forma seria di obesit\u00e0, che lo ha costretto ad un'operazione di bypass gastrico.\nTheo van Gogh era ateo.\nCarriera.\nFrequent\u00f2 la facolt\u00e0 di legge, dalla quale usc\u00ec per lavorare nel mondo del cinema per seguire la sua grande passione, creare e dirigere film. Il suo debutto fu il film \"Luger\", nel 1981. Il primo importante riconoscimento fu il \"Gouden Kalf\", nel 1996 per il film \"Blind Date\" (\"Appuntamento al buio\"), bissato nel 1997 con \"In het belang van de staat\" (\"Nell'interesse dello Stato\"), per il quale ricevette anche un \"Certificate of Merit\" al San Francisco International Film Festival. Apparve anche come attore nella produzione \"De noordlingen\" (\"I Nordici\" - 1992), dopo di che si dedic\u00f2 alla scrittura, pubblicando caustici pezzi su quotidiani e riviste.\nIdee politiche.\nTheo van Gogh nei suoi articoli attaccava duramente politici, giornalisti e coloro che facessero \"parte del sistema\". In conseguenza di ci\u00f2, fu licenziato pi\u00f9 volte dai giornali per i quali lavorava, e infine costretto a scrivere esclusivamente nel suo sito, chiamato \"De Gezonde Roker\" (\"Il fumatore in salute\").\nUsava toni feroci contro le religioni, ma dopo gli attentati dell'11 settembre 2001 focalizza il proprio sdegno contro l'Islam.\nPoliticamente era vicino alla sinistra moderata, come nella tradizione della sua famiglia. Amico del politico olandese Pim Fortuyn, anche lui impegnato contro l'islamismo e assassinato da un ambientalista nel 2002, era infatti schierato con il \"Republikeins Genootschap\", associazione di idee repubblicane che propugna l'abolizione della monarchia nei Paesi Bassi. In seguito alla morte di Fortuyn divenne sostenitore di Ayaan Hirsi Ali, un'olandese di origini somale paladina dell'emancipazione femminile nell'Islam, che scrisse la sceneggiatura del cortometraggio \"Submission\".\nL'omicidio.\nVan Gogh fu assassinato il 2 novembre 2004 alle ore 8:45, nella parte est di Amsterdam. Il suo assassino, in possesso di doppia cittadinanza marocchina e olandese, vestito con una djellaba, un indumento tradizionale arabo, per rimarcare la sua appartenenza culturale, gli spar\u00f2 otto colpi di pistola e successivamente gli tagli\u00f2 la gola in pieno centro per eseguire una fatw\u0101 legata alla pubblicazione del suo cortometraggio \"Submission\" (\"Sottomissione\", uno dei possibili modi di tradurre il termine arabo \"Islam\").\nNel film, tra l'altro, si vedono dei versi di una s\u016bra del Corano scritti sulla schiena della protagonista. L'assassino spar\u00f2 a Van Gogh dapprima due volte e poi, dopo che il regista gli aveva detto \u00abma non ne possiamo parlare?\u00bb, altre quattro volte.\nNella pancia di van Gogh, dopo l'assassinio vennero piantati due coltelli, uno dei quali tratteneva un documento di cinque pagine con minacce ai governi occidentali, agli ebrei, a Geert Wilders (leader del movimento antislamista Partito per la Libert\u00e0) e ad Ayaan Hirsi Ali: quest'ultima da allora inizi\u00f2 a vivere sotto stretta protezione.\nDa allora, il film \u00e8 stato ritirato dalla proiezione dal suo produttore, Gijs van de Westelaken, anche lui minacciato ripetutamente di morte, ma \u00e8 comunque reperibile in Internet. Al processo, l'assassino Mohammed Bouyeri ha confessato di non essere affatto pentito. Rivolgendosi alla madre di Van Gogh disse: \u00abNon odiavo suo figlio, non era un ipocrita e non mi sono sentito offeso da lui.\u00bb ma aggiunse \u00abNon sento il suo dolore in quanto lei \u00e8 un'infedele.\u00bb. Bouyeri \u00e8 stato successivamente condannato all'ergastolo.\nOmaggi.\nAll'assassinio di Theo van Gogh Chris Ripken ha reagito dipingendo un murale sul muro esterno del suo studio: un angelo, la data di morte del suo assassinio e la scritta \"Gij zult niet doden\" (\"non uccidere\", uno dei dieci comandamenti). I musulmani di una moschea vicina hanno denunciato il fatto al sindaco come offensivo e questi ha inviato la polizia a cancellarlo. Il reporter Wim Nottroth che ne ha documentato la distruzione e tentato di ostacolare l'esecuzione dell'ordinanza \u00e8 stato poi arrestato.\nOriana Fallaci cita van Gogh nel suo articolo del 2005, \"Il nemico che trattiamo da amico\"..\nFrank Miller gli dedica nel 2012 il fumetto \"Sacro terrore\", edito in Italia da BAO Publishing."}
{"id": "611139", "revid": "15756", "url": "https://it.wikipedia.org/wiki?curid=611139", "title": "Cigole", "text": "Cigole (\"Sigole\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl paese si trova sulle rive del fiume Mella.\nStoria.\nLe origini dell'abitato sono fatte risalire al XII secolo quando il nome \u00e8 attestato nella forma \"Ceole\", forse derivante dalle \"celle\" del convento di Sant'Eufemia della Fonte, che ebbe in possesso l'abitato fino al XV secolo. Il nome \u00e8 attestato successivamente come \"Cigolis\", \"Zigoli\" e infine nell'attuale Cigole, a partire dal XVII secolo.\nNel 1432 il paese entr\u00f2 a far parte del ducato di Milano e nel 1511 venne dato in feudo a Tommaso Cigola, scudiero del re Luigi XIII di Francia. Nel 1628 il feudo pass\u00f2 tramite matrimonio ai Luzzago.\nMonumenti e luoghi d'interesse.\nIl paese \u00e8 diviso in due nuclei dal complesso del castello - palazzo - chiesa: il centro vero e proprio e una pi\u00f9 piccola zona settentrionale.\nIl castello.\nPosto su un'elevazione, la costruzione risale probabilmente al XIII secolo. Era separato dal paese per mezzo di un ampio fossato, superato da un ponte protetto da una torre, unica parte oggi rimasta.\nPalazzo Cigola-Martinoni.\nSorse per volere della nobile famiglia Cigola a partire dal XVI secolo, inizialmente come casa-torre. Il corpo di fabbrica centrale, ampliato alla fine del XVII, comprende un porticato a sette arcate su colonne. L'ala occidentale, si deve ad un intervento della seconda met\u00e0 del XVIII secolo, attribuito a Giovanni Donegani. L'ala addossata alla originaria casa-torre fu aggiunta agli inizi del XIX secolo. A lato sorse nel 1835 una filanda\nNel 1860 il palazzo fu acquistato dal conte Luigi Martinoni e dal 1984 \u00e8 di propriet\u00e0 comunale.\nParrocchiale di San Martino.\nL'attuale edificio sorse di fronte al palazzo al posto di un altro pi\u00f9 antico a partire dalla fine del XVI secolo ed \u00e8 stato attribuito alla famiglia di capimastri degli Avanzo. L'interno, a navata unica comprende un altare maggiore marmoreo del XVIII secolo e quattro altari laterali:\nLa chiesa \u00e8 stata interessata da lavori di restauro nel 1975 e nel 2005.\nChiesa di San Pietro.\nLa chiesa fu eretta negli anni 1534-1539 La chiesa \u00e8 riportata inizialmente come \"ecclesia S.Petri campestri\", e successivamente come \"oratorio campestre dei Santi Pietro e Paolo\" ed era custodita nel XVII secolo da un eremita. Agli inizi del XIX secolo \u00e8 ricordata come \"oratorio della Madonna di San Pietro\" e quindi \"chiesa della Beatissima Vergine Maria detta di San Pietro in campagna\" e vi si era sviluppato un culto popolare della Vergine: in particolare vi si celebravano messe per chiedere la fine della siccit\u00e0.\nL'area antistante la chiesa \u00e8 stata sistemata a giardino nel 2000.\nChiesa di San Rocco.\nLa prima attestazione dell'esistenza di questa chiesa risale al 1565 (\"ecclesia San Rocchi in platea\"). \u00c8 attualmente in cattivo stato.\nCappella della Valbruna.\nLa cappella si trova poco fuori dal centro abitato, in direzione di Manerbio e una croce in marmo riporta la data del 1798 e la direzione verso la cappella presso la cascina Cilindro, dedicata ai \"morti di Valbruna\".\nAll'interno un affresco riporta un episodio seicentesco con un certo \"Moniga\" che provvede alla sepoltura dei morti di peste.\nCascine.\nNel territorio del comune sono presenti diverse antiche cascine, che costituivano il centro delle attivit\u00e0 agricole prevalenti.\nTra queste si cita in particolare la \"Cascina Belvedere\", esempio di cascina fortificata cinquecentesca. Una cascina, attualmente sede della Cooperativa sociale L'Antica Terra, ha preso il nome di \"Cilindro\" per la presenza di un vecchio mulino.\nSociet\u00e0.\nLingue e dialetti.\nNel territorio di Cigole, accanto all'italiano, \u00e8 il dialetto bresciano.\nIstituzioni, enti e associazioni.\nTra le associazioni presenti nella vita cittadina, si ricordano, l'associazione \"Civilt\u00e0 Contadina\", \"Lumen\" (acronimo per \"Libera Universit\u00e0 Mensile Esclusivamente Nostrana\"), l'associazione \"Cigole in Festa\"' (che si occupa principalmente dell'organizzazione dell'omonima festa), il Gruppo Terza Et\u00e0, Adultit\u00e0 e l'associazione \"Dono del Tempo\" (ONLUS di diritto per il trasporto di cigolesi anziani o bisognosi presso le strutture ospedaliere).\nCultura.\nPubblicazioni.\nCigole fu sede, negli anni settanta, di un'accurata ricerca sul dialetto bresciano condotta per iniziativa della Regione Lombardia: \nEconomia.\nL'economia del paese \u00e8 tradizionalmente basata sull'agricoltura ed \u00e8 praticato anche l'allevamento. La classificazione come zona depressa ha favorito la creazione di piccole attivit\u00e0 industriali in campo tessile, che hanno impiegato soprattutto manodopera femminile. Recentemente sono sorte alcune attivit\u00e0 artigianali. Alcuni dei residenti lavorano nei vicini comuni industriali di Manerbio, Verolanuova e Pavone del Mella.\nSport.\nL'Unione Sportiva Cigolese \u00e8 una squadra amatoriale di calcio a 7. Nata nel 2005, milita nel campionato \u00e9lite, che riunisce le migliori squadre della provincia."}
{"id": "611142", "revid": "1305772", "url": "https://it.wikipedia.org/wiki?curid=611142", "title": "Montepulciano (vitigno)", "text": "Il Montepulciano \u00e8 un vitigno a bacca nera coltivato in prevalenza nell'Italia centrale, in particolare in Abruzzo, Marche e Umbria.\n\u00c8 una delle uve pi\u00f9 importanti del centro Italia e da cui prendono nome i vini Montepulciano d'Abruzzo rosso, Montepulciano d'Abruzzo Colline Teramane DOCG e Tullum Rosso. La DOCG Montepulciano Colline Teramane \u00e8 la pi\u00f9 antica DOCG di vitigno Montepulciano. \n\u00c8 base fondamentale per tre vini delle Marche: l'Offida Rosso DOCG, il Rosso Piceno Superiore DOP, il Rosso Conero DOC e il Rosso Conero riserva DOCG. Questi ultimi due sono prodotti in un'area ristretta del parco del Conero.\nLa storia.\nContrariamente a ci\u00f2 che si potrebbe pensare, il vitigno Montepulciano non ha nessun legame con l'omonima citt\u00e0 toscana; l'origine della confusione \u00e8 attribuita a Sante Lacerio, bottigliere di Paolo III .\nVa precisato che il Vino Nobile di Montepulciano non ha legami con questo vitigno, ma \u00e8 vinificato con un clone di Sangiovese e, questo s\u00ec, prende il proprio nome dalla citt\u00e0 toscana di Montepulciano, in provincia di Siena, dov'\u00e8 prodotto.\nIl Montepulciano \u00e8 un vitigno autoctono del centro Italia ed in particolare delle Marche e dell'Abruzzo; a testimonianza di ci\u00f2 sono conservati diversi documenti risalenti al 1700.\nIl Montepulciano, assieme al Sangiovese, rappresenta al meglio la tradizione \"rossa\" dell'Italia centrale. Il Montepulciano ha un grappolo di grandezza e compattezza media, quasi sempre alato, di forma piramidale o conica. Matura in epoca avanzata (in genere le prime settimane di ottobre).\nIl vitigno Montepulciano \u00e8 alla base dell'Offida Rosso DOCG del sud delle Marche insieme al Rosso Piceno Superiore DOP e al Rosso Conero, una DOCG prodotta nella zona centrale delle Marche, nei pressi del Monte Conero (omonimo promontorio), tutti di antichissime tradizioni.\nIl vino.\nLe uve Montepulciano sono capaci di espressioni di levatura mondiale per potenza, eleganza e ampiezza delle nuances olfattive. Un tempo esclusivamente riservati per il taglio, i vini a base di Montepulciano si caratterizzano per i tannini fitti, morbidi e non molto aggressivi, per i sentori di ciliegia e di marasca, per il finale pieno e sostenuto da una notevole forza estrattiva e alcolica."}
{"id": "611143", "revid": "1318658", "url": "https://it.wikipedia.org/wiki?curid=611143", "title": "Ti conosco mascherina", "text": "Ti conosco mascherina \u00e8 un album della cantante italiana Mina, pubblicato nel 1990.\nDescrizione.\nCommercializzato anche su disco in vinile nel formato di doppio Lp (n\u00b0 di catalogo PLD 7071) con copertina apribile e poster allegato.\nLa misteriosa frase dell'inizio di \"Ma chi \u00e8, cosa fa?\" recita \"OCID IT NON ORIG IN AV EMOC\" che ascoltata al contrario riprende un verso del testo della canzone che fa \"COME VA IN GIRO NON TI DICO\".\nIl brano \"Amornero\" \u00e8 firmato da Duchesca, che altro non \u00e8 che lo pseudonimo di Pasquale Panella, famoso per essere l'autore dei brani dell'ultimo periodo di Lucio Battisti, e che firma anche, stavolta con il nick Vanda Di Paolo, il testo di \"Nient'altro che felici\", brano non inedito, precedentemente pubblicato col titolo di \"Felici\" nell'album di esordio del suo autore, Sergio Laccone, dal titolo \"Ta Ta\". Lucumone \u00e8 invece lo pseudonimo di Roberto Fia.\nTracce.\nDisco 1 / CD 1\nDisco 2 / CD 2"}
{"id": "611148", "revid": "117949708", "url": "https://it.wikipedia.org/wiki?curid=611148", "title": "Segregazione (metallurgia)", "text": "Per segregazione, in metallurgia, si intende la disomogenea (rispetto al diagramma di stato) distribuzione dei componenti di una lega metallica.\nSi distinguono le segregazioni minori da quelle maggiori: le prime sono localizzate nel singolo cristallo, le seconde sono su scala macroscopica.\nSegregazione minore.\nPer comprenderne la natura, \u00e8 necessario considerare il diagramma di stato di una soluzione metallica, formata da un soluto B e un solvente A.\nAll'avanzare del raffreddamento si creano via via cristalli di solido di concentrazione sempre pi\u00f9 ricca in B, seguendo la curva del \"solidus\". Il liquido, da parte sua, si arricchisce in B spostando il proprio punto rappresentativo lungo la curva del \"liquidus\" e depositando le fasi solide corrispondenti. Nel frattempo il solido gi\u00e0 formatosi riesce solo in parte, grazie alla diffusione allo stato solido, ad avvicinare la sua composizione a quella del liquido di partenza; quindi a temperatura ambiente si avr\u00e0 una composizione che in media \u00e8 quella del metallo fuso iniziale, ma che localmente varia in un certo intervallo attorno ad essa, procedendo dall'interno del cristallo verso i giunti. Cos\u00ec si spiega la presenza di \"segregazioni minori\".\nTali segregazioni aumentano all'aumentare della differenza di concentrazione tra solidus e liquidus e della dimensione dei cristalli, e al diminuire della temperatura di solidificazione (a causa della sempre pi\u00f9 difficile diffusione). Non \u00e8 possibile invece valutare univocamente l'influenza della velocit\u00e0 di raffreddamento.\nIl fenomeno della fragilit\u00e0 al rosso \u00e8 un tipico esempio di problema causato dalle segregazioni minori: lo zolfo e il fosforo si concentrano ai giunti dei grani in quanto poco solubili allo stato solido e creano un eutettico bassofondente; se si riscalda la lega per un trattamento termico o una lavorazione plastica a caldo, i giunti sono i primi a fondere e il pezzo metallico si disgrega, con una conseguente perdita dell'integrit\u00e0 strutturale.\nPer evitare di sprecare materiale conviene eliminare (o almeno ridurre) le segregazioni minori prima di eseguire le lavorazioni; questo \u00e8 possibile con il trattamento termico della ricottura di omogeneizzazione. In seguito si pu\u00f2 ridurre la dimensione della grana cristallina (e quindi le differenze di concentrazione dei cristalli) eseguendo la fucinatura e/o la laminazione."}
{"id": "611154", "revid": "1793900", "url": "https://it.wikipedia.org/wiki?curid=611154", "title": "Vaudreuil-Dorion", "text": "Vaudreuil-Dorion \u00e8 una citt\u00e0 canadese nella provincia del Qu\u00e9bec, situata all'ovest di Montr\u00e9al; l'insediamento \u00e8 il frutto dell'unione avvenuta nel 1994 delle citt\u00e0 di Vaudreuil e di Dorion."}
{"id": "611158", "revid": "324622", "url": "https://it.wikipedia.org/wiki?curid=611158", "title": "Adiponitrile", "text": "L'adiponitrile \u00e8 un nitrile liquido e incolore, con formula NC-C4H8-CN, usato nella produzione industriale del polimero nylon 6.6. Strutturalmente pu\u00f2 considerarsi correlato all'acido adipico.\nViene sintetizzato su vasta scala a partire dal butadiene, dall'acido adipico e per elettrosintesi dall'acrilonitrile."}
{"id": "611159", "revid": "35707", "url": "https://it.wikipedia.org/wiki?curid=611159", "title": "Renzo Villa", "text": "Biografia.\nPrima di occuparsi di televisione, Villa \u00e8 un impiegato dell'ufficio imposte presso il comune di Varese. Artisticamente partecipa alle attivit\u00e0 delle filodrammatiche dei teatri degli oratori di provincia.\nNel 1975, al fianco di Enzo Tortora e del petroliere Giuseppe Mancini, inaugura l'emittente privata Telealtomilanese, la prima tv privata in Italia a trasmettere via etere. Ben presto la polizia sequestra il trasmettitore e le telecamere dell'emittente, ma la sentenza che ne segue d\u00e0 ragione a Villa e ai suoi soci, e la tv pu\u00f2 continuare a trasmettere.\nNel 1977 Villa fonda insieme all'amico Enzo Tortora una nuova emittente, Antennatre Lombardia, una tv all'avanguardia dal punto di vista della tecnologia e del linguaggio televisivo: lo Studio 1 \u00e8 il pi\u00f9 grande studio televisivo di Europa, le immagini sono a colori quando ancora la Rai trasmette in bianco e nero. Laboratorio di creativit\u00e0 e di sperimentazione, \"Antennatre\" manda in onda tutte le sere trasmissioni che riscuotono un grande successo di pubblico, come \"La bustarella\" condotta da Ettore Andenna, \"Il Pomofiore\" condotto prima da Enzo Tortora e poi da Lucio Flauto, \"Lo Squizzofrenico\" e \"Il Guazzabuglio\" condotte da Jerry Bruno, \"Non lo sapessi ma lo so\" condotta da Teo Teocoli e Massimo Boldi, al debutto sulla scena televisiva. \nAl contrario di altri editori televisivi che non apparivano quasi mai in video nelle loro emittenti, Villa raggiunge la notoriet\u00e0 conducendo la trasmissione \"Bingooo\". Questa trasmissione, in onda dallo Studio 1 di Legnano per una decina di stagioni circa, prevede una serie di giochi legati alla variante anglosassone della tombola, e nel 1984 viene premiata dal Telegatto.\nVilla incide anche dischi, rivolti a un pubblico di bambini: la sua canzone pi\u00f9 nota \u00e8 \"Caro Pap\u00e0\". Grande successo ha anche la canzone \"Una fetta di sorriso\", sigla finale della trasmissione \"Bingooo\", cantata dallo stesso Villa.\nIn seguito al passaggio della propriet\u00e0 di Antennatre al gruppo Giunco\u00a0\u2013 Bernasconi, Villa rimane a collaborare con l'emittente, anche se non pi\u00f9 come conduttore. Dal 1993 gestisce il servizio Teletext delle emittenti di propriet\u00e0 del nuovo editore di Antennatre.\nUn vanto della carriera imprenditoriale \u00e8 certamente quello di aver scoperto e portato al successo molti \"talenti comici\", reclutati nei cabaret milanesi e di aver contribuito alla crescita di numerose aziende locali, permettendo loro di accedere alla pubblicit\u00e0 televisiva. \nNel novembre del 2006 \u00e8 stato intervistato dagli inviati del programma \"Matrix\" di Canale 5, in una delle quattro puntate dedicate alla storia delle TV libere.\nDopo alcuni mesi di malattia, \u00e8 morto nella sua casa di Masnago, rione di Varese, il 16 dicembre 2010. Nell'ultimo periodo della sua vita, insieme alla figlia Roberta, ha scritto il libro autobiografico \"Ti ricordi quella sera? La storia delle prime televisioni private in Italia, raccontata da uno dei protagonisti\" e ha seguito la realizzazione di una tesi di laurea dedicata alla sua figura.\nIn sua memoria la famiglia ha dato vita all'associazione \"Amici di Renzo Villa\". Il Comune di Germignaga gli ha dedicato un anfiteatro in localit\u00e0 Boschetto.\nOmaggi.\nDal 2016 al 2019 sono state allestite diverse edizioni della Mostra \"Ti ricordi quella sera?\", che ripercorre la storia di Antenna 3 Lombardia. L'edizione di Milano si \u00e8 svolta a Palazzo Pirelli (sede del Consiglio regionale della Lombardia) nel novembre 2017, in occasione del quarantesimo anniversario dalla fondazione di Antennatre.\nLa storia imprenditoriale e ed artistica di Renzo Villa \u00e8 ricostruita nel docufilm \"Via per Busto, 15 - La televisione commerciale \u00e8 nata qui\" del regista Marco Pugno, presentato per la prima volta a Palazzo Pirelli nel 2017 e visibile online. "}
{"id": "611162", "revid": "767487", "url": "https://it.wikipedia.org/wiki?curid=611162", "title": "I due toreri", "text": "I due toreri \u00e8 un film del 1965 diretto da Giorgio Simonelli.\nTrama.\nPetrasicca, paese immaginario della Sicilia. Due cugini, Franco e Ciccio Scuntintizza, rivali da sempre a causa di dissapori personali, vengono incaricati dietro un lauto compenso di offrire il proprio terreno e la loro disponibilit\u00e0 per la coltivazione di alcune misteriose piante.\nL'imprenditore che commissiona l'incarico, un certo Pierre, \u00e8 un losco trafficante di stupefacenti; approfittando dell'ingenuit\u00e0 e dell'ignoranza dei due, intende servirsi di loro per ottenere piantine di marijuana per il suo traffico illecito. Inoltre, Pierre intima ai due cugini di avvertirlo, tramite telegramma, quando le suddette piante saranno in fiore.\nI due cugini, inesperti e credendo nella buona fede, eseguono l'incarico e vedendole crescere, i due (come i restanti abitanti del paese) credono si tratti di un tipo di verdura da insalata, simile alla rucola.\nFranco e Ciccio, attratti dalla possibilit\u00e0 di un guadagno imminente della vendita, si derubano reciprocamente delle piante nottetempo, fino a sradicarle tutte. L'equivoco e l'improvvisa popolarit\u00e0 della pianta \u00e8 data dal precedente furto di alcune piante da parte di un conoscente dei due e degli effetti allucinogeni che hanno, come conseguenza, aumentato inconsapevolmente il desiderio sessuale dell'uomo, fino a fargli perdere la lucidit\u00e0. Nel giro di breve tempo, la voce finisce per diffondersi a tutta la popolazione fino ad attirare l'attenzione del locale maresciallo dei carabinieri e di un investigatore della sezione narcotici, tale Joe Ragusa. Il maresciallo spiega all'investigatore che i due cugini sono degli ingenui, infatti a causa della similitudine del nome \"Maria Giovanna\" con il nome della pianta allucinogena, Franco e Ciccio si convincono che ci sia stato un malinteso con una donna che abbia quel nome.\nJoe Ragusa, dopo aver convocato i due coltivatori e non riuscendo a ottenere nulla dall'interrogatorio decide di lasciarli a piede libero per poterli pedinare fino a che non lo portino dritto dal trafficante di droga.\nFranco e Ciccio non avendo pi\u00f9 la merce richiesta, si recano a Roma in cerca di Pierre e per non presentarsi a mani vuote, comprano della verdura mista ai mercati ortofrutticoli generali. Pierre adirato per la presenza dei due cugini nella capitale, decide comunque di pagarli; ma quando viene a conoscenza dell'identit\u00e0 del contenuto, si sente preso in giro e comincia a dare loro la caccia per vendicarsi della beffa.\nFranco e Ciccio, incapaci di rendersi conto dell'eccessivo risentimento nei loro confronti, fuggono e finiscono in Spagna, braccati ancora da Pierre e da suoi uomini. Grazie alla fortuna che li ha sempre accompagnati, Franco e Ciccio riescono a liberarsi da un toro infuriato e a far arrestare Pierre da Joe Ragusa, che ne aveva sempre spiato le mosse nell'ombra.\nUna volta tornati a Petrasicca, la rivalit\u00e0 tra Franco e Ciccio si riaccende; ad un tratto per\u00f2 entrambi vengono attirati da una ragazza che chiede di presentarsi. La giovane si chiama Maria Giovanna e sentitone il nome, i due cugini fuggono spaventati, perch\u00e9 convinti che sia stata lei la portatrice di tutti i loro guai."}
{"id": "611167", "revid": "767487", "url": "https://it.wikipedia.org/wiki?curid=611167", "title": "I due pericoli pubblici", "text": "I due pericoli pubblici \u00e8 un film del 1964, diretto dal regista Lucio Fulci.\nTrama.\nFranco e Ciccio Introlia sono due truffatori. Un giorno si travestono da ufficiali della NATO per tentare di incassare una tangente per una esenzione alla leva e senza volere scatenano una rappresaglia aerea nucleare."}
{"id": "611170", "revid": "125834931", "url": "https://it.wikipedia.org/wiki?curid=611170", "title": "Due mafiosi nel Far West", "text": "Due mafiosi nel Far West \u00e8 un film del 1964, diretto dal regista Giorgio Simonelli. I principali attori sono Franco Franchi, Ciccio Ingrassia e Fernando Sancho.\nTrama.\nAlla fine del' 800 i siciliani Franco e Ciccio scontano 20 anni di carcere per il furto di due muli, quando vengono fatti evadere da un americano che si dice amico dei loro nonni, uccisi in Texas da dei banditi che voleva impadronirsi della loro miniera d'oro. I due amici si recano in America per impossessarsi della miniera d'oro, ma scoprono presto che ci sono anche altri ad averla.\nCuriosit\u00e0.\nLe case del finto paese del west utilizzate nel film sono le stesse usate come sfondo nel film La strada per Fort Alamo di Mario Bava girato nello stesso anno."}
{"id": "611174", "revid": "767487", "url": "https://it.wikipedia.org/wiki?curid=611174", "title": "I due evasi di Sing Sing", "text": "I due evasi di Sing Sing \u00e8 un film del 1964, diretto dal regista Lucio Fulci.\nTrama.\nIl film inizia nella famosa prigione di Sing Sing situata a New York, dove si trovano i cugini Franco e Ciccio Bacalone, che stanno per essere giustiziati e che tentano invano, di evitare l'amaro destino che li spetta. I due vengono trascinati in una camera dove sono poste due sedie inizialmente scambiate per quelle elettriche, ma in realt\u00e0 servono solo a legare i prigionieri per evitare la loro fuga. I cugini si accorgono solamente dopo essere stati legati, che saranno giustiziati con una pillola di cianuro posta sotto la sedia di Franco che, fortunatamente quando questa viene rilasciata, quest'ultimo agitando i piedi evita l'esplosione del gas tossico, salvando cos\u00ec la pelle. Dopo aver salva la vita, Franco scrive le sue memorie e racconta come lui e Ciccio sono finiti in prigione.\nTrasferitasi in America sin da piccoli, i due trovarono lavoro all'interno di un bagno turco frequentato da gente legata alla malavita, tra cui Attanasia, uno dei pi\u00f9 potenti boss di New York e Jarchin Enriquez detto \"Lo sfregiato\". A questo punto, i due cugini a loro insaputa vengono coinvolti in un conflitto a fuoco fra le due gang rivali che, per complicit\u00e0 involontaria dei due, salvano la propria vita e quella del boss Attanasia, che li invita nella sua villa per sdebitarsi.\nArrivati nella reggia di Attanasia, i due si accorgono della ricchezza e dell'incredibile potere di cui dispone quest'ultimo, a cui basta fare una telefonata per cambiare totalmente lo scenario televisivo a suo piacimento. I due ignorano ingenuamente che Attanasia sia un boss della malavita ed accettano di lavorare per lui, Franco come pugile e Ciccio come \"secondo\" del cugino.\nI due vengono invischiati inaspettatamente negli affari del boss, che riesce ad immergersi nel mondo del pugilato ed entra in conflitto con Lemmy Tristan, suo nemico anch'egli impegnato nella boxe. Attanasia decide cos\u00ec di truccare tutti gli incontri per facilitare il cammino dei cugini a giocarsi il titolo mondiale, mentre il tentativo di uccisione di Franco da parte di Tristan, contrario a dover condividere gli affari con qualcun altro, fallisce.\nI due capi cos\u00ec, raggiungono un accordo; uccidere Franco all'ultimo incontro per il titolo mondiale e dividere il bottino delle scommesse. Franco e Ciccio intanto vengono a sapere dei piani di Attanasia e tentano di scappare, ma vengono fermati dagli scagnozzi di quest'ultimo e costretti a dover disputare l'incontro con Frederick Jones, pugile fidato di Tristan. I due cugini grazie ad una serie di eventi tragicomici riescono comunque a burlarsi di Jones, vincendo il titolo mondiale e guadagnandosi l'odio di Attanasia, che si ritrover\u00e0 in un conflitto a fuoco con Tristan quest'ultimo convinto d'esser stato ingannato. All'arrivo della polizia gli unici due superstiti sono Franco e Ciccio che chiedono di parlare solo in presenza di un avvocato.\nAccusati della strage, i due verranno condannati a 99 anni da scontare nel carcere di Sing Sing. Per loro sfortuna finiscono nella stessa cella dove \u00e8 accasato \"Lo sfregiato\", finito in prigione a causa loro, Franco e Ciccio cos\u00ec, saranno costretti ad aiutare quest'ultimo, intento nello scavare un tunnel per evadere dal carcere. Fallito il primo tentativo e dopo un mese di isolamento, riescono comunque ad evadere grazie alla complicit\u00e0 della nitroglicerina usata da \"Lo sfregiato\".\nI due cugini cos\u00ec, cercheranno aiuto da Tony e Joe, scagnozzi di Attanasia passati al comando dopo la sua morte, ma si ritroveranno nel bel mezzo dell'ennesimo conflitto a fuoco e verranno nuovamente accusati e portati in prigione. Franco e Ciccio ormai rassegnati al loro destino, saranno messi al corrente dal direttore che Tony Agnello, prima di morire aveva confessato la loro innocenza, ma i due, convinti di un bluff e per timore d'esser giustiziati una seconda volta, si rifiuteranno di aprire la cella, barricandosi per 19 lunghi anni, prima di rifiutare una seconda volta la libert\u00e0 concessa dal nuovo direttore."}
{"id": "611175", "revid": "767487", "url": "https://it.wikipedia.org/wiki?curid=611175", "title": "\u04a6", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante //. \u00c8 stata costruita sulla base della lettera cirillica \u041f.\nPu\u00f2 essere traslitterata in alfabeto latino usando le lettere p, , o ph, o, nella variante georgiana, usando \u10e4."}
{"id": "611178", "revid": "125421291", "url": "https://it.wikipedia.org/wiki?curid=611178", "title": "Giuseppe Consolo", "text": "Biografia.\nNato a Napoli, vive a Roma.\nLaureato in giurisprudenza nel 1970 con 110 e lode all'universit\u00e0 di Catania, \u00e8 avvocato cassazionista dal 1988, giornalista pubblicista dal 1975, e professore associato di diritto costituzionale nella facolt\u00e0 di giurisprudenza della LUISS Guido Carli.\nSposato con la Principessa Natalija Nikolaevna Romanoff, figlia del principe Nicola Romanovi\u010d Romanov, pretendente al trono russo fra il 1992 e il 2014, e della contessa Sveva della Gherardesca.\n\u00c8 il padre dell'attrice Nicoletta Romanoff. Il figlio Enzo Manfredi, nel 1997, si \u00e8 tolto la vita a 21 anni.\nNegli anni Sessanta ha praticato nuoto agonistico, classificandosi tra i primi dieci nuotatori italiani nella categoria dorso.\nCarriera politica.\nAlle elezioni politiche del 2001 viene eletto senatore nel \"collegio uninominale\" di Roma-Primavalle per la Casa delle Libert\u00e0, in rappresentanza di Alleanza Nazionale.\n\u00c8 membro della II Commissione permanente (Giustizia), membro del Comitato permanente per i procedimenti di accusa, membro della Commissione parlamentare d'inchiesta sull'affare Telekom-Serbia, capogruppo di Alleanza Nazionale nella Giunta delle elezioni e delle immunit\u00e0 parlamentari. Inoltre, all'inizio del mese di ottobre dello stesso 2001, presenta un disegno di legge per abbassare l'et\u00e0 dell'imputabilit\u00e0 a 12 anni\nNel 2002, durante la votazione per il DDL Cirami, viene fotografato mentre vota anche per un collega assente al banco ma presente in Aula.\nNel 2006 \u00e8 eletto alla Camera dei deputati per Alleanza Nazionale, nella circoscrizione Lazio 1.\n\u00c8 componente della Giunta delle Elezioni della Camera dei deputati, del Comitato permanente per l'incompatibilit\u00e0 della Camera dei deputati, della Commissione della Giustizia della Camera dei deputati.\nSempre nel 2006 \u00e8 risultato essere il senatore con la pi\u00f9 alta dichiarazione dei redditi, dopo Berlusconi.\nIl 18 gennaio 2006 la Gazzetta Ufficiale della Repubblica Italiana ha pubblicato la Legge 09/01/2006 n. 7, recante \u201cDisposizioni concernenti la prevenzione e il divieto delle pratiche di mutilazione genitale femminile\u201d, diffuse ormai da lungo tempo anche e soprattutto in Italia.\nIn attuazione degli articoli 2, 3 e 32 della Costituzione della Repubblica Italiana e di quanto sancito dalla Dichiarazione e dal Programma di azione adottati a Pechino il 15 settembre 1995 nella Quarta Conferenza mondiale delle Nazioni Unite sulle Donne, la Legge Consolo(dal nome dell'On. Giuseppe Consolo, proponente e primo firmatario), detta \u201cle misure necessarie per prevenire, contrastare e reprimere le pratiche di mutilazione genitale femminile quali violazioni dei diritti fondamentali all'integrit\u00e0 della persona e alla salute delle donne e delle bambine\u201d.\nNel 2008 \u00e8 nuovamente eletto nella XVI legislatura alla Camera dei deputati per il PdL nella circoscrizione Lazio 1.\n\u00c8 Vice Presidente della Giunta delle Autorizzazioni della Camera dei deputati, Presidente del Consiglio di Giurisdizione della Camera dei Deputati e membro della II Commissione Giustizia della Camera stessa.\nNel 2010 si lamenta alla Camera delle troppe multe inflitte ai deputati dai vigili di Roma, chiedendo l'intervento della Presidenza della Camera presso il Comune di Roma.\nIl 30 luglio 2010, a seguito della scissione di Gianfranco Fini dal PdL, abbandona il Popolo della Libert\u00e0 ed aderisce a Futuro e Libert\u00e0 per l'Italia, collocandosi quindi all'opposizione del \"governo Berlusconi\".\nAlle elezioni politiche del 2013 \u00e8 ricandidato al Senato della Repubblica, in \"regione Campania\", nella lista \"Con Monti per l'Italia\" (in quinta posizione, in quota FLI), risultando tuttavia il terzo dei non eletti.\nIn occasione del referendum confermativo della riforma costituzionale Renzi-Boschi del 2016 aderisce all'associazione \" Presidenzialisti per il No alla Costituzione truffa \"."}
{"id": "611180", "revid": "77358", "url": "https://it.wikipedia.org/wiki?curid=611180", "title": "Eskimesi", "text": ""}
{"id": "611181", "revid": "767487", "url": "https://it.wikipedia.org/wiki?curid=611181", "title": "00-2 agenti segretissimi", "text": "00-2 agenti segretissimi \u00e8 un film a colori del 1964 diretto dal regista Lucio Fulci, a cui ha preso parte il duo comico Franco Franchi &amp; Ciccio Ingrassia.\nCome suggerisce il titolo, \u00e8 una parodia dei film dell'agente 007, James Bond. Costituisce la prima parodia spionistica della celebre coppia comica Franco e Ciccio (che ne interpreter\u00e0 altre tre: \"Due mafiosi contro Goldginger\", \"Le spie vengono dal semifreddo\" e \"Come rubammo la bomba atomica\").\nI personaggi dei due ladri (seppure con nomi diversi) sono stati ripresi nel film \"002 Operazione Luna\" del 1965, che \u00e8 a volte indicato come un seguito.\nTrama.\nFranco e Ciccio sono due ladri d'appartamento maldestri e ingenui che cadono nella trappola loro tesa dagli agenti dei servizi segreti americani: questi prima li catturano, poi li liberano dopo aver nascosto loro addosso un microfilm. Il piano escogitato \u00e8 semplice: Franco e Ciccio devono sembrare i due agenti incaricati di custodire il microfilm, in modo da attirare su se stessi le attenzioni delle spie di tutto il mondo, dando la possibilit\u00e0 ai veri agenti di effettuare la consegna dell'originale in tutta tranquillit\u00e0.\nCapita per\u00f2 che i due siano cos\u00ec pasticcioni e scalognati che finiscono col sembrare ai nemici due vere e pericolose spie, trovandosi, di fatto, in mezzo ad una caccia spietata e senza esclusione di colpi. Inoltre l'organizzatore scopre che per errore hanno la vera formula segreta. Tuttavia proprio la loro cronica sfortuna rappresenta anche un'insperata salvezza dalle mille trappole tese loro."}
{"id": "611184", "revid": "767487", "url": "https://it.wikipedia.org/wiki?curid=611184", "title": "Le tardone", "text": "Le tardone (\"Las oto\u00f1ales\") \u00e8 un film del 1964, diretto da Marino Girolami, diviso in cinque episodi (ma in alcuni passaggi televisivi \u00e8 stato tagliato il terzo) aventi come filo conduttore le vicissitudini di alcune donne di mezza et\u00e0. Gli episodi sono di taglio molto diverso: il primo \u00e8 comico con risvolti malinconici, il secondo farsesco, il terzo romantico, il quarto serio e quasi drammatico, il quinto brillante.\nEpisodi.\nLa svitata.\nAnnalena, un'estroversa vedova, \u00e8 continuamente vittima delle feroci burle organizzate dalla scatenata Carletta e dai suoi amici. L'ennesimo scherzo consiste nel far credere ad Annalena che il giovane Giancarlo sia innamorato di lei: durante un incontro, per\u00f2, il buffo vecchietto soprannominato \"Capannelle\" dovrebbe sostituirsi al giovane nel letto della donna. Le cose per\u00f2 vanno diversamente: infatti Giancarlo e Annalena si innamorano veramente e iniziano una relazione seria.\nUn delitto quasi perfetto.\nDue maldestri veterinari, specializzati nella soppressione indolore di animali domestici, vengono contattati da un giovane marito intenzionato a disfarsi della moglie ricca, obesa e petulante. Ma la donna, complice l'inettitudine dei due, riesce a sopravvivere ai vari tentativi di omicidio messi in atto: e alla fine sar\u00e0 proprio lei a rimanere vedova.\nQuaranta ma non li dimostra.\nRossana, un'attrice quarantenne che ormai riceve poche proposte di lavoro, viene contattata per interpretare il ruolo di una ragazza molto pi\u00f9 giovane di lei, e dopo qualche esitazione accetta. Durante una pausa delle riprese si rifugia su una spiaggia e fa amicizia con Bortolo, un simpatico pescatore chioggiotto, il quale, scambiandola per una ventenne a causa del trucco di scena, finisce per innamorarsi di lei. Dopo un pranzo improvvisato e un bacio, la donna scompare ma il pescatore, avendo letto il suo indirizzo su una busta dimenticata, si presenta a casa di Rossana e la scambia per la madre della ragazza che pensava di conoscere. L'attrice, bench\u00e9 anch'essa innamorata, non ha il coraggio di rivelargli la verit\u00e0 e afferma che sua figlia \u00e8 partita per un lungo viaggio.\nCanto flamenco.\nCarla, matura proprietaria di un locale notturno di Trastevere, intrattiene da tempo una relazione con Giorgio, il giovane pianista alle sue dipendenze. Durante uno spettacolo sul tema del flamenco, Giorgio si innamora della giovane cantante spagnola Carmen e i due progettano di fuggire insieme. Ma Carla, gelosa e possessiva, non intende rinunciare al suo amato e si reca dalla rivale prospettandole una vita di coppia meno felice e meno idealizzata di quanto lei penserebbe. Carmen non si sente all'altezza di sostituire il particolare ruolo, a met\u00e0 fra quello di amante e quello di madre, che Carla svolge per Giorgio e preferisce abbandonare il giovane.In questo episodio il ruolo di barman \u00e8 interpretato da Enzo Russano.\nL'armadio.\nUn impiegato di un mobilificio, talmente pigro al punto di farsi sorprendere addormentato nei cassetti, dopo aver ricevuto l'ennesimo richiamo del direttore \u00e8 costretto ad accettare una proposta avanzatagli da quest'ultimo per evitare il licenziamento: farsi trovare nell'armadio di casa e fingersi l'amante dell'insopportabile moglie, in modo che il direttore possa avere un pretesto per chiedere la separazione. L'impiegato accetta, ma una volta recatosi in casa scopre che l'insospettabile signora ha gi\u00e0 quattro amanti, che finiscono uno dopo l'altro chiusi nell'armadio. In ogni modo tutto sembra risolversi, finch\u00e9 l'impiegato non scopre a sua volta il direttore nascosto nell'armadio della sua procace fidanzata."}
{"id": "611185", "revid": "124292187", "url": "https://it.wikipedia.org/wiki?curid=611185", "title": "Messerschmitt Bf 108", "text": "Il Messerschmitt Bf 108 \"Taifun\", identificato inizialmente come BFW 37, era un monomotore da turismo sportivo ad ala bassa sviluppato dall'azienda tedesca Bayerische Flugzeugwerke AG (BFW) nei primi anni trenta e prodotto dalla stessa sia prima che dopo la sostituzione della propria ragione sociale in Messerschmitt AG.\nStoria del progetto.\nTra gli anni venti e gli anni trenta, la capacit\u00e0 e le intuizioni di aziende e progettisti ebbero la possibilit\u00e0 di essere testate grazie alla partecipazione delle manifestazioni aeronautiche, le quali assunsero negli anni una connotazione sempre pi\u00f9 sportiva. In occasione del quarto Challenge International de Tourisme organizzato dalla F\u00e9d\u00e9ration A\u00e9ronautique Internationale (FAI), la federazione che aveva assunto il compito di gestire l'aviazione sportiva internazionale, da disputarsi a Varsavia, Polonia, tra il 28 agosto ed il 16 settembre 1934.\nIl Reichsluftfahrtministerium (RLM), che dopo l'avvento del nazismo aveva assunto l'intera gestione dell'aviazione tedesca, decise di emettere una specifica per la realizzazione di un nuovo velivolo adatto a rappresentare la Germania nazista nella competizione. Tra le caratteristiche richieste, oltre all'utilizzo delle tecnologie pi\u00f9 avanzate allora disponibili, il modello doveva essere un monomotore a velatura monoplana.\nAlla richiesta risposero tre aziende aeronautiche nazionali, la Bayerische Flugzeugwerke che stava cercando un'occasione per riproporsi sul mercato dopo un difficile periodo, la Gerhard-Fieseler-Werke e la Leightflugzeugbau Klemm che vantava una notevole esperienza nel settore, presentando rispettivamente il biposto BFW 37, il quadriposto Fieseler Fi 97 ed il biposto Klemm Kl 36.\nConcettualmente moderno per il periodo, il Bf 108 era un velivolo di costruzione interamente metallica che introdusse numerose peculiarit\u00e0 tecnologiche riversate nel caccia Bf 109, tra i pi\u00f9 famosi velivoli in dotazione alla Luftwaffe durante la seconda guerra mondiale.\nIl Bf 108 prest\u00f2 servizio nella Luftwaffe, principalmente nei ruoli di aereo da trasporto e collegamento.\nLa versione A da due posti vol\u00f2 per la prima volta nel 1934, e la versione B a quattro posti vol\u00f2 l'anno seguente. La versione B usava il motore raffreddato ad aria Argus As 10 a \"V\" invertita.\nAlcuni esemplari confiscati vennero usati anche dalla RAF come velivoli da comunicazione, ed erano i pi\u00f9 veloci in servizio; spesso veniva scambiato erroneamente per un Bf 109S.\nIl nomignolo \"Taifun\" o \"Typhoon\" gli venne dato dall'aviatrice tedesca Elly Beinhorn, la seconda donna a viaggiare sola intorno al mondo.\nUn unico Bf 108B venne acquistato dalla U.S. Military Attach\u00e9 for Air nella primavera del 1939 per $14\u00a0378 e denominato XC-44. Ritorn\u00f2 in possesso del governo nazista nel dicembre del 1941.\nLa produzione del Bf 108 venne trasferita nella Francia occupata durante la seconda guerra mondiale."}
{"id": "611187", "revid": "767487", "url": "https://it.wikipedia.org/wiki?curid=611187", "title": "\u04ac", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante //. \u00c8 stata costruita sulla base della lettera cirillica \u0422.\nPu\u00f2 essere traslitterata in alfabeto latino usando le lettere t, , t' o \u0163, o, nella variante georgiana, usando \u10e2."}
{"id": "611190", "revid": "125457545", "url": "https://it.wikipedia.org/wiki?curid=611190", "title": "Bruno Ganz", "text": "Biografia.\nFiglio di un operaio svizzero e di madre italiana, debutt\u00f2 al cinema nel 1960 nel film \"Der Herr mit der schwarzen Melone\", grazie al quale venne notato dall'attore Gustav Knuth, che ne apprezz\u00f2 il talento. Nel 1970 fu uno dei fondatori, assieme al regista Peter Stein e all'attrice Edith Clever, della compagnia teatrale berlinese di ispirazione brechtiana \"Schaub\u00fchne am Halleschen Ufer\". \nLa sua carriera ebbe una svolta nel 1977, quando il regista tedesco Wim Wenders gli affid\u00f2 la parte del corniciaio Jonathan Zimmermann ne \"L'amico americano\". Nel 1978 interpret\u00f2 l'agente immobiliare Jonathan Harker nella celebre rivisitazione di \"Nosferatu, il principe della notte\" di Werner Herzog; il successo arriv\u00f2 nel 1987 con il film \"Il cielo sopra Berlino\" di Wim Wenders. Nel 1995 recit\u00f2 nella miniserie televisiva \"Il grande Fausto\", incentrata sulla vita del campionissimo del ciclismo Fausto Coppi, interpretando il ruolo del massaggiatore non vedente Biagio Cavanna, scopritore e guida per l'intera carriera di Coppi.\nLa sua partecipazione a \"Pane e tulipani\" gli valse il David di Donatello 2000 come miglior attore protagonista. Si pose all'attenzione anche come interprete teatrale, segnatamente nel \"Prometeo incatenato\" di Eschilo (1987) e in alcune opere di Bertolt Brecht. Tra le rappresentazioni teatrali pi\u00f9 celebri, quella del \"Faust\" goethiano nella messinscena diretta da Peter Stein nel 2000 ad Hannover durante l'EXPO.\nNel 2004 interpret\u00f2 Adolf Hitler nel film \"La caduta\", diretto da Oliver Hirschbiegel, mentre nel 2010 fu Tiziano Terzani ne \"La fine \u00e8 il mio inizio\", diretto da Jo Baier e tratto dall'omonimo libro postumo del giornalista e scrittore fiorentino. L'11 agosto 2011 l'attore, che visse dividendosi tra Zurigo, Berlino e Venezia, ricevette il Pardo alla carriera al Festival del cinema di Locarno. Nel 2013 fu scelto dal regista Ridley Scott per interpretare il ruolo del Papa nella serie tv \"The Vatican\", di cui venne per\u00f2 girato unicamente l'episodio pilota.\nNel 2018 gli venne diagnosticato un carcinoma intestinale, malattia per cui inizi\u00f2 a sottoporsi a cicli di chemioterapia. Mor\u00ec il 16 febbraio 2019 nella sua residenza ad Au, frazione di W\u00e4denswil.\nVita privata.\nDalla moglie Sabine, che aveva sposato nel 1965 e da cui si sarebbe poi separato, Ganz ebbe il figlio Daniel (1972). L'attore possedeva tre case: una a Zurigo (sua citt\u00e0 natale, dove viveva principalmente), una a Venezia e una a Berlino.\nFu compagno della fotografa Ruth Walz.\nDoppiatori italiani.\nNelle versioni in italiano dei suoi film, ad eccezione di \"Pane e tulipani\", Bruno Ganz \u00e8 stato doppiato da:"}
{"id": "611194", "revid": "1903211", "url": "https://it.wikipedia.org/wiki?curid=611194", "title": "Fusione (Dragon Ball)", "text": "Nel franchise derivato dal manga \"Dragon Ball\", la \u00e8 una tecnica che permette l'unione completa di due individui in uno solo, e per estensione, il termine indica anche il personaggio che nasce da tale unione. La fusione pu\u00f2 essere realizzata da chiunque in due modi: tramite l'uso della danza di Metamor oppure tramite l'utilizzo degli orecchini Potara. Esiste poi la fusione specifica dei namecciani, chiamata assimilazione, e in \"Dragon Ball GT\" compaiono sia la fusione tra macchine mutanti che la fusione tra cyborg.\nFusione tramite la danza di Metamor.\nLa danza di Metamor (detta anche \"fusion dance\") \u00e8 un insieme preciso di posizioni e movimenti che consentono a due individui distinti di unirsi in un solo essere, dotato di una potenza enormemente superiore a quella di coloro che eseguono la tecnica. \u00c8 stata inventata dai guerrieri metamoriani del pianeta Metamor, che l'hanno insegnata a Goku nell'aldil\u00e0, nel periodo compreso fra l'arco narrativo dedicato a Cell e quello di Majin Bu. Perch\u00e9 la fusione possa avere luogo, la forza e la corporature dei due esecutori devono essere simili. Il guerriero creato somiglier\u00e0 a coloro che lo hanno generato mentre il vestiario sar\u00e0 quello dei guerrieri di Metamor, composto da un gilet nero e corto, con decorazioni bombate di colore dorato, aderenti polsini neri, pantaloni ampi bianchi, tenuti da un'ampia fascia azzurra.\nPassi del balletto.\nLa coordinazione tra i partecipanti \u00e8 essenziale, tanto che quando Goku e Vegeta si fondono, in \"Dragon Ball GT\", trasformati in Super Saiyan 4, anche le loro code sono disposte in modo perfettamente simmetrico.\nDurata.\nL'effetto della danza di Metamor dura mezz'ora; tuttavia, nel caso venga utilizzata una trasformazione dall'elevato consumo di energia, la fusione dura meno: infatti Gotenks \u00e8 capace di rimanere trasformato in Super Saiyan 3 per soli 5 minuti, per poi sciogliersi in Goten e Trunks, mentre la fusione che d\u00e0 vita a Gogeta Super Saiyan 4 dura solo 10 minuti o anche meno. Curiosamente, per\u00f2, la durata dello stadio di Super Saiyan della fusione non sembra dipendere dal tempo trascorso dal conseguimento della fusione stessa nella forma normale: se i 5 minuti di Gotenks Super Saiyan 3 equivalessero ai 30 minuti di Gotenks allo stato normale, Gotenks non potrebbe trasformarsi negli ultimi 5 minuti sperando che la trasformazione duri tutti i 5 minuti: essendo trascorsi 5/6 della durata della fusione, Gotenks potrebbe infatti restare trasformato per 1/6 di 5 minuti, ovvero solo per 50 secondi. Invece, trasformandosi alla fine della mezz'ora, il guerriero riesce a conservare lo stadio massimo per pi\u00f9 tempo, e precedentemente, venuto a conoscenza del maggior dispendio di energie dovuto alla trasformazione in Super Saiyan (che si traduce appunto in tempo detratto alla fusione), Gotenks aveva appunto dichiarato che avrebbe raggiunto lo stadio del Super Saiyan solo negli ultimi minuti, proprio come se trasformarsi all'inizio o verso lo scadere della mezz'ora fosse ininfluente per la durata del Super Saiyan stesso.\nFusione tramite gli orecchini Potara.\nGli orecchini Potara permettono a due individui di unirsi in una fusione semplicemente indossando gli orecchini sull'orecchio opposto rispetto al compagno, dopodich\u00e9 i due vengono attratti l'uno contro l'altro venendo uniti in un nuovo essere. La fusione dura eternamente per i Kaiohshin, mentre solo un'ora per gli altri.\nNon sono noti prerequisiti di sorta: Anziano Kaiohshin, ad esempio, \u00e8 nato dalla fusione fra due soggetti di sesso opposto, cio\u00e8 un Kaiohshin e una strega. Il personaggio che nasce da una fusione assomiglia a coloro che lo hanno generato, ma pu\u00f2 avere un lato dominante, come nel caso dell'Anziano Kaiohshin, sia come aspetto che come carattere. A differenza della danza di Metamor, il vestiario non \u00e8 standard, ma risulta essere un mix degli abiti dei personaggi unitisi.\nFusione fra macchine robotiche.\nNelle serie \"GT\" e \"Super\" la fusione pu\u00f2 avvenire anche fra due o pi\u00f9 cyborg. Alcune dimostrazioni di questa fusione sono:\nFusione di Abo e Kado.\nI guerrieri Abo a Kado, apparsi in \" si possono fondere in Aka. Per effettuarla i due devono semplicemente stare vicini l'uni a l'altro e, circondati da un'energia simile a un tornado, si fondono. Non \u00e8 dato sapere quanto tempo duri questa fusione.\nNomi delle fusioni.\nNella maggior parte delle fusioni, i nomi dei due partecipanti si combinano, formando un nuovo nome per il nuovo personaggio venutosi a creare.\nFusioni Metamor e Potara effettuate.\nVegeta + Goku = Vegeku nella serie TV italiana (fusione Potara)Vegeta + Kakaroth = Vegeth nel manga (fusione Potara)Bejita (Vegeta) + Kakarotto = Bejitto (Vegetto) nella serie TV giapponese (fusione Potara)Goku + Vegeta = Gogeta (fusione Metamor)Vegeta + Goku = Veku (fusione Metamor grassa o magra)Goten + Trunks = Gotenks (fusione Metamor)Kibith + Kaioshin dell'Est = Kibitoshin (fusione Potara)Black Goku + Zamasu del futuro = Zamasu Fuso (fusione Potara) o semplicemente Zamasu, questo perch\u00e9 i due sono in realt\u00e0 la stessa persona ma provenienti da linee temporali diverseKale + Caulifla = Kefla (fusione Potara)\nFusioni ipotizzate nella serie.\nKami + Piccolo = Kamiccolo, come Goku chiama scherzosamente l'assimilazione di Dio (il Supremo) da parte di Piccolo (Junior) nella versione giapponese e inglese dell'anime (nella versione italiana del manga viene chiamato Dioccolo; in quella dell'anime Super Junior)Crilin + Piccolo = CriccoloDende + Goku = DenkuMr. Satan + Goku = Mr. GotanGoku + Hercule (adattamento inglese del nome di Mr. Satan) = Gokule nella serie TV inglese e nel videogioco \"\"\nIl doppiaggio delle fusioni.\nNell'anime originale, le fusioni (tramite la danza di Metamor o tramite gli orecchini Potara) possiedono una caratteristica doppia voce, risultato della sovrapposizione della recitazione dei doppiatori di coloro che si sono uniti per formare il nuovo guerriero. Nonostante ci\u00f2, Kibitoshin, l'Anziano Kaiohshin e Zamasu Fuso possiedono un unico doppiatore. La caratteristica della doppia voce viene per\u00f2 persa nell'edizione italiana dell'anime, dove ogni fusione ha la voce di uno solo dei guerrieri unitosi: Vegeth e Gogeta hanno la voce di Goku, mentre Gotenks ha quella di Trunks (non \u00e8 mai stato chiarito se questa scelta sia stata fatta per uniformare tutte le unioni o per altri motivi). Nell'edizione italiana di \"Dragon Ball Super\" Vegeth ha la doppia voce sia di Goku sia di Vegeta. Nei film (sia quelli con doppiaggio Mediaset, sia quelli con doppiaggio Dynit) viene utilizzata invece la doppia voce.\nAccoglienza.\nAmedeo Sebastiano di Everyeye.it ha trovato la danza di Metamor come una delle dieci migliori tecniche di combattimento della serie."}
{"id": "611195", "revid": "122434623", "url": "https://it.wikipedia.org/wiki?curid=611195", "title": "Teodoro Buontempo", "text": "Carriera politica.\nNel Movimento Sociale Italiano.\nMosse i primi passi in politica a Ortona (Chieti), dove studia e dirige le organizzazioni giovanili missine d'Abruzzo. Trasferitosi a Roma nel 1968, visse i primi anni nella capitale dormendo in macchina o alla stazione Termini e vivendo di stenti. Scherzosamente in quell'epoca distribuiva biglietti da visita che riportavano come indirizzo \"Buontempo Teodoro. Indirizzo: salita di Valle Giulia, dietro Architettura, piazzola a sinistra dietro la fontanella\". Per questo, da allora, \u00e8 noto con il soprannome di \"er Pecora\". Nel 1972 diventa il primo segretario del Fronte della Giovent\u00f9 di Roma, dopo essere gi\u00e0 stato dirigente della Giovane Italia.\nFondatore e conduttore negli anni settanta della radio libera \"Radio Alternativa\" con sede in Roma a Via Sommacampagna (nella sede del Fronte della Giovent\u00f9). Presente ai congressi del MSI e del FdG o in occasione di comizi cos\u00ec come ai raduni del Campo Hobbit. Nel 1981 viene eletto consigliere comunale di Roma, venendo rieletto sino al 1997.\nDal 1989 al 1992 ha guidato la federazione romana del partito.\nDeputato nelle liste di Alleanza Nazionale.\nNel 1992 \u00e8 eletto alla Camera dei deputati nelle liste del Movimento Sociale Italiano - Destra Nazionale. \u00c8 membro della Commissione ambiente, territorio e lavori pubblici. Nel 1994 \u00e8 rieletto alla Camera, nelle liste di Alleanza Nazionale nelle quali, nel frattempo, era confluito l'MSI-DN. \u00c8 membro della IX Commissione permanente (trasporti, poste e telecomunicazioni) e della Commissione speciale Infanzia. Nel 1996 \u00e8 rieletto alla Camera. \u00c8 membro della XIV Commissione (politiche comunitarie) e della Commissione bicamerale per l'Infanzia.\nNel 2001 e nel 2006 \u00e8 di nuovo deputato con il ruolo di vice capogruppo di Alleanza Nazionale alla Camera ed assume la carica di segretario dell'Ufficio di presidenza della Camera dei deputati, con i presidenti Casini (II e III Governo Berlusconi) e Bertinotti (Governo Prodi II).\nDeputato ne La Destra.\nIl 26 luglio 2007 aderisce al movimento La Destra, di cui viene eletto per acclamazione presidente nazionale il 9 novembre 2008.\nAlle elezioni nazionali del 2013 \u00e8 candidato alla Camera per La Destra ma non viene eletto a seguito del risultato del partito (0,64%).\nL'impegno negli enti locali.\nNel novembre del 1997 venne candidato come vicesindaco dal centrodestra alle elezioni comunali di Roma, per sostenere la poco incisiva candidatura a primo cittadino di Pierluigi Borghini. La mossa non ebbe successo e le urne riconfermarono Francesco Rutelli. Alle elezioni amministrative del 2006 \u00e8 stato il candidato presidente del XIII municipio di Roma (Ostia e dintorni), sostenuto dal centro-destra, e contrapposto al giovane Paolo Orneli, candidato dal centro-sinistra, ma alle elezioni del 28 e 29 maggio ha raccolto solo 41064 voti, pari al 39,33% (contro il 59,33% di Orneli).\nNell'aprile del 2008 si \u00e8 infine candidato a presidente della provincia di Roma per La Destra, raccogliendo il 4,5% dei voti. \u00c8 comunque stato eletto consigliere provinciale. Al turno di ballottaggio ha appoggiato Alfredo Antoniozzi, candidato presidente per il Popolo delle Libert\u00e0.\nSuccessivamente si candida per La Destra come presidente dell'Abruzzo. \u00c8 candidato come presidente della regione Abruzzo per le elezioni regionali del 14 e 15 dicembre 2008. Alle elezioni regionali, raccoglie l'1,90% dei voti, pari a 11.514 dei consensi, alle spalle di Rodolfo De Laurentiis (UdC), Carlo Costantini (centro - sinistra) e l'eletto Gianni Chiodi del Pdl.\nDopo le elezioni regionali del 2010, Buontempo viene nominato assessore alla Casa e alla tutela Consumatori nella giunta del Lazio presieduta da Renata Polverini. Con le dimissioni di quest'ultima il 27 settembre 2012, resta in carica per l'ordinaria amministrazione fino al 12 marzo 2013.\nCome assessore regionale del Lazio, riusc\u00ec a far approvare il cosiddetto mutuo sociale per i giovani e il piano di sicurezza per gli anziani nelle abitazioni tramite un contributo per la messa in sicurezza dell'abitazione.\nMorte.\nPoco dopo le elezioni politiche del 2013, le sue condizioni di salute peggiorarono e di conseguenza venne ricoverato in una clinica privata. Mor\u00ec alle 4:30 del 24 aprile 2013 all'et\u00e0 di 67 anni, in una clinica privata a Roma dove era ricoverato da una ventina di giorni in attesa di un trapianto. Fu sepolto nel Cimitero del Verano."}
{"id": "611199", "revid": "119136674", "url": "https://it.wikipedia.org/wiki?curid=611199", "title": "Palasport Lino Oldrini", "text": "Il palasport Lino Oldrini (denominato Enerxenia Arena per ragioni di sponsorizzazione) \u00e8 la pi\u00f9 importante arena coperta della citt\u00e0 di Varese; ospita le partite casalinghe della Pallacanestro Varese, maggiore club cestistico cittadino.\nStoria.\nVerso la met\u00e0 degli anni 1960 l'interesse della popolazione varesina per il gioco della pallacanestro era in notevole crescita; di riflesso, la vetusta e poco capiente palestra XXV Aprile (fin dal 1945 campo di casa della principale squadra cittadina) non era pi\u00f9 in grado di ospitare il volume di pubblico che desiderava seguire le partite. Ci\u00f2 pales\u00f2 la necessit\u00e0 di procedere alla costruzione di un nuovo palazzetto, il cui sito venne individuato nelle adiacenze dello stadio comunale, nel quartiere di Masnago. Il sindaco in carica Lino Oldrini promosse l'iniziativa e appalt\u00f2 il progetto allo Studio di architettura Brusa Pasqu\u00e8. I lavori partirono nel 1961 e durarono poco pi\u00f9 di tre anni: il 6 dicembre 1964 l'edificio fu inaugurato con la disputa della partita di campionato - 78-64.\nIl palasport fu intitolato allo stesso sindaco Oldrini (scomparso proprio nel 1964 a causa di un tumore); a seguito della stipula di contratti di sponsorizzazione, la struttura assunse via via i nomi ufficiali di \"PalaIgnis\", \"PalaWhirlpool,\" \"PALA2A e\", infine, nel 2018, \"Enerxenia Arena.\"\nAmpliamento e migliorie.\nNel 1989 sono iniziati dei lavori di ampliamento atti a creare un secondo ordine di gradinate (denominato \"galleria\"), poi interrotti nel 1995 e da allora rimasti incompiuti.\nA partire dal 2011, grazie alla convenzione tra il proprietario dell'impianto ovvero il Comune di Varese e Pallacanestro Varese, il palazzetto \u00e8 oggetto di un intervento di ristrutturazione, comprensivo di aumento dei posti a sedere, ridipintura delle opere murarie, ampliamento ed adeguamento delle strutture di servizio e dell'accessibilit\u00e0 a carico della societ\u00e0 cestistica varesina.\nTra la fine del 2017 e l'inizio del 2018 sono stati ultimati i lavori per la creazione del nuovo settore \"courtside\" e quelli per l'installazione del \"jumbotron\" (cluster di maxischermi sospeso sopra il campo).\nSettori del palazzetto.\nIl palazzetto dello sport di Masnago \u00e8 suddiviso in diversi settori:\nAltre attivit\u00e0 ospitate.\nOltre che per manifestazioni sportive, il palazzetto \u00e8 usato anche per eventi di spettacolo come concerti, mostre, competizioni di eSports e conferenze."}
{"id": "611203", "revid": "3115", "url": "https://it.wikipedia.org/wiki?curid=611203", "title": "Canal Saint-Martin", "text": "Il canal Saint-Martin \u00e8 un canale artificiale navigabile lungo (di cui in galleria) che corre interamente all'interno dei quartieri orientali di Parigi, collegando il bacino della Villette (dove confluiscono il canale dell'Ourcq e il canal Saint-Denis) con la Senna, attraverso il bacino dell'Arsenal.\nInaugurato nel 1825, ha una profondit\u00e0 media di , supera un dislivello di attraverso cinque chiuse (delle quali quattro doppie) ed \u00e8 attraversato da diversi ponti stradali (dei quali due girevoli) e ferroviari e da passerelle pedonali. La parte coperta corre sotto place de la Bastille, boulevard Richard-Lenoir e boulevard Jules-Ferry, mentre il tratto a cielo aperto corre lungo il Quai de Valmy e il Quai de Jemmapes.\n\u00c8 di propriet\u00e0 del comune di Parigi ed \u00e8 classificato come monumento storico di Francia dal 23 febbraio 1993.\nStoria.\nSotto l'Ancien R\u00e9gime l'approvvigionamento di acqua potabile della citt\u00e0 di Parigi, nonostante la presenza di acquedotti e pozzi, era scarso e spesso di cattiva qualit\u00e0 (a causa dell'inquinamento della Senna e del suo affluente Bi\u00e8vre e delle precarie condizioni igieniche); nel 1802 il Primo Console Napoleone Bonaparte volle porre rimedio a tale situazione precaria e l'ingegnere Gilbert Chabrol de Volvic ripropose il progetto di canalizzazione del fiume Ourcq, affluente della Marna, la cui fonte si trova ad un centinaio di chilometri a nord-est di Parigi, che era stato proposto nel 1785 da Jean-Pierre Brull\u00e9e all'Accademia delle scienze e che a sua volta si era rifatto ad un progetto di Leonardo da Vinci. Il 19 maggio (29 fiorile anno X) dello stesso anno fu stabilito con una legge che venisse creato il canale dell'Ourcq, navigabile, (con due bacini artificiali rispettivamente nei quartieri La Villette e Arsenal), con una diramazione che si sarebbe ricongiunta con l'Oise presso Pontoise. I lavori per la realizzazione del canale dell'Ourcq iniziarono il 22 settembre successivo e giunsero al bassin de la Villette il 2 dicembre 1808; il canale fu aperto alla navigazione il 15 agosto 1813.\nLa realizzazione del tratto urbano del canale e della sua diramazione fu rallentata dalle campagne militari del Primo Impero francese; nel 1813 inizi\u00f2 lo scavo del tunnel sotto la place de la Bastille, che per\u00f2 fu presto interrotto. Con la restaurazione, Luigi XVIII si fece promotore della riapertura dei lavori, la cui direzione affid\u00f2 a Pierre Simon Girard. Per finanziare il progetto, nel 1818 venne creata la \"Compagnie des Canaux de Paris\", finanziata da privati, che nel 1821 si aggiudic\u00f2 l'appalto per 5,47 milioni di franchi per la costruzione del canal Saint-Martin, il quale sarebbe andato a costituire il tratto terminale del canale dell'Ourcq dentro la citt\u00e0 di Parigi, e la concessione su quest'ultimo per un periodo di 99 anni. La prima pietra fu posata il 3 maggio 1822; le difficolt\u00e0 principali nel portare a termine l'opera non furono di tipo ingegneristico, ma derivate dalla gi\u00e0 fitta urbanizzazione delle zone attraversate; il canale fu inaugurato da Carlo X il 4 novembre 1825. Inizialmente il canal Saint-Martin, insieme all'attiguo canal Saint-Denis, era denominato \"canal de la Seine \u00e0 la Seine\" (in italiano: \"canale dalla Senna alla Senna\") \nNell'ambito della trasformazione di Parigi sotto il Secondo Impero diretta dal barone Haussmann, tra il 1860 e il 1862 il tratto del canale tra il tunnel della Bastiglia e Avenue de la R\u00e9publique venne interrato su progetto di Eug\u00e8ne Belgrand entro una lunga galleria (sulla quale venne realizzato il Boulevard Richard-Lenoir) per un collegamento diretto tra il centro cittadino e i nuovi quartieri nord-orientali. Per consentire ci\u00f2, il letto del canale fu ribassato di . Nel 1906 il tratto coperto fu prolungato verso nord di per consentire la creazione del soprastante boulevard Jules-Ferry.\nNel 1862 il canale fu aperto alla navigazione commerciale, effettuata inizialmente da chiatte trainate da rimorchiatori a vapore, funzione che and\u00f2 ad affiancare quella originaria di rifornimento dell'acqua potabile. Durante la siccit\u00e0 del 1857-1865, per non interrompere il traffico navale, con decreto imperiale dell'11 aprile 1866 il comune di Parigi fu autorizzato a prelevare dalla Marna il volume d'acqua necessario per mantenere la portata del canale dell'Ourcq e del canale Saint-Martin. L'et\u00e0 dell'oro della navigazione commerciale il canale la ebbe tra la seconda met\u00e0 del XIX secolo alla met\u00e0 di quello successivo, rivestendo un ruolo fondamentale nel trasporto fino al centro della citt\u00e0 di approvvigionamenti (in particolare cereali) e materiali da costruzione; i suoi due porti erano quelli dell'Arsenal e quello della Vilette; quest'ultimo nel 1886 era il quarto porto commerciale della Francia per importanza, preceduto da quelli di Marsiglia, Le Havre e Bordeaux. Nel 1890 venne completamente rifatta la sezione a cielo aperto del canale, con la sostituzione dei due ponti girevoli in legno con altrettanti in metallo.\nA partire dagli anni 1960, con lo sviluppo delle reti ferroviaria ed autostradale, il trasporto merci lungo il canale sub\u00ec un rapido declino, tanto che nel 1963 venne ipotizzata una soppressione del corso d'acqua per realizzare un'autostrada urbana a quattro corsie che attraversasse la citt\u00e0 lungo l'asse nord-sud (da porte d\u2019Aubervilliers a porte d'Italie), progetto definitivamente accantonato nel 1971. Dal 1983 il canale \u00e8 utilizzato quasi esclusivamente per la navigazione da diporto, gestita da una compagnia privata e attiva 363 giorni all'anno.\nA partire dagli anni 1980 il canale, perdendo sempre pi\u00f9 la sua funzione commerciale, \u00e8 divenuto uno dei luoghi pi\u00f9 popolari per i parigini come \u00abluogo in cui vivere, da vedere, da frequentare, da visitare\u00bb, divenendo un'attrazione turistica. Tale evoluzione da luogo di lavoro noto popolarmente come \u00abscena del crimine e di cadaveri recuperati\u00bb, \u00e8 stata frutto anche della scomparsa, a partire dagli anni Quaranta dello scorso secolo, delle numerose industrie che sorgevano lungo le sponde del canale, con la nascita di numerose attivit\u00e0 commerciali \u00ablegate alle nuove tecnologie, alla comunicazione, alla grafica, alla pubblicit\u00e0, alla moda, al mondo musicale\u00bb, nonch\u00e9 alla gentrificazione dei quartieri da esso attraversati. Nel 1995 venne sperimentata per la prima volta la pedonalizzazione domenicale delle sue rive, divenute luogo di passeggio e palcoscenico per performance artistiche.\nNel corso degli anni il canale \u00e8 stato pi\u00f9 volte svuotato completamente per consentire i necessari interventi di manutenzione straordinaria. Ci\u00f2 \u00e8 avvenuto nel 1876, nel 1929, nel 1977, nell'autunno del 1993, nell'inverno 2001-2002 (con la rimozione di circa di rifiuti) e nei primi mesi del 2016.\nNell'inverno 2006-2007 su ambo le rive del bassin des Marais furono installate 200 tende per l'iniziativa \"Les Enfants de Don Quichotte\" della neocostituita associazione omonima, finalizzata alla sensibilizzazione nei confronti del diritto all'abitazione soprattutto per i senzatetto. Agli inizi di gennaio 2018 avevano preso dimora nelle tende tra le 260 e le 280 persone, con la presenza di poche dozzine di volontari che avevano scelto di condividere le loro condizioni di vita. Il 20 giugno 2010, con un'operazione congiunta, il comune di Parigi, la Compagnie r\u00e9publicaine de s\u00e9curit\u00e9 e l'associazione \"France terre d'asile\" hanno proceduto alla rimozione degli accampamenti lungo il canale; tuttavia, a causa della crisi migratoria in Europa, il quai de Jemmapes continua ad accogliere un considerevole numero di migranti provenienti prevalentemente dall'Asia centrale e dal Medio Oriente.\nDescrizione.\nIl canal Saint-Martin ha origine all'estremit\u00e0 occidentale del bassin de la Villette (sul lato opposto rispetto agli sbocchi del canale dell'Ourcq e del canal Saint-Denis) nel XIX \"arrondissement\", nei pressi della Rotonde de la Villette. L'ingresso al canale \u00e8 costituito da una doppia chiusa, la chiusa della Villette, la quale \u00e8 sormontata dall'omonima passerella pedonale in ghisa; quindi il canale entra nel X \"arrondissement\" passando al di sotto di place de la Bataille-de-Stalingrad (che \u00e8 attraversata dal tratto sopraelevato della linea 2 della metropolitana di Parigi).\nIl tratto a cielo aperto, lungo il quale il canale \u00e8 affiancato dai quai de Valmy (sulla riva destra) e de Jemmapes (sulla riva sinistra), si articola in cinque bacini artificiali (larghi ), dei quali il primo \u00e8 il bassin Louis-Blanc, distinto dal successivo bassin des Morts (o bassin du Combat) dal ponte di rue Louis-Blanc, in muratura. L'alveo del bassin Louis-Blanc, in muratura e sorretto da pali, fu realizzato in occasione dell'ottocentesco interramento parziale del canale, quando fu necessario abbassare il letto originario; inizialmente i pali erano affondati in un suolo gessoso che, con il corso del tempo, si \u00e8 sciolto lasciando spazio al vuoto. Lungo la banchina destra del bacino, ad un livello inferiore rispetto a quello stradale, si trova l'ex deposito di materiali Point P, dal 2002 caserma dei pompieri Landon parzialmente trasformata poi in incubatore di imprese e centro culturale nel 2016; l'edificio \u00e8 caratterizzato da una piccola torre in muratura posta sulla facciata settentrionale. Segue la chiusa dei Morti, doppia, nei pressi della quale il canale \u00e8 scavalcato dal pont Eug\u00e8ne-Varlin, fisso e ad unica campata in metallo sorretta da pilastri in muratura. \nIl terzo bacino artificiale \u00e8 il bassin des R\u00e9collets sul quale, lungo la riva destra, si affaccia il jardin Villemin. Nel tratto terminale il bacino curva verso sud-ovest e alla sua estremit\u00e0 \u00e8 posta la doppia chiusa des R\u00e9collets, posta tra la passerelle Bichat (a monte) e la passerelle de la Grange-aux-Belles (a valle), affiancata dall'omonimo ponte girevole, risalente al 1890, che collega strade poste ad un livello nettamente inferiore rispetto a quelle messe in comunicazione dai due ponti precedenti.\nL'ultimo tratto a cielo aperto del canale nel X \"arrondissement\" \u00e8 costituito dal bassin des Marais, attraversato dalla passerelle Richerand (diversa dalle altre in quanto costituita da un piano orizzontale sorretto da due grandi travi a stampella e raggiungibile da due rampe laterali), dal ponte girevole di rue Dieu (realizzato nel 1890 in sostituzione di quello originario in legno) e dalla vicina passerelle Alibert. Prima di entrare in galleria, il canale attraversa la chiusa doppia du Temple, a monte della quale si trova la passerelle des Douanes, del 1860.\nPassando sotto rue du Faubourg-du-Temple il canale entra nel tratto sotterraneo, che si sviluppa integralmente nell'XI \"arrondissement\"; il tunnel ha una larghezza che varia dagli 8 ai ed un'altezza massima di al di sopra del livello dell'acqua. L'arcata d'accesso, a sesto ribassato con profilo costituito da cunei squadrati in pietra, \u00e8 sormontata dal busto di Fr\u00e9d\u00e9rick Lema\u00eetre (posto al centro dell'omonima piazza pedonale e rivolto verso rue du Fauborg-du-Temple), realizzato da Pierre Granet nel 1898. La prima sezione della galleria, denominata \"vo\u00fbte du Temple\" e realizzata nel 1906, \u00e8 sormontata da boulevard Jules-Ferry e giunge sino all'incrocio di quest'ultima con avenue de la R\u00e9publique, dove inizia senza soluzione di continuit\u00e0 la seconda sezione sotterranea, denominata \"vo\u00fbte Richard Lenoir\" e costruita tra il 1860 e il 1862, sopra la quale corre boulevard Richard-Lenoir (in corrispondenza dell'incrocio fra quest'ultimo e boulevard Voltaire, la galleria fa una seconda curva verso sud). Sia la prima, sia la seconda presentano ad intervalli regolari nella volta, lungo l'asse mediano, 36 aperture circolari per l'aerazione e per l'illuminazione naturale, di di diametro. La terza sezione del tunnel \u00e8 la pi\u00f9 antica, risale alla costruzione del canale ed \u00e8 lunga ; prende nome dalla soprastante place de la Bastille (\"vo\u00fbte de la Bastille\") e su di essa insiste la colonna di Luglio, eretta tra il 1835 e il 1840 su disegno inizialmente di Jean-Antoine Alavoine e poi di Joseph-Louis Duc riutilizzando il basamento dell'elefante della Bastiglia, gigantesca fontana soltanto abbozzata tra il 1810 e il 1814, che sarebbe dovuta essere alimentata dalle acque del canale, in corrispondenza del quale la volta della galleria da a botte ribassata acquisisce la forma di un arco catenario.\nL'ultimo tratto del canale \u00e8 nuovamente a cielo aperto ed \u00e8 costituito dal bacino dell'Arsenal (che costituisce il confine tra il IV e il XII \"arrondissement\"), lungo , nel quale il corso d'acqua si immette passando al di sotto della banchina della linea 1 della stazione Bastille della metropolitana di Parigi, quest'ultima situata in superficie, anche se al di sotto del livello stradale. Il bacino fu scavato durante la Rivoluzione francese dopo la distruzione della Bastiglia, ampliando il fossato dell'antica fortezza e collegandolo alla vicina Senna; fu adibito a porto fluviale ed acquis\u00ec notevole importanza in seguito all'apertura del canal Saint-Martin, mutando poi nel 1983 la sua funzione da commerciale a turistica (anche grazie alla vicinanza con la Promenade plant\u00e9e, realizzata a partire dal 1988), con posti per 170 imbarcazioni.\nIl canal Saint-Martin sfocia nella Senna attraverso la chiusa dell'Arsenal, al di sopra della quale si trovano (dal porto verso il fiume) il pont Morland, destinato al traffico stradale, l'omonimo ponte della linea 5 della metropolitana (che nei pressi ha la stazione Quai de la Rap\u00e9e) e quello di voie Mazas.\nIl Canale Saint Martin nella cultura.\nPittura.\nIl pittore impressionista inglese Alfred Sisley realizz\u00f2 tre dipinti raffiguranti altrettante inquadrature del canal Saint-Martin, realizzati con la tecnica della pittura a olio su tela:\nIl canale venne raffigurato anche in due dipinti del francese Stanislas L\u00e9pine:\nCinema e televisione.\nIl canal Saint-Martin compare in numerose pellicole:\nAl canal Saint-Martin furono dedicati due lungometraggi:\nIl canale compare inoltre nelle seguenti serie televisive:\nInoltre, in occasione del venticinquesimo anniversario di Telethon in Francia, nel 2005 la societ\u00e0 del servizio pubblico radiotelevisivo France T\u00e9l\u00e9visions fece un collegamento di alcune ore dedicato al Carnevale di Venezia con alcune imbarcazioni (tra le quali una gondola) che navigavano sul Canal Saint-Martin."}
{"id": "611207", "revid": "228587", "url": "https://it.wikipedia.org/wiki?curid=611207", "title": "Ghent", "text": ""}
{"id": "611208", "revid": "30297", "url": "https://it.wikipedia.org/wiki?curid=611208", "title": "Tibilisi", "text": ""}
{"id": "611214", "revid": "120999187", "url": "https://it.wikipedia.org/wiki?curid=611214", "title": "Ciclododecatriene", "text": "Il ciclododecatriene C12H18 \u00e8 un cicloalchene contenente tre gruppi alchenici. Gli isomeri 1,3,5-trans-trans-cis hanno una certa importanza industriale e sono ottenuti per ciclotrimerizzazione del butadiene in presenza di tetracloruro di titanio e un organoalluminio come catalizzatori:\nIl ciclododecatriene trova impiego nella sintesi di ritardanti di fiamma bromurati per materie plastiche e nell'industria dei profumi per preparare fragranze e aromi.\nQuesto composto viene utilizzato anche per la produzione di acido 1,12-dodecandioico attraverso idrogenazione a ciclododecano seguita da ossidazione in aria ad alta temperatura in presenza di acido borico; si ottiene, in tale modo, una miscela contenente un alcol e un chetone. La miscela viene, infine, ulteriormente ossidata da acido nitrico e si ottiene il prodotto finale:\nL'acido \u00e8 principalmente usato per produrre poliammidi ma si usa anche per produrre poliesteri e, nella forma del suo diestere, come lubrificante."}
{"id": "611216", "revid": "123784759", "url": "https://it.wikipedia.org/wiki?curid=611216", "title": "Caterpillar (Mina)", "text": "Caterpillar \u00e8 un album in studio della cantante italiana Mina, pubblicato il 18 ottobre 1991 dalla PDU.\nIl brano \"Il genio del bene\" fu usato da Rete 4 come sigla della telenovela \"Vendetta di una donna\", con Luisa Kuliok.\nTracce.\nDisco 1 / CD 1\nDisco 2 / CD 2"}
{"id": "611219", "revid": "1656773", "url": "https://it.wikipedia.org/wiki?curid=611219", "title": "Silvio Milazzo", "text": "Biografia.\nImprenditore agricolo, era il figlio di Mario Milazzo, sindaco di Caltagirone, e della duchessa Brigida Crescimanno, appartenente ad una delle pi\u00f9 antiche famiglie nobili della Sicilia. Fu direttore della Cassa San Giacomo di Caltagirone, commissario del consorzio agrario di Catania e segretario provinciale della DC catanese. Venne eletto all'Assemblea Regionale Siciliana nella I (1947-1951), II (1951-1955) e III (1955-1959) legislatura con la Democrazia Cristiana e fu assessore ai lavori pubblici nel I e II governo regionale, all'agricoltura nel III, IV, V e VII, e alla sanit\u00e0 nel VI. Nel 1955 fu eletto in aula presidente della Regione, ma rifiut\u00f2 la carica, perch\u00e9 non era stato designato dal suo partito.\nOperazione Milazzo.\nFu protagonista di un'inedita esperienza politica su scala regionale, che riverber\u00f2 i suoi effetti anche sulla politica nazionale. Eletto Presidente della Regione Siciliana, guid\u00f2 il IX e X governo, dal 1958 al 1959, con un'originale coalizione fra la sua Unione Siciliana Cristiano Sociale, il PSDI, il PLI, il PRI e il Movimento Sociale Italiano (Cataldo Grammatico fu assessore all'Agricoltura), con l'appoggio del PSI e del PCI (Paolo D'Antoni, vicepresidente) allora guidato in Sicilia da Emanuele Macaluso. L'operazione politica riusc\u00ec a scalzare la Democrazia Cristiana dalla guida del governo regionale siciliano, con importanti conseguenze sulla politica nazionale.\nL'importanza della sua attivit\u00e0 politica \u00e8 tale al punto che si parla di \"milazzismo\" per designare alleanze politiche fra destra e sinistra per escludere dal governo il centro. Dopo le elezioni regionali del 1959 fu rieletto all'ARS con l'Unione Siciliana Cristiano Sociale, partito di cui fu fondatore e leader. Fu quindi a capo di un secondo governo, dove stavolta non vi erano pi\u00f9 i missini, che entr\u00f2 in crisi all'inizio del 1960, quando un suo esponente, Benedetto Majorana della Nicchiara, fu convinto dai maggiorenti democristiani ad accettare la carica di presidente della Regione, dove fu eletto il 23 febbraio, abbandonando la maggioranza. Silvio Milazzo nel dicembre 1962 si dimise anche dalla carica di deputato regionale. Nell'aprile 1963 si candid\u00f2 alla Camera con la lista \"Concentrazione Unit\u00e0 Rurale\", dove fu il pi\u00f9 votato nella circoscrizione Sicilia II, ma non fu eletto."}
{"id": "611228", "revid": "1698311", "url": "https://it.wikipedia.org/wiki?curid=611228", "title": "Museo civico Amedeo Lia", "text": "Il museo civico \"Amedeo Lia\" ha sede alla Spezia, in Italia. \u00c8 stato inaugurato nel 1996 per ospitare le numerose opere d'arte donate in vita dal collezionista Amedeo Lia al Comune della Spezia.\nStruttura.\nIl museo Amedeo Lia si trova in via del Prione 234, nella zona pedonale del centro storico cittadino. L'edificio in cui ha sede il museo \u00e8 l'antico complesso conventuale dei frati minimi di San Francesco di Paola, costruito a partire dal 1616.\nDal 1798, in seguito alle soppressioni giacobine, il convento diviene prima un ospedale militare e successivamente un ospedale civile. Per meglio svolgere la funzione di ospedale cittadino negli anni a seguire vengono apportate vistose modifiche, come l'abbattimento del campanile e la realizzazione di muri e pilastri per dividere lo spazio disponibile.\nIn seguito alla costruzione del nuovo ospedale viene trasformato in caserma e residenza a partire dal 1914, ed \u00e8 nel primo dopoguerra che viene infine utilizzato come sede della Pretura e poi di uffici comunali. Si arriva cos\u00ec alla ristrutturazione degli anni novanta, necessaria a rendere l'edificio idoneo ad ospitare il prestigioso museo.\nPercorso espositivo.\nEntrati nella chiesa del complesso conventuale, oggi sala I del museo, ecco subito la \"Madonna col Bambino\" (attribuita al Sassetta), legno policromo prodotto in Umbria nel XIII secolo e, a questa contrapposta, il busto femminile in argento dorato, opera del basso medioevo siciliano. Quindi oggetti in avorio, gioielli antichi, paci, smalti limosini, croci e crocifissi.\nLe miniature occupano la sala II, da cui si passa al primo piano interamente dedicato alla quadreria ad eccezione della sala III, di assesso, dove appare ordinato il nucleo archeologico. Superba la testa in calcare giallo proveniente con ogni probabilit\u00e0 dal tempio di Idalion, opera cipriota databile al V secolo a.C.\nQuindi nella sala IV, le tavole due, tre e quattrocentesche, con vertici altissimi: Lippo di Benivieni, Bernardo Daddi, Pietro Lorenzetti, Bartolo di Fredi, Lippo Memmi, Paolo di Giovanni Fei, Sassetta, Sano di Pietro, Bicci di Lorenzo, Vincenzo Foppa, Benedetto Bembo, Alvise Vivarini, Colantonio.\nPer il Cinquecento si segnala la piccola rassegna dei ritratti dove spiccano un presunto \"Autoritratto\" del Pontormo, il \"Ritratto di Gentiluomo\" di Tiziano ed il dipinto di Gentile Bellini, ospitati nella sala VII.\nI Caravaggeschi occupano una sezione cospicua nella sala IX, dedicata al Seicento, cos\u00ec come Venezia ed i suoi grandi interpreti spiccano fra i dipinti settecenteschi della sala X: il nitore teatrale e scenografico di Michele Marieschi, l'equilibrio formale di Canaletto, i cieli vasti di Bernardo Bellotto, le tremule e offuscate vedute di Francesco Guardi e i fiori ricadenti di Elisabetta Marchioni.\nAl secondo piano, nella sala XI, i bronzi, ottimamente rappresentati: Severo Calzetta da Ravenna, il Riccio, l'Antico, il Moderno, Niccol\u00f2 Roccatagliata, Ferdinando Tacca e gli ambiti o le botteghe di Baccio Bandinelli, Ammannati, Giambologna.\nFra i vetri si segnala il nucleo archeologico nella sala XII - nel quale troviamo la rarissima piccola bottiglia a bande d'oro di produzione imperiale - e quello settecentesco. Quindi i cristalli di rocca, le maioliche, i coralli, le casse in pastiglia, le terrecotte.\nIn conclusione la sala XIII o delle nature morte, prevalentemente seicentesche: Fede Galizia, Cristoforo Munari, Cagnacci, il serico e scontuoso tessuto che fa da sfondo al liuto di Evaristo Baschenis o della sua cerchia."}
{"id": "611230", "revid": "62004", "url": "https://it.wikipedia.org/wiki?curid=611230", "title": "Ruslan Pidhornyj", "text": "\u00c8 stato campione del mondo dell'inseguimento a squadre su pista nel 1998, e poi professionista su strada dal 2002 al 2011, vincendo il titolo nazionale in linea nel 2008.\nCarriera.\nArriv\u00f2 a correre in Italia nelle categorie giovanili e svolse molta attivit\u00e0 su pista, vincendo anche, nel 1998 a Bordeaux, un titolo mondiale \u00e9lite nell'inseguimento a squadre con la sua nazionale. Dopo i buoni risultati in campo dilettantistico, pass\u00f2 professionista nel 2002 con la De Nardi-Pasta Montegrappa ma, a parte il secondo posto nel campionato nazionale su strada, non colse risultati di rilievo. L'anno successivo non riusc\u00ec a trovare un ingaggio e decise pertanto di tornare a correre tra i dilettanti con la trevigiana Marchiol-Famila-Site.\nNel 2004 fu ingaggiato da nuova squadra professionistica, il Team LPR-Piacenza, ma la sua esperienza non dur\u00f2 molto e si ritrov\u00f2 a correre nuovamente tra i dilettanti, tra le file della Centro Convenienza Esse-Olmo di Imperia, continuando comunque a mostrare le sue buone qualit\u00e0. Nel 2005 trov\u00f2 l'ingaggio stabile nel mondo professionistico con la Tenax-Salmilano; nel finale di stagione colse buoni piazzamenti, su tutti il secondo posto al Gran Premio Nobili Rubinetterie dove venne superato da Damiano Cunego. Il 2006 fu l'anno della svolta: soprattutto nei mesi estivi trov\u00f2 costanza di rendimento e, dopo aver ottenuto buoni piazzamenti \u2013 tra cui spiccano i secondi posto al Gran Premio Citt\u00e0 di Camaiore e nella classifica finale del Giro d'Austria \u2013 riusc\u00ec a centrare la prima vittoria da professionista nel Trofeo Matteotti, classica del calendario italiano che si svolge ogni anno sulle strade di Pescara. Le buone prestazioni gli valsero la convocazione in nazionale per i mondiali di Salisburgo ma, su un percorso non troppo adatto alle sue caratteristiche, disput\u00f2 una prova anonima.\nNel 2007 fu vicecampione nazionale su strada; conquist\u00f2 inoltre una tappa al Brixia Tour, breve corsa a tappe che si tiene in provincia di Brescia. Nella stagione 2008 la Tenax si fuse con il team LPR Brakes-Ballan, con il quale aveva gi\u00e0 corso, dando cos\u00ec vita a un'unica squadra capitanata da Danilo Di Luca: con la nuova formazione Pidhornyj si classific\u00f2 secondo al Giro d'Austria (vincendo anche una tappa) e vinse il titolo nazionale ucraino su strada. Durante l'anno partecip\u00f2 anche alla prova in linea dei Giochi olimpici di Pechino.\nNel 2009 si trasfer\u00ec al neonato team italo-ucraino ISD, con il quale partecipa al Giro d'Italia, ritirandosi per\u00f2 all'ottava tappa. Concluse poi al secondo posto il Giro d'Austria e nel 2010 fu di nuovo vicecampione ucraino in linea. Per la stagione 2011 si accas\u00f2 alla Vacansoleil-DCM, formazione olandese del circuito UCI World Tour; fu questa la sua ultima annata da professionista."}
{"id": "611231", "revid": "78273", "url": "https://it.wikipedia.org/wiki?curid=611231", "title": "Museo Amedeo Lia", "text": ""}
{"id": "611233", "revid": "486946", "url": "https://it.wikipedia.org/wiki?curid=611233", "title": "002 Agenti Segretissimi", "text": ""}
{"id": "611235", "revid": "83531", "url": "https://it.wikipedia.org/wiki?curid=611235", "title": "Vladimir Karpec", "text": " Passista-scalatore, vinse la classifica giovani al Tour de France 2004, la Volta Ciclista a Catalunya 2007 e il Tour de Suisse 2007.\nCarriera.\n2001-2007: gli esordi e i successi.\nPassato professionista nel 2001 nelle file di una piccola squadra russa, l'Itera, nel 2002 fa vedere subito di avere una buona propensione nelle gare con arrivo in salita e nelle cronometro. Disputando prevalentemente gare in Spagna e Portogallo, si accorge di lui la iBanesto.com, squadra poi rinominata in Illes Balears e in Caisse d'Epargne, che lo mette sotto contratto a partire dal 2003. Dopo una buona prima annata nel 2004 arriva la prima vittoria da professionista di Karpec, la classifica generale finale della Vuelta a La Rioja. Nel luglio dello stesso anno partecipa al Tour de France dove si classifica 13\u00ba e si aggiudica la maglia bianca di miglior giovane, succedendo cos\u00ec al connazionale Denis Men'\u0161ov che l'aveva vinta l'anno prima. Nell'occasione il \"Cannibale\" Eddy Merckx si profonde in complimenti verso di lui, designandolo come uno dei possibili eredi di Lance Armstrong.\nIl 2005 vede la sua prima partecipazione al Giro d'Italia, dove grazie alle buone prestazioni in salita e soprattutto a cronometro termina al settimo posto nella classifica finale. Partecipa poi nuovamente al Tour de France ma la condizione fisica non ottimale lo porta a concludere molto lontano dalle posizioni di vertice. Nel 2006, dopo aver fatto bene in alcune brevi corse a tappe, \u00e8 ancora protagonista nelle corse a tappe pi\u00f9 importanti: si piazza infatti nono al Giro di Svizzera, 21\u00ba al Tour de France, dove asseconda le ambizioni del compagno \u00d3scar Pereiro, poi vincitore a tavolino della corsa, e ottavo alla Vuelta a Espa\u00f1a, pur svolgendo perlopi\u00f9 un lavoro di gregariato per il capitano designato Alejandro Valverde.\nCoglie un altro successo nel 2007, aggiudicandosi il prologo della Vuelta a Castilla y Le\u00f3n, ma nella classifica finale \u00e8 solo diciannovesimo; sempre nel 2007 vince la Volta Ciclista a Catalunya davanti all'australiano Michael Rogers e a Denis Men'\u0161ov. Nel mese di giugno infine le doti da regolarista gli consentono di primeggiare al Giro di Svizzera: nell'occasioni vengono battuti Kim Kirchen e Stijn Devolder.\n2008-2013: gli ultimi anni.\nNel 2008 \u00e8 al via del Giro d'Italia, ma gi\u00e0 nella giornata inaugurale, quella della cronosquadre a Palermo, cade e rimedia un'incrinatura al polso destro; continua tuttavia la corsa, concludendola al 31\u00ba posto. Il 4 giugno, nel corso dell'operazione chirurgica a Pamplona, il dottor Jes\u00fas Alfaro Adrian gli effettua un'osteosintesi allo scafoide. Cinquanta giorni dopo Karpec torna al successo, imponendosi in solitaria nella Prueba Villafranca de Ordizia, gara di categoria 1.1 dell'UCI Europe Tour.\nAll'inizio della stagione 2009 viene messo sotto contratto dal Team Katusha, la neonata formazione russa iscritta al ProTour. Partecipa con successo al Tour de Romandie chiudendo al secondo posto nella classifica generale e al Tour de Suisse arrivando quinto. Nel 2010 corre sia il Giro d'Italia che il Tour de France; in agosto rinnova di un altro anno, fino al termine del 2011, il contratto che lo lega alla Katusha.\nNel 2012 ritorna in Spagna alla Movistar, che aveva lasciato al termine del 2008. Con questa squadra conclude la carriera professionistica al termine del 2013 dopo aver partecipato ancora, senza particolari risultati, a un Tour de France (2012) e a un Giro d'Italia (2013)."}
{"id": "611237", "revid": "729019", "url": "https://it.wikipedia.org/wiki?curid=611237", "title": "BGM-71 TOW", "text": "Il BGM-71 TOW (\"T.O.W.\" in acronimo di(\"Tube-launched Optically-tracked Wire-guided\", cio\u00e8 missile guidato via cavo, lanciato da tubo) \u00e8 un sistema d'arma controcarro a lunga gittata filoguidato di seconda generazione con guida del missile semiautomatica tramite sorgente IR (SACLOS).\nEntr\u00f2 in servizio nel 1972 presso l'esercito USA e fu impiegato nel conflitto in Vietnam prima dalla fanteria e successivamente anche a bordo degli elicotteri con appositi lanciatori. Ebbe grande successo e diffusione, fu realizzato in oltre 300.000 esemplari nei primi 12 anni e in un gran numero anche nei decenni successivi.\nOriginariamente la gittata era di 2950/3000m se in condizioni meteo buone e se il terreno non presentava specchi d'acqua e la perforazione era di 500-600mm, ma poi queste prestazioni sono state migliorate. Il costo si aggira attorno ai 12.000 dollari nei modelli pi\u00f9 recenti.\nIl TOW pu\u00f2 essere equipaggiato con diversi missili. Il missile \"base\" con un peso di poco inferiore ai 19\u00a0kg e una testa di 127mm pu\u00f2 sviluppare una velocit\u00e0 massima iniziale di 345 m/s ed \u00e8 in grado di perforare ai lati qualsiasi carro armato in servizio attualmente. Il TOW \u00e8 dotato di testata HEAT. Si tratta di una testata a carica cava ovvero dotata di un'ogiva allungata che garantisce una distanza di stand-off ottimale per la formazione, con l'esplosione della carica, di un getto di plasma ad altissima temperatura e velocit\u00e0. Il getto di plasma esercita sul bersaglio una pressione di migliaia di chilogrammi per cm2 garantendo al missile una capacit\u00e0 di penetrazione molto alta e facendo arrivare a migliaia di gradi la temperatura all'interno del carro provocando spesso lo scoppio delle munizioni dello stesso.\nPer la configurazione usata dalla fanteria il sistema d'arma \u00e8 composto da 6 parti principali:\nIl missile TOW pu\u00f2 essere lanciato non solo dalla fanteria ma anche a bordo di veicoli ruotati (senza l'ausilio del treppiede ma con appositi agganci), cingolati o perfino da elicotteri (con appositi lanciatori)."}
{"id": "611242", "revid": "767487", "url": "https://it.wikipedia.org/wiki?curid=611242", "title": "Rauco", "text": "Rauco \u00e8 un comune del Cile centrale, che si trova nella Provincia di Curic\u00f3, Regione del Maule. \nIl comune conta 8 566 abitanti ed il suo territorio si estende per una superficie di 309 km\u00b2. "}
{"id": "611243", "revid": "110157", "url": "https://it.wikipedia.org/wiki?curid=611243", "title": "Pelluhue", "text": "Pelluhue \u00e8 un comune del Cile centrale, che si trova nella Provincia di Cauquenes, Regione del Maule.\nIl comune a una superficie di 371 km\u00b2 e conta 6.620 abitanti. Mentre Pelluhue \u00e8 la frazione pi\u00f9 popolosa del comune, il capoluogo comunale \u00e8 la localit\u00e0 di Curanipe. Pelluhue e Curanipe sono tra le localit\u00e0 di villeggiatura pi\u00f9 popolare della Regione del Maule.\nAlle ore 03:34 (locale) del 27 febbraio 2010, un terremoto di 8,8 gradi della scala Richter ha interessato una vasta zona del Centro-Sud del Cile. Pelluhue e Curanipe, luoghi vicino all'epicentro del terremoto, sono stati parzialmente distrutti dal terremoto e poi inghiottiti dal maremoto che segu\u00ec il sisma."}
{"id": "611244", "revid": "110157", "url": "https://it.wikipedia.org/wiki?curid=611244", "title": "Chanco", "text": "Chanco \u00e8 un comune del Cile centrale, che si trova nella Provincia di Cauquenes, Regione del Maule.\nIl comune conta 9.457 abitanti ed il suo territorio si estende per una superficie di 530 km\u00b2."}
{"id": "611245", "revid": "92723", "url": "https://it.wikipedia.org/wiki?curid=611245", "title": "Cauquenes", "text": "Cauquenes \u00e8 un comune del Cile centrale e capoluogo dell'omonima provincia, che si trova nella Regione del Maule.\nIl comune conta 41 217 abitanti (2002) ed il suo territorio si estende per una superficie di 2 126\u00a0km\u00b2.\nStoria.\nSecondo i documenti storici di Alonso de Ercilla, la citt\u00e0 di Cauquenes originalmente \u00e8 stata abitata dalla trib\u00f9 conosciuta come i Promaucaes della zona di Maule, che costituivano una comunit\u00e0 nello stesso luogo dove oggi si trova la citt\u00e0 moderna. Cauquenes \u00e8 stata fondata il 9 maggio 1742, con il nome originale di \"Villa de Nuestra Se\u00f1ora de las Mercedes de Jos\u00e9 de Manso del Tutuv\u00e9n\", nella striscia di terra situata fra i fiumi Tutuv\u00e9n e Cauquenes, che il capo promaucae Ascensio Gald\u00e1mez e sua moglie Micaela de Araya donarono al regno spagnolo.\nIl fondatore della citt\u00e0 \u00e8 stato il Governatore de allora del Regno del Cile, Jos\u00e9 Manso de Velasco. Il nome della citt\u00e0 \u00e8 stato cambiato a Villa de Cauquenes, in primo luogo, e finalmente, a Cauquenes.\nCauquenes \u00e8 un toponimo derivato dal termine \"cauque\", un tipo di pesce salmonoide, oggi estinto, che popolava i fiumi di quella zona.\nSociet\u00e0.\nEvoluzione demografica.\nSecondo il censimento del 2002 dell'Istituto Nazionale Cileno per le Statistiche (INE), il comune (\"comuna\") di Cauquenes ha una popolazione di 41.217 abitanti, di cui 21.125 femmine e 20.092 maschi. Approssimativamente un quarto della popolazione abita in zone rurali (10.446) mentre tre quarti abitano in settori urbani (30.771). Altre localit\u00e0 nel comune di Cauquenes, includono quei seguenti:\nAmministrazione.\nIl governatore della provincia di Cauquenes \u00e8 la Sig.ra Mar\u00eda Ang\u00e9lica S\u00e1ez. Il sindaco di Cauquenes \u00e8 il sig. Guillermo Badilla (Partito Democratico Cristiano del Cile)."}
{"id": "611246", "revid": "367445", "url": "https://it.wikipedia.org/wiki?curid=611246", "title": "X Prize Foundation", "text": "La X Prize Foundation \u00e8 una organizzazione non-profit con sede a St. Louis, Missouri (USA), creata per incentivare innovazioni tecnologiche radicali in vari campi.\nAd oggi, il premio pi\u00f9 importante che assegna questa organizzazione \u00e8 l'Ansari X Prize, con una ricompensa di 10 milioni di dollari per la prima organizzazione non governativa capace di lanciare (due volte nell'arco di due settimane) un veicolo spaziale riutilizzabile con equipaggio umano. Questo premio punta a incentivare lo sviluppo dei voli spaziali a basso costo, ed \u00e8 stato assegnato alla societ\u00e0 Scaled Composites per il suo programma spaziale \"Tier One\", il 6 novembre 2004.\nPremi X PRIZE.\nGli X PRIZE sono ricompense monetarie assegnate con lo scopo di incentivare tre obbiettivi primari:\nI premi tuttora attivi sono:\nConsiglio di amministrazione.\nLa Fondazione \u00e8 amministrata da un consiglio di amministrazione molto numeroso e variegato, i cui membri attuali sono:"}
{"id": "611247", "revid": "110157", "url": "https://it.wikipedia.org/wiki?curid=611247", "title": "Provincia di Cauquenes", "text": "La provincia di Cauquenes \u00e8 una provincia del Cile centrale, che appartiene alla Regione del Maule (\"VII Regi\u00f3n\"). La provincia confina:\nLa provincia conta 3 comuni (Cauquenes, Chanco e Pelluhue) e 57.088 abitanti (2002) e si estende per 3 027 chilometri quadrati."}
{"id": "611249", "revid": "110157", "url": "https://it.wikipedia.org/wiki?curid=611249", "title": "Constituci\u00f3n (Cile)", "text": "Constituci\u00f3n \u00e8 un comune del Cile centrale, che si trova nella Provincia di Talca e Regione del Maule. La citt\u00e0, affacciata sull'oceano Pacifico ed alla bocca del fiume Maule, \u00e8 una stazione balneare, una citt\u00e0 industriale (carta e polpa di legno) ed un porto secondario. La superficie del comune \u00e8 di 1 344 km\u00b2 e la sua popolazione nel 2002 era di 46 081 abitanti."}
{"id": "611250", "revid": "628767", "url": "https://it.wikipedia.org/wiki?curid=611250", "title": "San Clemente (Cile)", "text": "San Clemente \u00e8 un comune del Cile centrale, che si trova nella Provincia di Talca e Regione del Maule. La superficie del comune \u00e8 di 4.504 km\u00b2 e la sua popolazione \u00e8 di 38.579 abitanti. San Clemente \u00e8 il comune pi\u00f9 vasto della Regione del Maule.\nNel comune si trova l'area vulcanica della Laguna del Maule, da cui nasce l'omonimo fiume che d\u00e0 il nome alla Regione."}
{"id": "611251", "revid": "1013865", "url": "https://it.wikipedia.org/wiki?curid=611251", "title": "Huala\u00f1\u00e9", "text": "Huala\u00f1\u00e9 (in mapudungun: \"occhio dell'anatra\") \u00e8 un comune del Cile centrale, che si trova nella Provincia di Curic\u00f3 e Regione del Maule. La superficie del comune \u00e8 di 629 km\u00b2 e la sua popolazione \u00e8 di 9 303 abitanti."}
{"id": "611252", "revid": "110157", "url": "https://it.wikipedia.org/wiki?curid=611252", "title": "Licant\u00e9n", "text": "Licant\u00e9n (in mapudungun: \"luogo della pietra incantata\") \u00e8 un comune del Cile centrale, che si trova nella Provincia di Curic\u00f3 e Regione del Maule. La superficie del comune \u00e8 di 273\u00a0km\u00b2 e la sua popolazione \u00e8 di 7 288 abitanti."}
{"id": "611253", "revid": "34392", "url": "https://it.wikipedia.org/wiki?curid=611253", "title": "Causa (diritto)", "text": ""}
{"id": "611254", "revid": "628767", "url": "https://it.wikipedia.org/wiki?curid=611254", "title": "Molina (Cile)", "text": "Molina \u00e8 un comune e citt\u00e0 della Provincia di Curic\u00f3, nella Regione del Maule, Cile centrale. \nIl comune conta 40 815 abitanti ed il suo territorio si estende per una superficie di 1 552 km\u00b2."}
{"id": "611261", "revid": "123199685", "url": "https://it.wikipedia.org/wiki?curid=611261", "title": "Junge Freiheit", "text": "La Junge Freiheit \u00e8 un giornale tedesco, fondato nel 1986. Non \u00e8 legata ad alcun partito politico, ma \u00e8 considerata vicina alle posizioni della \"Neue Rechte\", movimento politico a cavallo tra conservatorismo nazionale ed estremismo di destra. \u00c8 pubblicata a Berlino. Redattore \u00e8 Dieter Stein. Esce con cadenza settimanale in circa diciottomila copie."}
{"id": "611270", "revid": "767487", "url": "https://it.wikipedia.org/wiki?curid=611270", "title": "Corvus Corax (gruppo musicale)", "text": "I Corvus Corax sono un gruppo tedesco noto per suonare musica medievale utilizzando strumenti dell'epoca. Prendono il nome dal corvo imperiale. Si formano nel 1989, quando Castus Rabensang e Venustus iniziano a collaborare. Spesso usano le cornamuse come strumento per assoli, e le loro performance live attirano l'attenzione per il look bizzarro dei componenti, ispirato alla mitologia greca antica.\nIl gruppo \u00e8 formato da sette membri permanenti: Victorius de Aquilare, Castus Rabensang, Micha der Frick, Harmann der Drescher, Hatz, V\u00edt e Xandru. Il gruppo lavora con l'etichetta Behzmokum in Europa e Noir Records negli USA. I progetti dei Cantus Buranus finora sono stati pubblicati in Europa tramite la Roadrunner Europe.\nInterpretazione e teoria.\nSiccome la teoria della musica medievale era dominata dai chierici, \u00e8 spesso difficile determinare dai manoscritti esistenti come suonasse la musica popolare di quel tempo. I Corvus Corax attinsero da alcune fonti per cercare di rendere la propria musica il pi\u00f9 possibile autentica: avevano usato documenti che \"condannavano la musica profana\" come un indice di come potesse essere quella musica, e presero spunto da trattati accademici per informarsi (sebbene in molti casi questi trattati non sono attendibili, perch\u00e9 danno interpretazioni della musica medievale pi\u00f9 che informazioni reali su quali fossero le caratteristiche di quella musica).\nMa una parte di queste informazioni \u00e8 conosciuta per certo. Ad esempio, la musica profana del tempo era spesso accompagnata da un tono basso ronzante simile a quello generato dall'accompagnamento del bordone con un organo, che \u00e8 fornito nel caso dei Corvus Corax dalla vibrazione sulle loro cornamuse. Un indizio sulle armonie usate viene trovato in un canto di Walther von der Vogelweide, nel quale dice che deve essere suonata \"alla vecchia maniera\", cio\u00e8 con l'armonizzazione con le medianti. Al tempo, la mediante era considerata uno scomodo e poco armonioso intervallo della musica sacra, come il tritono, o diabolus in musica, ma era un intervallo comune nella musica popolare.\nLe questioni sono ulteriormente complicate dal fatto che ogni menestrello dovrebbe aggiungere la sua interpretazione a un pezzo, e questa versione scritta pu\u00f2 differire a seconda di chi l'ha trascritta e dove. \u00c8 su questo che si basa l'interpretazione dei Corvus Corax: la musica popolare medievale era suonata pi\u00f9 dal cuore che dalla mente, e nonostante si basino su una cultura accademica, i Corvus Corax tentano di mantenere la maniera spiritata e libera nella quale dovevano suonare i menestrelli.\nProgetti.\nNel 1996 la banda pubblic\u00f2 l'album \"Tanzwut\" che combinava elementi di musica metal con le loro cornamuse. Il CD fu un esperimento di grande successo commerciale e il gruppo decise di continuare la tradizione di quell'album in un progetto musicale separato chiamato \"Tanzwut\", che includeva \"Castus Rabensang\" (dal tedesco Rabensang = canto del corvo), Wim, e Teufel (in tedesco Teufel = Demone) dei Corvus Corax come anche tre nuovi membri.\nNel 2005 Corvus Corax inizi\u00f2 l'ambizioso progetto \"Cantus Buranus\": un'opera integrale basata sulle parole del manoscritto originale dei Carmina Burana.\nLa musica per l'opera veniva composta interamente dal gruppo e non aveva nessun legame con il famoso lavoro di Carl Orff. Era realizzato con un'orchestra sinfonica, un coro e un complesso medievale, combinando la sinfonia tradizionale con melodie tipiche dei menestrelli medievali. Il progetto includeva la registrazione di un CD, un DVD e un'esibizione dal vivo. Un CD dal vivo e la registrazione di un DVD del Cantus Buranus venne pubblicato nel marzo del 2006.\nL'anno 2005 segn\u00f2 il concerto di debutto della band negli USA. Il gruppo realizz\u00f2 quattro set in ognuno dei quattro giorni che trascorsero negli USA nella met\u00e0 di ottobre, non lontano da Filadelfia alla Fiera del Rinascimento della Pennsylvania. C'era anche uno \"spettacolo segreto\" tenuto per i collaboratori della Fiera.\nCon l'etichetta dell gruppo, Pica Music, esce il primo agosto 2008 il nuovo album dei Corvus Corax \"Cantus Buranus II\", una nuova incisione orchestrale di canzoni dal manoscritto medievale \"Carmina Burana\". \nIl gruppo con base a Berlino cre\u00f2 una composizione per orchestra, coro e complesso medievale e realizz\u00f2 un CD e un DVD dal vivo alla Museum Island di fronte a circa 5000 persone.\nTesti.\nI testi delle canzoni dei Corvus Corax sono in latino, lingua d'oc anche in rotwelsch (misto di tedesca, ebraica e rom) e in tedesco medievale."}
{"id": "611273", "revid": "154639", "url": "https://it.wikipedia.org/wiki?curid=611273", "title": "Abeliani", "text": "Gli Abeliani (o \"Abeliti\") furono una setta cristiana sviluppatasi nell'Africa settentrionale, vicino a Ippona, nell'odierna Algeria. La loro storia si colloca a partire dall'epoca dell'imperatore Arcadio (IV secolo), ma era gi\u00e0 terminata ai tempi di sant'Agostino.\nI suoi membri erano sostenitori dell'assoluta continenza sessuale anche all'interno del matrimonio, ritenendo che il vero matrimonio consistesse nell'unione dei cuori e non in quella dei corpi. Derivavano il loro nome da Abele che, a loro avviso, era stato sposato, senza tuttavia mai avere avuto rapporti sessuali con la moglie. Ogni coppia di abeliani adottava un bambino e una bambina destinati a ereditare i suoi beni. Per poter ereditare questi figli adottivi dovevano sposarsi, impegnandosi a loro volta a non generare dei figli, bens\u00ec solo ad adottarne."}
{"id": "611275", "revid": "1272592", "url": "https://it.wikipedia.org/wiki?curid=611275", "title": "Mammillari", "text": "Mammillari, setta nata da uno scisma interno agli anabattisti di Harlem, nel primo Seicento. Deve la sua origine al contrasto determinatosi su come considerare la libert\u00e0 presasi da un giovane di palpare il seno alla ragazza che intendeva sposare. Mentre gli uni sostenevano la necessit\u00e0 del ricorso alla scomunica, altri ritenevano che la sua colpa meritasse di essere perdonata. Tra i due partiti si giunse in breve a una rottura totale e gli \u00abindulgenti\u00bb furono chiamati \"mammillari\". Pierre Bayle vi dedica una voce del suo \"Dictionnaire historique et critique\" in cui sostiene, non senza ironia, che un simile scisma dimostra come gli anabattisti spingano la severit\u00e0 della morale ben oltre quella di tutti i rigoristi cristiani, condannando alla scomunica colui che palpa il seno alla ragazza che ha intenzione di sposare e rompendo la comunione ecclesiastica con coloro che non sono disposti a scomunicare l'autore di simile galanteria."}
{"id": "611278", "revid": "2519", "url": "https://it.wikipedia.org/wiki?curid=611278", "title": "Prierio", "text": ""}
{"id": "611281", "revid": "122825610", "url": "https://it.wikipedia.org/wiki?curid=611281", "title": "Unione coltivatori italiani", "text": "L\u2019Unione coltivatori italiani (UCI) \u00e8 un'associazione di categoria operante nel settore dell'agricoltura italiana. \nStoria.\nLe origini.\nL'Unione coltivatori italiani nasce formalmente nel 1966 e si costituisce legalmente nel 1972. Polarizza le adesioni di buona parte di quel movimento contadino di matrice socialista, protagonista nella vita delle campagne gi\u00e0 nell'immediato dopoguerra, in direzione dell'uguaglianza di tutti i lavoratori della terra sul piano economico e sociale, oltre che giuridico.\nNel 1971 l'Uci d\u00e0 vita all\u2019Enpac, l'ente di patronato, motore della crescita nel territorio.\nL'assetto istituzionale.\n\u00c8 il parlamentare socialista abruzzese Nello Mariani, promotore del sindacato, a determinare sin dall'inizio l'avvio del processo organizzativo nelle campagne in netta contrapposizione con la Coldiretti e la Confagricoltura, da un lato, e dell'Alleanza contadini e della Federmezzadri dall'altro. L'associazione costituisce il naturale approdo per tutti i socialisti del mondo agricolo, operando a sostegno della nazionalizzazione di alcuni comparti produttivi, dell'instaurazione di un'economia mista e soprattutto per il raggiungimento di forme di sicurezza sociale per i lavoratori.\nL'epoca di Bettino Craxi.\nGli anni settanta e ottanta, con l'ascesa di Bettino Craxi, rappresentano un periodo di crescita per il sindacato agricolo. Anche grazie ai presidenti Franco De Carli, Leopoldo Garau, Mariano Landi, Italo Giambalvo e ai segretari generali Angelo Sollazzo e Giovanni Drago oltre ai membri della direzione nazionale dell'Unione coltivatori italiani\u00a0\u2013 numerose tematiche agricole entrano nell'agenda dei governi, in particolare dal 4 agosto 1983 al 17 aprile 1987, quando in due esecutivi consecutivi, Craxi \u00e8 il primo socialista a ricoprire, nella storia repubblicana, la carica di presidente del Consiglio dei ministri.Per l'agricoltura e per l'ambiente \u00e8 l'epoca che vede, tra l'altro, gli adeguamenti per il Ministero dell'agricoltura e delle foreste, l'istituzione del Servizio nazionale di protezione civile (1983) e del Ministero dell'Ecologia (1984), il varo di leggi per lo sviluppo del settore bieticolo-saccarifero (1983), per la disciplina dei fertilizzanti (1984), per la prevenzione e repressione delle sofisticazioni alimentari (1985-1986), ma anche in materia di tutela del suolo, delle acque, di smaltimento dei rifiuti e di controlli ambientali.\nGli anni novanta.\nLa nascita e l'affermazione della Confederazione produttori agricoli (Copagri) all'inizio degli anni novanta (riconosciuta dal Cnel nel 1995), federazione di organizzazioni agricole di cui l'Uci \u00e8 stato socio fondatore, contribuisce a determinare nuovi equilibri nel panorama delle rappresentanze agricole. \nIl 24 aprile 2007, Confederazione produttori agricoli e Confederazione italiana agricoltori stipulano a Roma, presso la sala del Carroccio in Campidoglio, un \"patto federativo aperto\", fondato su azioni ed iniziative comuni orientate alla innovazione della rappresentanza e delle imprese agricole.Gli altri sindacati che hanno costituito la Copagri sono l'Acli-Terra, l'Associazione italiana coltivatori (Aic), l'Unione generale coltivatori (Ugc) della Cisl, l'Unione italiana mezzadri e coltivatori diretti (Uimec) della Uil. \nAd Oggi la Copagri \u00e8 una Confederazione di produttori agricoli dalla cui compagine sono uscite tutte le organizzazioni costituenti, nessuna di queste pertanto fa pi\u00f9 parte della Confederazione.\nI servizi.\nL'Unione coltivatori italiani assicura ai propri associati, a livello nazionale, regionale e provinciale, servizi di consulenza fiscale, formativa, legale, tributaria attraverso le seguenti organizzazioni"}
{"id": "611287", "revid": "184755", "url": "https://it.wikipedia.org/wiki?curid=611287", "title": "Pontificia accademia mariana internazionale", "text": "La Pontificia accademia mariana internazionale (PAMI) \u00e8 una delle sette accademie pontificie coordinate dal Pontificio consiglio della cultura.\nStoria.\nLa Pontificia academia mariana Internationalis (PAMI) \u00e8 nata il 27 luglio 1946, quando l'Ordine dei frati minori nominava una \u201cCommissio Marialis Franciscana\u201d, con sede presso l'allora pontificio ateneo Antonianum a Roma. Questa \"Commissio\" aveva il compito di organizzare e dirigere tutte le attivit\u00e0 \u201cmariologiche e mariane\u201d in preparazione del primo centenario della proclamazione del dogma dell'Immacolata Concezione e di favorire gli studi per la successiva definizione del dogma dell'Assunzione in cielo di Maria. Presidente di questa \"Commissio\" fu nominato padre Carlo Bali\u0107 (1899-1977).\nTra i suoi scopi vi fu quello di creare un'\u201cAcademia Mariana\u201d per organizzare conferenze scientifiche e curare l'edizione di una \u201cBibliotheca Mariana\u201d.\nL'inaugurazione di questa \u201cAcademia Mariana\u201d avvenne il 29 aprile 1947 durante il \u201cPrimo Congresso mariologico dei frati minori d'Italia\u201d dedicato al tema dell'Assunzione di Maria.\nDa quel momento l\"'Academia\" si occup\u00f2 di organizzare una serie di \u201cCongressi Assunzionistici\u201d (Lisbona 1947, Madrid 1947; Montr\u00e9al 1948; Buenos Aires 1948; Puy-en-Velay 1949; USA 1950). E fu con l'esperienza di questi congressi che il P. Bali\u0107 vide la necessit\u00e0 di una coordinazione degli studi e dei ricercatori di mariologia. Cos\u00ec ebbe l'idea di trasformare l'Accademia Mariana in un ente di collegamento e di incontro tra tutti i \u201ccultori di mariologia\u201d del mondo.\nIn questo periodo la Santa Sede stava valutando di organizzare un congresso mondiale in occasione della proclamazione del dogma dell'assunzione. Si pens\u00f2 cos\u00ec di continuare la celebrazione dei grandi congressi mariani iniziati nel 1900 e sospesi a causa delle due guerre mondiali. Sembr\u00f2 bene alla Santa Sede di affidare l'incarico a questa nuova accademia, che da quel momento prese il nome di \u201cAcademia Mariana Internationalis\u201d.\nFin dall'inizio ebbe come suo aspetto caratteristico l'internazionalit\u00e0: l'incontro tra le diverse culture e tradizioni.\nA Roma, nel 1950, in occasione e preparazione del dogma dell'Assunzione, l'Accademia diresse l'organizzazione dell'8\u00ba Congresso mariano internazionale a cui fu aggiunto, per iniziativa di padre Bali\u0107, il 1\u00ba Congresso mariologico internazionale con una caratteristica maggiormente scientifica.\nNel 1954, nel primo centenario della proclamazione del dogma dell'Immacolata Concezione, la Santa Sede affid\u00f2 nuovamente all'Accademia Mariana l'organizzazione del 9\u00ba Congresso Mariano Internazionale e 2\u00b0 Mariologico, che furono celebrati a Roma dal 24 ottobre al 1\u00ba novembre 1954. Anche il 10\u00ba Congresso mariano internazionale e 3\u00b0 Mariologico celebrati a Lourdes nel 1958 furono affidati a questa Accademia.\nA motivo della buona riuscita di questi Congressi e dell'efficienza dimostrata da questa Accademia, l'8 dicembre 1959, il papa Giovanni XXIII, con il \"motu proprio\" \"Maiora in dies\", diede all'Accademia il titolo di \u201cPontificia\u201d, riconoscendola quale ente internazionale e centrale per il coordinamento del lavoro mariologico delle singole nazioni e di singole entit\u00e0 scientifiche, e affidando alla medesima il consiglio stabile per l'indizione dei Congressi mariologico-mariani internazionali.\nIl 4 dicembre 2012, con rescritto di papa Benedetto XVI, ha assorbito anche le funzioni della soppressa Pontificia accademia dell'Immacolata.\nDirettivo e soci.\nIl presidente e il segretario della PAMI sono nominati dal papa con durata quinquennale.\nIl relativo consiglio viene eletto dai soci ordinari con la stessa scadenza.\nI soci dell'Accademia sono distinti in:\n1. ordinari: studiosi che hanno contribuito in modo notevole allo sviluppo della mariologia.\n2. corrispondenti: cultori, docenti, ricercatori, membri delle societ\u00e0 mariologiche nazionali, dei santuari mariani e persone che contribuiscono all'approfondimento della conoscenza della figura di Maria sia scientificamente (\"via veritatis\") come anche in modo artistico, letterario, poetico e pastorale (\"via pulchritudinis\").\n3. onorari: autorit\u00e0 ecclesiastiche e civili, benefattori e altri cultori di mariologia.\nL'Art. 6 degli Statuti approvati nel 1997 da Giovanni Paolo II recita: \"Possono essere annoverati tra i soci dell'Accademia anche uomini o donne dotti che appartengono ad altre confessioni cristiane, promuovendo cos\u00ec il movimento ecumenico\".\nSociet\u00e0 mariologiche.\nAltre sezioni mariane:\nCongressi.\nCongressi mariologici internazionali - Congressi mariani internazionali.\nNel 1950 venne affidata all'Accademia Mariana la celebrazione dei congressi con la nuova dicitura \"mariologico\" e \"mariano\", come suggerito da padre Carlo Bali\u0107.\nCongressi Mariologici Mariani Internazionali.\nDal 2000 i congressi assunsero l'attuale denominazione, dopo la revisione degli Statuti della PAMI, approvata da Giovanni Paolo II l'8 gennaio 1996.\nCattedra di studi mariologici.\nLa PAMI gestisce la cattedra di studi mariologici Beato Giovanni Duns Scoto nella Facolt\u00e0 di Teologia della Pontificia universit\u00e0 Antonianum di Roma."}
{"id": "611288", "revid": "287204", "url": "https://it.wikipedia.org/wiki?curid=611288", "title": "Bibliografia su Pier Paolo Pasolini", "text": "Nella critica di tutto il mondo l'opera di Pier Paolo Pasolini ha suscitato e continua a suscitare enorme interesse e la bibliografia della critica riguardante l'autore \u00e8 vastissima. I titoli che qui seguono sono pertanto solo alcuni tra i pi\u00f9 significativi e solamente a titolo di orientamento."}
{"id": "611296", "revid": "200568", "url": "https://it.wikipedia.org/wiki?curid=611296", "title": "Igbo", "text": "Gli igbo o ibo costituiscono uno dei pi\u00f9 grandi gruppi etnici africani, per un totale di circa 30 milioni di persone. In Nigeria rappresentano circa il 17% della popolazione, e sono presenti soprattutto negli stati confederati di Anambra, Abia, Imo, Ebonyi, Enugu, Delta e Rivers. Altri gruppi significativi si trovano in Camerun e Guinea Equatoriale. Le regioni tradizionalmente abitate dal popolo Igbo (specialmente con riferimento alla Nigeria) vengono talvolta chiamate Igboland (o \"Alaigbo\" in lingua igbo).\nParlano la lingua igbo, che in Nigeria \u00e8 la lingua principale in citt\u00e0 come Bonny, Port Harcourt, Onitsha, Agbo, Ikwo, Aba, Owerri, Enugu, Nnewi, Nsukka, Awka, Umuahia, Asaba e altre.\nStoria.\nL'organizzazione politica e sociale degli igbo, prima della colonizzazione europea, era basata su comunit\u00e0 semi-autonome. Con poche eccezioni (fra cui Onitsha, che aveva un re, e Nri e Arochukwu, che avevano re-sacerdoti), i villaggi igbo erano retti da un'assemblea di persone comuni. Questo tipo di organizzazione rappresenta un caso molto peculiare nel panorama dell'Africa occidentale, infatti lo si ritrova solo presso il popolo ewe del Ghana.\nGli igbo misuravano il tempo con un calendario in cui una settimana contava quattro giorni, un mese contava sette settimane e un anno contava tredici mesi. L'ultimo mese dell'anno aveva un giorno aggiuntivo (per un totale di 365 giorni l'anno). Avevano due sistemi matematici (chiamati okwe e mkpisi) e una forma di prestiti bancari chiamato isusu.\nNel 1870, le regioni abitate dagli igbo furono acquisite dall'Impero britannico. Le conseguenze della colonizzazione sulla cultura e la societ\u00e0 igbo furono profondissime. In seguito ai contatti pi\u00f9 frequenti con altri popoli nigeriani, gli igbo maturarono un senso di appartenenza etnica sempre pi\u00f9 marcato. Abbracciarono in modo entusiastico il Cristianesimo e i modelli culturali occidentali. Il romanzo \"Il crollo\" dello scrittore Chinua Achebe testimonia di questa rapida evoluzione della cultura igbo nel periodo coloniale.\nNel 1966, accuse di brogli elettorali e un successivo colpo di Stato militare portarono la Nigeria in una situazione di crisi che sfoci\u00f2 nel tentativo di secessione di molte regioni igbo, autoproclamatesi Repubblica del Biafra. Il governo centrale nigeriano rispose dando inizio a una guerra civile che si concluse con la sconfitta del Biafra. La guerra divenne tristemente nota per le conseguenze dell'assedio posto dall'esercito nigeriano al Biafra, che caus\u00f2 la morte per fame di milioni di civili e fu da molte parti condannato come genocidio.\nLe regioni igbo giunsero alla fine della guerra civile con gravissimi danni alle infrastrutture; la ricostruzione richiese quasi un ventennio, Diverse citt\u00e0 igbo (per esempio Enugu, Onitsha e Owerri) volgono ancora in gravi condizioni socioeconomiche. In seguito a queste difficolt\u00e0, molti igbo nigeriani sono emigrati verso citt\u00e0 ricche come Lagos, Benin City e Abuja, o addirittura verso altre nazioni, come Togo, Ghana, ma anche Canada, Stati Uniti e Regno Unito, dando luogo a quella che viene talvolta definita diaspora igbo.\nCuriosit\u00e0.\nIl blues per alcuni deriva dai lamenti degli schiavi igbo, detti anche \"calabars\", delle due Caroline (Carolina del Nord e del Sud) e della Florida.\nQuesto popolo aveva un detto: \"Ibos pend cor'a yo\", ovvero \"gli ibo si impiccano da soli\".\nIgbo celebri.\nArte e cultura.\nHanno realizzato caratteristiche steli, costituiti da massi di basalto verdastro, dalla forma somigliante ai \"kudurru\" mesopotamici.\nDurante le feste \"mbari\" vengono esibite statue di argilla raffiguranti gli antenati, dalla peculiarit\u00e0 del gusto del grossolano e del terrificante."}
{"id": "611302", "revid": "124974109", "url": "https://it.wikipedia.org/wiki?curid=611302", "title": "Justify My Love", "text": "Justify My Love \u00e8 uno dei due inediti contenuti nel primo greatest hits della cantautrice statunitense Madonna, \"The Immaculate Collection\". Fu pubblicato come singolo nel 1990.\nScritta originariamente da Ingrid Chavez e Lenny Kravitz, che \u00e8 presente anche come backing vocalist, \"Justify My Love\" fu poi accreditata a Lenny Kravitz e Madonna. Contiene un campionamento del brano \"Security of the First World\" dei Public Enemy, tratto dal loro album \"It Takes a Nation of Millions to Hold Us Back\" del 1988, il quale a sua volta risulta gi\u00e0 contenere un campionamento dal brano \"Funky Drummer\" di James Brown.\nLa canzone fu oggetto di dispute da parte della Chavez, che fece causa ad entrambi per non averla inclusa nei crediti del brano per i diritti d'autore. Ingrid Chavez, che basa sul parlato e sul sussurrato molte delle sue composizioni, con un ritmo dance in sottofondo, spieg\u00f2 come Madonna avesse cambiato ben poco del testo e come Lenny Kravitz non fosse l'autore assoluto della canzone e che, invece, lo fosse solo della frase \"Justify My Love\". Ingrid Chavez fu infine risarcita di qualche milione di dollari.\nIl brano \u00e8 caratterizzato da frasi sussurrate e da cori in sottofondo, fortemente distorti. Questo stile anticip\u00f2 il successivo album \"Erotica\", che nella sua carriera coincise anche con l'uscita del libro fotografico \"Sex\" e del film \"Body of Evidence - Il corpo del reato\".\nIl video.\nFirmato da Jean-Baptiste Mondino e diretto il 9 novembre 1990 a Parigi, \u00e8 sicuramente uno dei pi\u00f9 controversi mai realizzati. Per il contenuto fortemente erotico fu censurato da MTV e mandato in onda solo di notte. Il clip \u00e8 ambientato in una camera di hotel, dove si svolge uno strano party. Protagonisti del video sono i ballerini di Madonna, che hanno partecipato al \"Blond Ambition Tour \" e il suo fidanzato dell'epoca, l'attore e modello Tony Ward. Il video \u00e8 filmato in un bianco e nero sgranato e si apre con Madonna che cammina in uno stato di shock lungo il corridoio di un albergo appesantita da una valigia alla ricerca della sua camera; a un certo punto la stessa si riversa contro una parete e pronunciando le prime parole del brano si accascia sulle ginocchia mentre con gli occhi socchiusi solleva il suo giaccone sotto il quale lascia intravedere le autoreggenti e la sua lingerie, e si massaggia le cosce con le gambe divaricate. In fondo al corridoio nel frattempo si affaccia un uomo misterioso in giacca e camicia, i cui panni sono vestiti da Tony Ward, l'allora compagno della popstar, che avanza verso la cantante: in ginocchio ai suoi piedi, si protende verso di lui. Successivamente vengono mostrate altre camere dell'hotel, dove alcune persone si cimentano in varie pratiche sessuali, per poi passare a Madonna che, sdraiata su un letto, amoreggia con l'uomo misterioso. Il video si conclude con la scritta \"Poor is the man whose pleasures depend on the permission of another\" ossia \"Misero \u00e8 l'uomo il cui piacere dipende dall'accondiscendenza di un altro\".\nABC's Nightline, programma americano, mand\u00f2 in onda il video (non censurato), e Madonna fu ospite della trasmissione per difendere la sua posizione ed esprimere le sue idee sulla censura.\nIl video \u00e8 stato poi pubblicato in VHS l'anno seguente insieme alla performance di \"Vogue\" agli MTV Video Music Awards del 1990.\nIl video ha ricevuto quattro dischi di platino dalla RIAA, che equivalgono a 200.000 copie vendute.\nRemix ufficiali.\nThe Beast Within.\n\"Justify My Love (The Beast Within Mix)\" \u00e8 il remix pi\u00f9 famoso di questa canzone. I versi della canzone sono sostituiti da estratti della Bibbia, esattamente dal libro dell'Apocalisse di Giovanni. \"The Beast Within\" \u00e8 stato inserito nella scaletta del \"Girlie Show\" (1993) e del \"Re-Invention Tour\" (2004). La versione di \"The Beast Within\" proposta durante il \"Re-Invention Tour\" \u00e8 pubblicata sull'album dal vivo \"I'm Going to Tell You a Secret\" (2006)."}
{"id": "611303", "revid": "228587", "url": "https://it.wikipedia.org/wiki?curid=611303", "title": "Giovanni Fontana", "text": ""}
{"id": "611304", "revid": "125823441", "url": "https://it.wikipedia.org/wiki?curid=611304", "title": "Capriccio all'italiana", "text": "Capriccio all'italiana \u00e8 un film a episodi sul genere della commedia all'italiana, girato nel 1967 e distribuito nel 1968, composto da sei episodi diretti da diversi registi:\nTrama.\nEpisodio #01: \"La bambinaia\", diretto da: Mario Monicelli.\nUna bambinaia, non volendo che i suoi bambini leggano i fumetti di Satanik, Diabolik e Kriminal, racconta loro le fiabe classiche di Charles Perrault, ma ne provoca il pianto e il terrore.\nEpisodio #02: \"Il mostro della domenica\", diretto da: Steno.\n\"Che reato ha commesso il tipo qua?\". \"Commissario glielo dico io, esercizio abusivo della professione di barbiere!\", dice Tot\u00f2 arrestato per avere rapato dei giovani capelloni.\nUn vecchio signore, che ha l'abitudine di recarsi due volte a settimana dal barbiere, odia la moda dei \"capelloni\" cio\u00e8 quei ragazzi che portano i capelli lunghissimi, e riesce in tutti i modi e con tutti i travestimenti (prete, prostituta, zampognaro, ragazzo) ad attirarli con l'inganno e a raparli a zero con forbici e macchinetta. I malcapitati, vergognandosi per la calvizie, si nascondono in un capannone. Alla fine il signore verr\u00e0 scoperto e fermato dalla polizia, ma poi il commissario lo rilascer\u00e0 in cambio di un favorino (taglio di capelli al figlio) che l'anziano gli far\u00e0 volentieri.\nEpisodio #03: \"Perch\u00e9?\", diretto da: Mauro Bolognini.\nUna donna e un uomo sono a bordo di un'auto. Lei lo incita ad andare sempre pi\u00f9 veloce e a tagliare la strada alle altre auto. Il tamponamento con un'altra auto sar\u00e0 inevitabile e alle rimostranze dell'altro conducente lei incita il fidanzato a colpirlo con una chiave inglese. L'episodio si chiude col primo piano del titolo d'un quotidiano che riferisce dell'omicidio del guidatore indisciplinato: \"La fidanzata si chiede: perch\u00e9?\" (evidente l'ironia sull'istigazione a usare la chiave inglese da parte della donna).\nEpisodio #04: \"Che cosa sono le nuvole?\", diretto da: Pier Paolo Pasolini.\nIago: Cosa senti dentro di te? Concentrati bene. Cosa senti? \nOtello: S\u00ec s\u00ec, si sente qualcosa che c'\u00e8! \nIago: Quella \u00e8 la verit\u00e0. Ma, ssh! Non bisogna nominarla, perch\u00e9 appena la nomini, non c'\u00e8 pi\u00f9.\nLa storia \u00e8 una rivisitazione dell\"'Otello\", recitato da un gruppo di marionette (Tot\u00f2, Franco Franchi, Ciccio Ingrassia, Ninetto Davoli, Laura Betti e Adriana Asti), che sulla scena interpretano i ruoli shakespeariani ma in realt\u00e0, dietro le quinte, si pongono delle domande sul perch\u00e9 fanno ci\u00f2 che fanno e mostrano un carattere ben diverso rispetto a quello che hanno sul palcoscenico. La rappresentazione viene per\u00f2 interrotta bruscamente dal pubblico che, nel momento pi\u00f9 drammatico, l'omicidio di Desdemona da parte di Otello, irrompe sulla scena e, disapprovando i comportamenti di Otello e di Iago, li fa a pezzi, mentre porta Cassio in trionfo come un eroe. Le due marionette, ormai sciupate per sempre, vengono buttate nella spazzatura e raccolte dal monnezzaro che, cantando \"Cosa sono le nuvole\", li getta in una discarica; qui i due fantocci rimangono incantati a guardare le nuvole e, senza riuscire a capire cosa siano, contemplano la \"straziante, meravigliosa bellezza del creato\". Il cortometraggio prende il titolo proprio da questa scena finale.\nEpisodio #05: \"Viaggio di lavoro\", diretto da: Franco Rossi e Pino Zac (animazione).\n\u00c8 un misto di cartone animato e attori in carne e ossa: una regina si reca in visita in un Paese africano ma sbaglia discorso, pronunciandone uno destinato a un altro Paese e rischia d'essere linciata.\nEpisodio #06: \"La gelosa\", diretto da: Mauro Bolognini.\nSilvana crede che il marito Paolo la tradisca e per questo lo segue, scoprendo che l'uomo le \u00e8 fedele e s'era vestito con cura, badando perfino alle mutande, solo per un appuntamento dal sarto. \nCuriosit\u00e0.\nQuesto episodio \u00e8 l'ultima pellicola cinematografica in cui appare Tot\u00f2 ed \u00e8 l'ultimo film girato dall'artista: \"Capriccio all'italiana\" usc\u00ec nel 1968 mentre le riprese dell'episodio pasoliniano erano state effettuate tra il marzo e l'aprile dell'anno precedente. Tot\u00f2, morto il 15 aprile 1967, non vide la pellicola."}
{"id": "611307", "revid": "3115", "url": "https://it.wikipedia.org/wiki?curid=611307", "title": "Capsicum pubescens", "text": "Capsicum pubescens \u00e8 una tra le cinque specie domesticate di Capsicum. Nativa del Sud America, diffusa prevalentemente in Per\u00f9 e Bolivia, \u00e8 presente anche nei Caraibi e in Messico. \u00c8 una delle specie di Capsicum note da pi\u00f9 tempo, essendo stata coltivata gi\u00e0 5000 anni fa. Essa cresce sulle Ande ad altitudini elevate, generalmente tra i 1500 m. e i 2900 m., presentando quindi una spiccata resistenza al freddo, non tollerando tuttavia il gelo e il calore delle pianure tropicali. Gli Inca apprezzavano molto il gusto del rocoto, una delle principali cultivar. Dato lo spessore della polpa dei frutti, solitamente vengono utilizzati freschi, o surgelati. L'essiccazione \u00e8 difficile, a meno di utilizzare essiccatoi elettrici o metodi equivalenti.\nDescrizione.\nLa caratteristica principale di \"Capsicum pubescens\" sono i semi neri o marrone scuro nel frutto, a prescindere da forma e livello di piccantezza. La pianta \u00e8 generalmente simile ad un piccolo albero, a crescita veloce, simile ad un rampicante, tanto che \u00e8 necessario sostenere con dei graticci i rami pi\u00f9 lunghi. La colorazione dei fiori spazia dal viola intenso al bianco, con colorazioni intermedie, caratteristica che ne rende facile l'identificazione. Le foglie, ovali, possono avere una leggera peluria sulla pagina inferiore. L'altezza pu\u00f2 arrivare a qualche metro, nei climi adatti, ma comunque lo sviluppo verticale della pianta \u00e8 molto pronunciato.\n\"C. pubescens\" ha pochissima variazione genetica nella specie, tanto da essere praticamente non incrociabile con nessun'altra specie coltivata, tranne con\" C. cardenasii\" e \"C. eximium\", con i quali sembra avere un antenato in comune. Alcuni ritengono il \"rocoto\" pi\u00f9 piccante dell'habanero, tanto che viene detto \"el mas picante de los picantes\", il pi\u00f9 piccante dei piccanti, ma ci\u00f2 \u00e8 dovuto ad una composizione di capsaicinoidi particolare.\nColtivazione.\nC. pubescens, essendo il pi\u00f9 ambientato ai climi freddi, \u00e8 adatto per la coltivazione nei climi pi\u00f9 freddi. Come tutte le specie di capsicum, l'eccesso di azoto nel terreno causa l'assenza di fiori e quindi di frutti nella pianta. Per la crescita e la maturazione dei frutti sono necessari circa 120 giorni dal trapianto, quindi \u00e8 consigliabile seminare molto presto in serra o in germinatoio, riscaldando la composta. Molto spesso le piante non sono autofertili, quindi \u00e8 consigliabile coltivarne almeno due, e impollinare a mano per avere il massimo della resa. \u00c8 molto sensibile alla luce diretta del sole, quindi nelle zone pi\u00f9 calde \u00e8 bene ombreggiare le piante nei mesi estivi, per evitare bruciature a foglie e frutti.\nPiccantezza.\nLa variabilit\u00e0 del contenuto in capsaicinoidi, e quindi di piccantezza, all'interno di \"C. pubescens\" non varia molto, per la maggior parte si situa tra 30.000 e 100.000 SU. Sotto riportiamo una tabella delle principali variet\u00e0 e cultivar. "}
{"id": "611310", "revid": "198277", "url": "https://it.wikipedia.org/wiki?curid=611310", "title": "E vissero infelici per sempre", "text": "E vissero infelici per sempre (\"Unhappily Ever After\") \u00e8 una sitcom statunitense prodotta dalla Touchstone Television dal 1995 al 1999.\nTrama.\nJack Malloy \u00e8 un padre di famiglia di mezz'et\u00e0 e schizofrenico, sposato e successivamente separato dalla consorte Jennie. La serie inizialmente era incentrata sul personaggio di Jennie, ma dopo i primi episodi fu rielaborata e il personaggio di Jack, che si era trasferito in un monolocale, torna a casa dalla moglie. La coppia vive da \"separati in casa\", con Jack che si trasferisce in cantina. Jack ben presto diventa il personaggio principale della serie, insieme al coniglio Mr. Floppy, con cui solo Jack, in quanto schizofrenico, pu\u00f2 dialogare. I due hanno spesso modo di scambiarsi opinioni sui pi\u00f9 diversi argomenti, e a volte Mr. Floppy non gli risparmia feroci critiche.\nNelle prime due stagioni compare anche Maureen, la madre di Jennie. La coppia ha tre figli: il superficiale Ryan, l'intelligente e affascinante Tiffany, l'unica benvoluta dal padre, e l'ultimo arrivato Ross, da tutti incompreso. \nA partire dalla terza stagione, Tiffany diventa la co-protagonista dello show insieme a Pierson. Le trame sono focalizzate su Tiffany e Ryan e la loro vita a scuola.\nVerso la fine della quarta stagione, Jennie abbandona la famiglia per andare a vivere con una donna.\nLa quinta e ultima stagione \u00e8 incentrata principalmente sul personaggio di Tiffany. Viene introdotta Barbara, la rivale di Tiffany al liceo. Nell'episodio conclusivo, Jack riesce a guadagnare i soldi necessari per mandare Tiffany ad Harvard. Una volta iniziati a guadagnare i soldi, Jack non ha pi\u00f9 bisogno di Mr. Floppy e guarisce dalla schizofrenia; Mr. Floppy quindi torna ad essere un semplice coniglio di pezza, e muore. A questo punto Jack ricomincia a bere e torna schizofrenico, riportando in vita Mr. Floppy.\nEspedienti narrativi.\nNella prima messa in onda statunitense, la sigla inizia con la foto di matrimonio di Jack e Jennie sorridenti, e piano piano i loro sorrisi scompaiono. La sigla mostra Jack che viene cacciato di casa dalla moglie, e inizia ad incamminarsi verso il suo nuovo appartamento. In sottofondo, una canzone cantata da Bobcat Goldthwait che recita \"We married young, because of cupid. And had three kids, but we were stupid\" (\"Ci siamo sposati giovani perch\u00e9 innamorati. E abbiamo avuto tre figli, ma eravamo stupidi\").\nDalla seconda stagione, come canzone della sigla iniziale viene usata \"Hit the road Jack\" di Ray Charles; la canzone \u00e8 un riferimento a Jennie che caccia di casa Jack. Come immagini, oltre alla gi\u00e0 citata scena iniziale con la foto di matrimonio di Jack e Jennie che da sorridenti diventano tristi, viene utilizzato un footage di scene dalle prime due stagioni. A partire dalle repliche, anche la sigla della stagione 1 viene sostituita da \"Hit the road Jack\"."}
{"id": "611315", "revid": "1006354", "url": "https://it.wikipedia.org/wiki?curid=611315", "title": "Datazione", "text": ""}
{"id": "611317", "revid": "38120", "url": "https://it.wikipedia.org/wiki?curid=611317", "title": "Che cosa sono le nuvole?", "text": ""}
{"id": "611322", "revid": "339392", "url": "https://it.wikipedia.org/wiki?curid=611322", "title": "Vladimir Karpets", "text": ""}
{"id": "611324", "revid": "77358", "url": "https://it.wikipedia.org/wiki?curid=611324", "title": "Proxy DNS", "text": ""}
{"id": "611333", "revid": "2121638", "url": "https://it.wikipedia.org/wiki?curid=611333", "title": "FL Studio", "text": "FL Studio (prima chiamato FruityLoops, sebbene ora sia anche disponibile nel pacchetto \"FruityLoops Edition\") \u00e8 un software per produrre musica, conosciuto anche come workstation audio digitale, creato dalla Image-Line Software.\nLa musica \u00e8 creata registrando e mixando assieme dati audio come campioni MPEG-3, Microsoft WAV, Ogg, MIDI, FLAC e molti altri.\nSi crea, poi, un file esportando il progetto in uno di questi formati. I progetti di Fruity Loops vengono salvati in formato FLP. Si possono usare effetti presenti di stock oppure di terze parti, VST, DX oppure si possono \"campionare\" file audio in formato wave.\nStoria.\nFruity Loops \u00e8 stato lanciato nel 1998. FL Studio era originariamente una creazione di \"Didier \u201cGol\u201d Dambrin\" che poi prese il ruolo di programmatore con la Image-Line, responsabile per il suo sviluppo principale. Il noto programmatore Juan \"Arguru\" Rius \u00e8 stato coinvolto nello sviluppo di Fruity Loops 7.\nCaratteristiche.\nIl programma \u00e8 composto da un sequencer sul quale si possono inserire le singole note per produrre una melodia ecc... oppure si pu\u00f2 utilizzare la propria tastiera del PC come una tastiera digitale per suonare gli effetti caricati e costruire i propri pattern senza inserire nota per nota. Si pu\u00f2 inoltre collegare tramite ingresso midi una tastiera per usare svariati effetti e registrare melodie riportando le singole note sul sequencer. Il tutto inviato ai relativi canali (channels) si convoglia in un potentissimo mixer con 125 \"insert\" da 7 effetti (10 effetti versione 20.5), selezionabili da un vasto elenco interno o caricabili. Ad ogni \"insert\" si possono assegnare input e output hardware gestiti da un ASIO Driver.\nSu FL Studio \u00e8 stata implementata la parte \"sequencer\" del software, infatti, quest'ultimo pu\u00f2 essere utilizzato bypassando quasi completamente la funzione pattern. Ci\u00f2 ha portato FL Studio ad un oggettivo miglioramento nel lavoro, in termini di tempo e qualit\u00e0, portandolo a livelli indubbiamente professionali. Sono state prodotte varie edizioni di FL Studio dove \u00e8 possibile trovare il programma sotto diverse forme a seconda delle proprie esigenze, come ad esempio la versione \"producer\".\nAl 31 dicembre 2019 l'ultima versione di FL Studio uscita sul mercato \u00e8 la versione 20 (aggiornata alla versione 20.7). Alla stessa data FL studio \u00e8 disponibile in quattro edizioni: Fruity Edition, Producer Edition, Signature Bundle ed edizione All Plugins. Dopo essere stato un software disponibile esclusivamente per Windows e un lungo periodo di beta testing, da maggio 2018 con la release 20 \u00e8 disponibile una versione completa e funzionante del software anche per la piattaforma macOS.\nVa inoltre fatto presente che il programma, dalla versione 11, aggiunge il pieno supporto alle sue controparti per dispositivi mobili (FL Studio Mobile per iOS e Android e FL Studio Groove per Windows Phone, oltre all'Image-Line Remote Controller per iOS e Android)"}
{"id": "611336", "revid": "1437722", "url": "https://it.wikipedia.org/wiki?curid=611336", "title": "Ho sognato una strada", "text": "Ho sognato una strada \u00e8 una raccolta musicale di Ivano Fossati uscita il 15 settembre 2006."}
{"id": "611345", "revid": "125360191", "url": "https://it.wikipedia.org/wiki?curid=611345", "title": "Antonio Moresco", "text": "Biografia.\nDopo un'infanzia trascorsa in un collegio religioso e la militanza nella sinistra extraparlamentare (entrambe narrate nelle prime due parti del romanzo \"Gli esordi\"), verso la fine degli anni settanta ha intrapreso un apprendistato letterario, protrattosi per quindici anni e terminato nel 1993 con la pubblicazione dei tre racconti di \"Clandestinit\u00e0\". Nel 1995 pubblica il romanzo breve \"La cipolla\", che insieme al libro precedente sar\u00e0 ristampato anni dopo nel volume \"Il combattimento\" (2012).\nI suoi romanzi, dopo essere stati rifiutati da numerosi editori, hanno trovato diffusione solo col procedere della sua carriera letteraria che culmina con la trilogia dal titolo \"Giochi dell'eternit\u00e0\", che comprende \"Gli esordi\" (pubblicato da Feltrinelli nel 1998 e riedito da Mondadori nel 2011), \"Canti del caos\" (che , con la prima parte edita da Feltrinelli nel 2001 e la seconda da Rizzoli nel 2003, viene pubblicato in versione completa da Mondadori nel 2009) e \"Gli increati\" (2015).\nTra gli altri scritti principali, vi \u00e8 la raccolta di lettere non spedite \"Lettere a nessuno\" (1997, ripubblicata con ampie aggiunte nel 2008), che documenta i suoi difficili rapporti con l'industria letteraria, la breve biografia \"Zio Demostene\" (2005, poi ampliata e ripubblicata con il titolo \"I randagi\") e il romanzo \"Gli incendiati\" (2010), affine per contenuti e stile ai romanzi della trilogia. Con \"Le favole della Maria\" (2007) ha vinto il Premio Andersen 2008 per la sezione \"Miglior libro 6/9 anni\". Nel 2013 pubblica \"La lucina\", a cui segue nel 2014 \"Fiaba d'amore\".\nNel 1999 ha fatto parte della giuria del Premio Italo Calvino. Il suo libro \"L'addio\", del 2016, \u00e8 stato segnalato al Premio Strega da Daria Bignardi e Tiziano Scarpa\n\u00c8 attivo anche come animatore culturale: nel novembre del 2001, con Dario Voltolini, ha organizzato un incontro-confronto tra scrittori e intellettuali dal titolo \"Scrivere sul fronte occidentale\"; sempre con Voltolini ha poi curato, per Feltrinelli, nel 2002, l'antologia scaturita da quell'incontro, che porta lo stesso titolo. Nel 2003 \u00e8 stato tra i fondatori del blog collettivo \"Nazione Indiana\" (sua \u00e8 l'idea del nome), da cui \u00e8 fuoriuscito con altri membri nel 2005 per fondare la rivista telematica e cartacea \"Il primo amore\".\nRisale al 2011 l'esperienza di \"Cammina cammina\", un percorso a piedi da Milano a Napoli Scampia, durato 44 giorni, da cui \u00e8 tratto un testo pubblicato nell'omonimo libro. L'anno successivo, dopo il cammino \"Stella d'Italia\", al quale partecipano pi\u00f9 di 1000 persone, pubblica il volume \"Stella d'Italia. A piedi per ricucire il Paese\". Nel 2013 partecipa a \"Freccia d'Europa\" percorrendo con altri camminatori pi\u00f9 di 1170 chilometri, da Mantova a Strasburgo, per consegnare al Parlamento Europeo un messaggio elaborato durante il cammino. Nel 2014 fonda l'associazione \"Repubblica Nomade\", dopo 15 giorni di cammino attraverso la Sicilia.\nPremi e riconoscimenti.\nPer \"Le favole della Maria\":\nPer \"La lucina\":\nPer la raccolta di racconti \"Clandestinit\u00e0\""}
{"id": "611348", "revid": "767487", "url": "https://it.wikipedia.org/wiki?curid=611348", "title": "Canzoni a manovella", "text": "Canzoni a manovella \u00e8 il quinto disco registrato in studio da Vinicio Capossela per la CGD East West, pubblicato nel 2000.\nA detta di molti critici si tratta del migliore album della sua carriera e tra i migliori dischi usciti in Italia negli ultimi anni.\nFormazione.\nNei crediti di \"Canzone a manovella \"compare il nome Manuel con la specificazione \"Afterhours\" tra parentesi: Capossela si riferisce certamente a Manuel Agnelli (leader del gruppo rock Afterhours), il quale appare tra i componenti del coro (da Capossela chiamato \"ciurma\"). Oltre ad Agnelli vi partecipa anche Vincenzo \"Cinaski\" Costantino che, insieme a Vinicio Capossela, ha scritto il libro In Clandestinit\u00e0."}
{"id": "611349", "revid": "110157", "url": "https://it.wikipedia.org/wiki?curid=611349", "title": "Long May You Run", "text": "Long May You Run \u00e8 un album della Stills-Young Band, guidata da Neil Young e Stephen Stills, gi\u00e0 membri dei Buffalo Springfield e del supergruppo Crosby, Stills, Nash &amp; Young. Si vuole ricreare uno spirito di amarcord tra due vecchi amici.\nIl contributo di Young \u00e8 di cinque canzoni, Stills ne firma quattro e ogni brano \u00e8 frutto di uno dei due autori, ma c'\u00e8 poca collaborazione tra i due, essendo un album poco autobiografico.\nL'album raggiunse la posizione #26 delle classifiche statunitensi.\nFormazione.\nNote aggiuntive:\nRingraziamenti:"}
{"id": "611354", "revid": "287204", "url": "https://it.wikipedia.org/wiki?curid=611354", "title": "Good (Morphine)", "text": "Good \u00e8 l'album di esordio pubblicato nel 1992 dei Morphine, gruppo alternative rock di Boston tra i pi\u00f9 innovativi degli anni novanta guidato da Mark Sandman (morto nel 1999 a Palestrina durante un concerto).\nMalinconico, nostalgico, dalle atmosfere \"noir\", originale, stravagante, \u00e8 il primo disco di una sorta di trilogia che comprende anche i successivi \"Cure for Pain\" (1993) e \"Yes\" (1995).\nUn basso a due corde e un sax tenore, due strumenti inconciliabili che producono un suono irregolare e vitreo; la batteria continua a plasmare figure in continuo movimento e avvolgenti come un leggero soffio di vento. La profonda progressione del basso risucchia gli accordi di Good in una ballata jazz; il sax baritono di Dana Colley ci conduce alle danze, Deupree affonda sui tonfi del tam tam.\nDa molti \u00e8 considerato una pietra miliare della musica rock degli anni novanta."}
{"id": "611366", "revid": "767487", "url": "https://it.wikipedia.org/wiki?curid=611366", "title": "DJ Squarta", "text": "Biografia.\nEntrato nella crew Robba Coatta con lo pseudonimo di Square, inizia una intensa collaborazione con il rapper romano Piotta, con cui firmer\u00e0 le produzioni di due album: \"Comunque vada sar\u00e0 un successo\" del 1998, e \"Democrazia del microfono\" del 2000. Il beatmaker dopo aver prodotto anche per Flaminio Maphia si avvicina al gruppo romano Cor Veleno per cui produce molte delle tracce del disco \"Rock 'n' Roll\". La collaborazione si stringe notevolmente a partire dal 2004 quando Squarta entra ufficialmente nei Cor Veleno e con loro realizza l'album \"Heavy metal\".\nNel 2005 Squarta partecipa alla realizzazione di diversi importanti album della scena nazionale, tra questi \"Piazza Italia\" di Tony Fine e Sapp' Sian, \"Parole\" di Mistaman e \"Block notes\" di Stokka &amp; MadBuddy. Nel medesimo anno, Squarta e Primo realizzano l'album \"Bomboclat\", composto da quindici tracce a cui hanno partecipato anche svariati rapper italiani, come Tormento, Club Dogo, Amir e Turi.\nNel 2010, ha prodotto una strumentale del nuovo album di Saga dal titolo \"Docet\"."}
{"id": "611367", "revid": "125848334", "url": "https://it.wikipedia.org/wiki?curid=611367", "title": "Cleto Sagripanti", "text": "Biografia.\nDopo il diploma in Ragioneria, ha iniziato la sua attivit\u00e0 nell'azienda di famiglia, la Manas spa di Montecosaro (MC), che dal 1956 \u00e8 attiva nel settore delle calzature.\nNel 1993 ricopre il ruolo di direttore vendite; nel 1995 aggiunge all'incarico la direzione marketing e successivamente diventa direttore generale. Nel 2002 \u00e8 nominato Amministratore Delegato, carica che svolge per 11 anni.\nLe sue responsabilit\u00e0 al vertice dell'azienda coincidono con l'inizio di un significativo trend di crescita, frutto di scelte strategiche come la qualit\u00e0, la ricerca e l'innovazione di prodotto, la valorizzazione delle risorse umane e un nuovo impulso alla comunicazione e al branding.\nDal 2002 al 2005 Sagripanti \u00e8 Presidente dei Giovani Imprenditori dell'ANCI (Associazione Nazionale Calzaturieri Italiani), dopo esserne stato membro dal 1994 e Vice Presidente dal 1997 al 2001. Durante il mandato si \u00e8 distinto per la difesa del Made in Italy, l'apertura di show-room collettivi all'estero, la promozione di iniziative per far conoscere il settore sul mercato USA, la realizzazione di corsi di formazione innovativi e altre attivit\u00e0 importanti.\nDal 2003 \u00e8 Delegato Marche al Consiglio Interregionale del Centro Italia del Gruppo Giovani Imprenditori di Confindustria.\nIl 21 aprile 2005 \u00e8 stato eletto Vice Presidente nazionale dei Giovani Imprenditori di Confindustria, movimento guidato da Matteo Colaninno, con delega all'Education ed ai rapporti esterni. Al termine dei tre anni di mandato \u00e8 stato candidato alla Presidenza nazionale del movimento \u201cunder 40\u201d di Confindustria, ottenendo il 40% dei consensi dopo un appassionante confronto con la neo Presidente Federica Guidi.\nNel 2007 \u00e8 membro di Giunta ANCI e nel 2008 \u00e8 nominato componente del Comitato Tecnico Confederale \u201cEducation\u201d.\nNel 2007 \u00e8 stato insignito dall'Universit\u00e0 di Macerata del \"Premio di Ateneo\" riservato all'imprenditore pi\u00f9 innovativo della regione Marche.\nA luglio 2008 \u00e8 entrato nel CdA dell'Universit\u00e0 di Macerata come consigliere indipendente chiamato dal Magnifico Rettore e, sempre nello stesso periodo, \u00e8 nel CdA dell'Associazione MUS-e, progetto multiculturale europeo, presieduto in Italia dall'imprenditore Riccardo Garrone, fondato dal violinista e direttore d'orchestra Yehudi Menuhin, che si propone di contrastare attraverso le espressioni artistiche l'emarginazione e il disagio sociale nelle scuole d'infanzia e primarie.\nA dicembre 2008 \u00e8 stato eletto Presidente della Piattaforma Europea per le nuove tecnologie per le calzature \u201cFootwear\u201d, unico italiano ai vertici di una Piattaforma Europea.\nIl 16 luglio 2009 diviene Presidente dei Calzaturieri di Confindustria Macerata e Vice Presidente di Confindustria Macerata.\nDal luglio 2009 \u00e8 coordinatore del Comitato Industria 2015 e Innovazione dell'ANCI.\nDa maggio 2010 ad ottobre 2013 \u00e8 Presidente di Aerdorica, la societ\u00e0 che gestisce l'aeroporto marchigiano \u201cRaffaello Sanzio\u201d.\nIl 9 giugno 2011 \u00e8 stato eletto Presidente ASSOCALZATURIFICI ITALIANI (allora Anci, Associazione Nazionale Calzaturifici Italiani), e da settembre 2013 Presidente di FIAMP (Federazione Italiana dell'Accessorio Moda Persona) aderente a Confindustria.\nA novembre 2013 fonda Italian Holding Moda, societ\u00e0 ideata con l'obiettivo di valorizzare i marchi e aziende di moda pi\u00f9 rappresentative della qualit\u00e0 e della creativit\u00e0 italiane.\nL'attuale brand portfolio di IHM \u00e8 costituito dall'azienda marchigiana di calzature Alberto Fermani e da Kallist\u00e8, azienda veneta che \u00e8 anche proprietaria del marchio Un Dimanche \u00e0 Venise, nonch\u00e9 licenziataria del marchio N\u00b021.\nNel giugno 2015, dopo aver concluso il secondo mandato alla presidenza di Assocalzaturifici, Sagripanti \u00e8 stato eletto Presidente della Confederazione dei Calzaturieri Europei (CEC)."}
{"id": "611376", "revid": "16066", "url": "https://it.wikipedia.org/wiki?curid=611376", "title": "Example.net", "text": ""}
{"id": "611377", "revid": "479654", "url": "https://it.wikipedia.org/wiki?curid=611377", "title": "Locomotiva FS 290", "text": "Le locomotive FS 290 sono state delle locomotive a vapore italiane per il servizio di linea, utilizzate dapprima della Rete Adriatica, dove costituirono il gruppo 350 bis, e poi delle Ferrovie dello Stato (FS).\nFacenti parte dell'ultimo gruppo di locomotive italiane del tipo \"Bourbonnais\", furono progettate sulla base del tipo costruttivo delle RA 350, poi FS 270, per il servizio di spinta ai treni su linee di valico. Diventarono poi macchine di uso universale, diffondendosi su quasi tutta la rete ferroviaria italiana.\nFurono autorevolmente considerate uno dei \u00abtipi pi\u00f9 rappresentativi di locomotive a vapore tra quelli progettati dagli Uffici studi di Torino e di Firenze\u00bb delle ex Reti Adriatica (RA) e Mediterranea (RM) tra il 1873 e il 1904&lt;ref name=\"Diegoli1961/676\"&gt;.&lt;/ref&gt;.\nNel 1982 l'unica unit\u00e0 superstite, FS 290.319, fu la prima macchina introdotta nel Museo nazionale ferroviario di Pietrarsa (Napoli).\nPremesse.\nLe locomotive a vapore poi conosciute come Bourbonnais, caratterizzate cio\u00e8 dal rodiggio (UIC) C e dal tender separato, vennero progettate e costruite nel 1854-1855&lt;ref name=\"Greggio1977/60\"&gt;.&lt;/ref&gt; (secondo un'altra fonte nel 1856&lt;ref name=\"Briano1977B/44\"&gt;.&lt;/ref&gt;) dalla K\u00f6chlin di Mulhouse per conto della societ\u00e0 ferroviaria francese \"De Paris \u00e0 Lyon par le Bourbonnais\" (poi confluita nella Compagnie Paris-Lyon-M\u00e9diterran\u00e9e). Erano locomotive con tender per servizi di linea, sviluppavano una potenza di 350\u00a0CV e potevano raggiungere una velocit\u00e0 massima di 50\u00a0km/h.\nPoich\u00e9 nell'esercizio delle linee dei Giovi e della Porrettana le locomotive allora in uso stavano dimostrando i loro limiti, la Societ\u00e0 per le Ferrovie dell'Alta Italia (SFAI) decise di integrare il proprio parco con locomotive pi\u00f9 potenti. Dato che le fabbriche italiane non erano ancora in grado di far fronte a tali commesse, l'azienda risolse di rivolgersi all'industria estera. Sicch\u00e9, tra il 1864 e il 1873, vennero importate 166 locomotive del tipo Bourbonnais costruite dall'industria francese (K\u00f6chlin, Schneider e Parent &amp; Schaken) e belga (Cockerill).\nSuccessivamente, su progetto dell'Ufficio d'Arte della SFAI, tali macchine vennero potenziate allungando la caldaia (mettendole cos\u00ec in grado di sviluppare dapprima 400 e poi 450 CV), dotandole di un tender pi\u00f9 capiente e sostituendo il tettuccio di riparo del posto del macchinista e del fuochista con una cabina chiusa su tre lati.\nSulla base delle macchine cos\u00ec potenziate tra il 1877 e il 1884 la SFAI introdusse nel proprio parco altre 104 locomotive del tipo Bourbonnais, costruite da stabilimenti austriaci (Sigl), tedeschi (Hannoversche Maschinenfabrik, Henschel e Vulkan) e italiani (Ansaldo e Pietrarsa). Numerate SFAI 800-1180, nel 1885 vennero divise tra la Rete Mediterranea (diventando RM 3201-3900) e la Rete Adriatica (dove costituirono il gruppo RA 3900).\nNel 1905 79 unit\u00e0 ex RA e 315 unit\u00e0 ex RM costituirono il gruppo 215 FS, di cui nel 1922 esistevano ancora 129 unit\u00e0&lt;ref name=\"Briano1977B/45\"&gt;.&lt;/ref&gt;.\nIl tipo costruttivo delle Bourbonnais, avente le caratteristiche di massima dei vari gruppi SFAI, fu diffuso oltre che presso le RA e le RM anche presso altre aziende ferroviarie italiane (Strade Ferrate Meridionali, Strade Ferrate Romane e Rete Sicula) e costruito anche da industrie italiane. Le unit\u00e0 pervenute alle FS vi costituirono i gruppi 185, 190, 200, 206, 215, 216, 255, 260, 265, 268, 270 e 290.\nProgetto.\nIl buon risultato nella pratica dell'esercizio delle locomotive Bourbonnais, e in particolare delle RA 350, poi FS 270, indusse gli ingegneri della Rete Adriatica a riproporne il progetto aggiornandolo: nel 1898 nacque cos\u00ec il gruppo RA 350 bis, che costitu\u00ec l'ultima versione italiana del tipo costruttivo delle Bourbonnais&lt;ref name=\"Turchi1980/26\"&gt;.&lt;/ref&gt;&lt;ref name=\"FerroVilla1990/33\"&gt;.&lt;/ref&gt;.\nNel 1905 il programma di ammodernamento del parco trazione delle neoistituite Ferrovie dello Stato, che all'epoca comprendeva 2\u00a0664 locomotive a vapore&lt;ref name=\"NascimbeneRiccardi2005/7\"&gt;.&lt;/ref&gt;, impostato da Riccardo Bianchi e collaboratori (tra i quali Guglielmo Cappa e Giuseppe Zara), che si sarebbe dovuto completare entro il 1915, prevedeva la radiazione dei gruppi pi\u00f9 antiquati e meno potenti e veloci, il mantenimento di quelli idonei a un traffico in rapido aumento e l'introduzione di gruppi del tutto nuovi (alcuni dei quali riprendevano gli ultimi progetti delle ex Reti). Sicch\u00e9 venne continuata senza modifiche di rilievo ai progetti la costruzione delle locomotive dei gruppi FS 290, 320, 600, 630, 670, 750, 830, 851, 870, 904 e 910, e si vollero saggiare le tecniche costruttive statunitensi ordinando le 20 macchine dei gruppi 666 e 720&lt;ref name=\"NascimbeneRiccardi2005/11-13\"&gt;.&lt;/ref&gt;.\nCi\u00f2 in attesa della definizione dei progetti dei nuovi gruppi FS 470, 625, 640, 680, 685, 690, 730, 740, 745, 835, 875, 895, 905, e 980 che, insieme a pochi altri, avrebbero caratterizzato la trazione a vapore italiana fino alla sua scomparsa&lt;ref name=\"Corbellini1955/434-444\"&gt;.&lt;/ref&gt;&lt;ref name=\"NascimbeneRiccardi2005/14-24\"&gt;.&lt;/ref&gt;.\nCaratteristiche.\nLe locomotive del gruppo RA 350 bis, poi FS 290, avevano un carro simile a quello delle RA 350. Esse mantennero il diametro delle ruote motrici del gruppo progenitore, ma i praticabili furono rialzati, eliminando la necessit\u00e0 delle custodie della parte superiore delle ruote e di conseguenza agevolando il personale nel caso dovesse spostarsi lungo la macchina per ispezioni e manutenzioni degli organi&lt;ref name=\"Turchi1980/26-27\"&gt;.&lt;/ref&gt;. La cabina, a differenza di quella delle RA 350, non aveva i finestrini laterali.\nFurono aumentate le dimensioni della caldaia e ci\u00f2, mantenendo inalterata la velocit\u00e0 di 60\u00a0km/h delle RA 350, permise di aumentare la produzione di vapore (diventata di 6\u00a0150\u00a0kg/h) e conseguentemente la potenza effettiva (passata a 500 CV, cio\u00e8 370\u00a0kW; con una potenza specifica di 8,4 W/kg), rendendo le 350 bis idonee ai servizi di spinta sulle linee pi\u00f9 acclivi e, in prospettiva, al traino dei treni merci.\nPer il resto il progetto tradiva la sua origine ottocentesca: la caldaia produceva vapore saturo. La sua lunghezza fu portata a 7\u00a0100\u00a0mm. I tubi bollitori, sempre del diametro di 50\u00a0mm, vennero aumentati di numero, da 183 a 223 e infine a 220, ma la loro lunghezza tra le piastre terminali fu ridotta da 4\u00a0150 a 3\u00a0600\u00a0mm. Ci\u00f2 increment\u00f2 la superficie di riscaldamento, portandola a 120,98\u00a0m\u00b2. Pertanto la caldaia pot\u00e9 generare vapore alla pressione di 12 bar e lo sforzo di trazione (alle ruote motrici) pass\u00f2 a 8\u00a0740\u00a0kg&lt;ref name=\"FSAlbum1915v2/43-44\"&gt;.&lt;/ref&gt;. Lo scappamento era dotato di luce variabile tramite palette mobili azionate dal macchinista.\nIl motore aveva due cilindri gemelli esterni al telaio, con distributori a cassetto piano, interni al telaio. Il meccanismo della distribuzione era del tipo Stephenson&lt;ref name=\"FSAlbum1915v2/44-46\"&gt;.&lt;/ref&gt;.\nVennero dotate fin dall'origine del freno pneumatico Westinghouse, che interveniva automaticamente nel caso della rottura dei ganci e, di conseguenza, della condotta dell'aria compressa, introdotto in Italia fin dal 1887&lt;ref name=\"DamenNaglieriPirani1971/10\"&gt;.&lt;/ref&gt; e il cui impiego fu reso obbligatorio da un provvedimento legislativo per tutte le locomotive di nuova costruzione.\nPotevano erogare il vapore per il riscaldamento delle carrozze viaggiatori. Questa caratteristica, comune a tutte le unit\u00e0 del gruppo a partire dal 1914, fu introdotta come modifica sulle unit\u00e0 di prima costruzione.\nModifiche.\nL'esperienza dell'esercizio indusse a introdurre varie modifiche nei sottogruppi successivi al primo (comprendente le FS 290.001-030). Se la macchina rimase sostanzialmente invariata, con le varianti della modifica della testa a croce e della sostituzione della valvola di sicurezza a bilancia del tipo Ramsbottom-Webb&lt;ref name=\"FS1940/101-102\"&gt;.&lt;/ref&gt; con una del tipo Coale&lt;ref name=\"FS1940/102-105\"&gt;.&lt;/ref&gt; e dello scappamento a palette mobili con uno anch'esso variabile \"a pera\", pi\u00f9 vistosa fu la sostituzione del tender a due sale con uno a tre sale, che fu comune al gruppo RA 380, poi 600 FS.\nLe prime unit\u00e0, RA 3631-3660 (poi FS 290.001-030), avevano un tender a due sale simile a quello delle RA 350, poi 270 FS (sottogruppo 270.121-130), con una capacit\u00e0 di 8\u00a0m\u00b3 d'acqua e 3,4\u00a0t di carbone, sufficiente per i servizi di spinta a cui il gruppo era destinato in origine &lt;ref name=\"Cornol\u00f21998/166-167\"&gt;.&lt;/ref&gt;.\nLe successive, RA 3661-3672 (poi FS 290.031-042), ricevettero un tender a tre sale, con una capacit\u00e0 di 12\u00a0m\u00b3 d'acqua e 4\u00a0t di carbone, e in grado di contenere scorte sufficienti per i servizi di linea, comune a quello dalle locomotive RA 180 bis poi FS 552 (sottogruppo 552.025-036) (le 552 ricevettero poi il nuovo tender \"standard\" della RA con una capacit\u00e0 di 12\u00a0m\u00b3 d'acqua e 6\u00a0t di carbone).\nInfine, le unit\u00e0 RA 3673-3742 (poi FS 290.043-112) e FS 29113-29338 ricevettero anch'esse il tender \"standard\" a tre sale della RA con una capacit\u00e0 di 12\u00a0m\u00b3 d'acqua e 6\u00a0t di carbone, comune a quello delle locomotive RA 380 poi FS 600. Esso, ulteriormente modificato, sarebbe diventato uno dei due tender \"standard\" delle FS.\nLe locomotive RA 3654 (poi FS 290.024) nel 1904 e FS 2936 (poi 290.036) nel 1910 vennero utilizzate per la sperimentazione della distribuzione studiata dall'ingegner Eugenio Sc\u00f2poli, ispettore capo delle Officine Grandi Riparazioni di Verona Porta Vescovo. La sperimentazione fu interrotta a causa della morte improvvisa dello Sc\u00f2poli e del mancato ritrovamento delle sue carte d'ufficio&lt;ref name=\"Cornol\u00f21998/86\"&gt;.&lt;/ref&gt; e le due locomotive vennero riportate allo stato d'origine.\nLa continua introduzione di migliorie, anche di dettaglio, suggerite dalla pratica dell'esercizio \u00e8 testimoniata dalle molte ricompilazioni dei disegni d'insieme in sezione della macchina (\"almeno cinque\" fino alla 290.220, riferiscono Ferro e Villa:&lt;ref name=\"FerroVilla1990/36\"&gt;.&lt;/ref&gt;), e in particolare di quelli complessivi in vista esterna e in sezione, pubblicati dalla letteratura tecnica (per quelli riferiti al secondo e al terzo sottogruppo cf&lt;ref name=\"FerroVilla1990/34-36\"&gt;.&lt;/ref&gt;).\nCostruzione.\nLa tabella riassume la cronologia della costruzione e delle consegne all'esercizio (fonti:\n&lt;ref name=\"FSAlbum1915app2/prospetti\"&gt;.&lt;/ref&gt;&lt;ref name=\"KallaBishop1986/25-26\"&gt;.&lt;/ref&gt;&lt;ref name=\"Cornol\u00f21998/164-167\"&gt;.&lt;/ref&gt;)\nLa ripartizione delle unit\u00e0 fra i costruttori fu di 160 per l'Ansaldo, 6 per la Borsig, 7 per la Breda, 30 per le Costruzioni Meccaniche di Saronno, 8 per la Henschel, 39 per Maffei, 5 per Maschinenfabrik Esslingen, 6 per Miani e Silvestri, 20 per la Regia Fabbrica di Locomotive e Macchine.\nLe unit\u00e0 3673-3742, poi FS 290.053-112, a causa delle vicissitudini connesse al ritardato riscatto da parte dello Stato della ex Rete Adriatica entrarono in servizio con la marcatura provvisoria delle Strade Ferrate Meridionali.\nAlla data della circolare del Servizio Trazione del 10 settembre 1905, che introdusse la nuova classificazione e numerazione delle FS, risultavano immatricolate le 52 unit\u00e0 numerate FS 2901-2952&lt;ref name=\"Cornol\u00f21998/33\"&gt;.&lt;/ref&gt;. Poich\u00e9 nel 1905-1906 erano state ordinate diverse decine di unit\u00e0 che con la numerazione a quattro cifre avevano assunto gli identificativi 3000-3099 (secondo Ferro e Villa la numerazione 3000-3099 fu mantenuta \"fino al 1910 circa\":) invadendo il previsto gruppo 3000 e seguenti, il Servizio Trazione con la circolare n. 40.T del 28 giugno 1914 decise di introdurre una nuova numerazione a cinque cifre&lt;ref name=\"Cornol\u00f21998/39\"&gt;.&lt;/ref&gt;. Nel 1919 il passaggio alla numerazione a sei cifre permise di risolvere definitivamente il problema&lt;ref name=\"Cornol\u00f21998/42-45\"&gt;.&lt;/ref&gt;.\nLa storiografia, prescindendo dalle riclassificazioni avvenute sotto le FS, distingue tre sottogruppi tecnicamente omogenei: 290.001-030, 031-042 e 043-338.\nGli schemi di verniciatura adottati furono quelli utilizzati normalmente prima della RA e poi delle FS&lt;ref name=\"Cornol\u00f21998/164-167, 600-603\"&gt;.&lt;/ref&gt;. Ad alcune fu applicato lo schema, in grigio, utilizzato provvisoriamente per le riprese fotografiche a fini di documentazione dell'attivit\u00e0 delle industrie costruttrici.\nEsercizio.\nServizi.\nIl loro primo impiego, a partire dal 1899, fu quello della spinta dei treni sulla linea dei Giovi e sulla Porrettana. A esso fece seguito quello del valico di Fossato sulla linea Roma-Ancona&lt;ref name=\"DamenNaglieriPirani1971/68\"&gt;.&lt;/ref&gt;. Vennero utilizzate anche sulla Roma-Pescara e su altre linee dal profilo difficile. Le brevi distanze che tale tipo di servizio implicavano avevano infatti permesso ai progettisti di considerare sufficienti le scorte garantite dal tender a due sale&lt;ref name=\"Cornol\u00f21998/167\"&gt;.&lt;/ref&gt;.\nSemplici, robuste, per la loro massa tutta aderente e per il loro carico per sala di sole 14\u00a0t che permetteva loro di viaggiare su quasi tutta la rete italiana, le 290 si diffusero rapidamente. La loro prestazione, in piano e alla velocit\u00e0 di 30\u00a0km/h che era la velocit\u00e0 del regime di funzionamento normale, era di ben 740\u00a0t e ci\u00f2 spiega la decisione delle FS di proseguire la loro costruzione affiancandola a quella dei tipi pi\u00f9 moderni e potenti inseriti nel programma di rinnovo del parco del 1905-1906. Sicch\u00e9 finirono coll'essere presenti su tutte le linee della rete, anche di pianura, specialmente alla trazione dei treni merci.\nParticolarmente gravosi furono i servizi espletati durante la prima guerra mondiale, tanto nel servizio delle tradotte viaggiatori e del trasporto di materiale bellico, quanto in quello dei treni armati della Regia Marina per la difesa delle coste dell'Adriatico.\nNel dopoguerra gli aumenti delle masse e delle velocit\u00e0 dei treni le relegarono a compiti minori. La prima locomotiva venne demolita nel 1926, ma fu solo dal 1930 in poi che il loro impiego cominci\u00f2 a ridursi sensibilmente, mentre aumentavano gli accantonamenti e le radiazioni. Nel 1948 il gruppo aveva ormai solo 35 unit\u00e0. Le ultime due (tra cui la 290.318) nel 1956 figuravano ancora nell'inventario del parco trazione&lt;ref name=\"Briano1977B/181\"&gt;.&lt;/ref&gt;, ma erano gi\u00e0 state ritirate dal servizio nel 1954.\nNel 1942 le 290.228 e 309 furono cedute alla Marina per il servizio sui raccordi degli arsenali.\nA seguito della seconda guerra mondiale la 290.329 rest\u00f2 in Jugoslavia e vi complet\u00f2 la sua carriera dopo essere stata reimmatricolata dapprima come J\u017d 127-021 e poi come J\u017d 121-006.\nNel 1950 la 290.336 fu ceduta al cantiere navale di Portovenere per il servizio sul locale raccordo.\nI tender delle locomotive 290.031, 034, 058, 060, 064, 068 e 070, gi\u00e0 radiate, vennero poi utilizzati come carri serbatoi per acqua. Assunsero quindi le immatricolazioni Mty 9.290.000-003, 013, 018 e 023. Vennero radiati fra il 1960 e il 1972&lt;ref name=\"Cherubini2006/22\"&gt;.&lt;/ref&gt;.\nI tender di 83 locomotive vennero utilizzati, in sostituzione di quelli originari, per la trasformazione di altrettante locomotive del gruppo 470 in locomotive del gruppo 471&lt;ref name=\"NascimbeneRiccardi1995/97\"&gt;.&lt;/ref&gt;.\nDepositi.\nNel 1905 le prime 81 unit\u00e0 del gruppo erano assegnate ai depositi di Brescia (11 unit\u00e0), Firenze (36), Foligno (23) e Roma Termini (13). Quattro unit\u00e0 erano in officina&lt;ref name=\"RiccardiSartoriGrillo2011/120\"&gt;.&lt;/ref&gt;.\nNel 1906 le 137 unit\u00e0 esistenti e disponibili per la trazione erano assegnate ad Ancona (15), Bologna (6), Firenze (24), Foggia (16), Foligno (22), Milano Centrale (1), Napoli (4), Pescara (3), Pisa (1), Pistoia (11), Rimini (16), Roma Tuscolana (4). Altre 14 unit\u00e0 erano in officina&lt;ref name=\"RiccardiSartoriGrillo2013/51\"&gt;.&lt;/ref&gt;.\nNel 1922 il gruppo era assegnato ai depositi di Castelvetrano (18), Catanzaro (45), Cosenza (12), Cotrone (22), Fabriano (13), Foligno (8), Grosseto (4), Livorno (16), Modica (17), Pisa (13), Pistoia (23), Reggio di Calabria (30), Rimini (28), Salerno (16), Taranto (27)&lt;ref name=\"NascimbeneRiccardi2005/40-41\"&gt;.&lt;/ref&gt;.\nNel 1927 i depositi di assegnazione erano Castelvetrano (7), Catanzaro (54), Cosenza (11), Crotone (21), Fabriano (11), Grosseto (9), Livorno (10), Palermo (12), Pisa (27), Pistoia (12), Reggio di Calabria (40), Rimini (28), Salerno (18), Taranto (30)&lt;ref name=\"Turchi1980/28\"&gt;.&lt;/ref&gt;.\nNel 1930 il gruppo era diviso fra i depositi di Catanzaro (36), Fabriano (16), Pisa (48), Palermo (14), Reggio di Calabria (17), Rimini (9), Salerno (26), Terni (23)&lt;ref name=\"KallaBishop1986/26\"&gt;.&lt;/ref&gt;.\nNel 1934 erano assegnate ai depositi di Catanzaro, Grosseto, Mantova, Napoli Sperone, Salerno e Reggio di Calabria&lt;ref name=\"Turchi1980/27\"&gt;.&lt;/ref&gt;.\nNel 1951 erano assegnate ai depositi di Bari (1), Grosseto (1), Pisa (2). Insieme ad altre 23 unit\u00e0 ancora inventariate ma non pi\u00f9 assegnate a depositi, tutte erano in attesa della demolizione&lt;ref name=\"NascimbeneRiccardi1995/31 e 97\"&gt;.&lt;/ref&gt;.\nConservazione museale.\nLa locomotiva 290.319, costruita nel 1912 dalle Officine Meccaniche di Milano, numero di fabbrica 489&lt;ref name=\"Marini2013/3\"&gt;.&lt;/ref&gt;, ultimo deposito di assegnazione Grosseto&lt;ref name=\"RiccardiSartoriGrillo2013/52\"&gt;.&lt;/ref&gt;, che grazie all'interessamento dell'ingegner Bruno Bonazzelli era stata dapprima destinata al Museo ferroviario di Roma, dopo essere rimasta accantonata prima presso il deposito locomotive di Roma Smistamento e poi nella rimessa locomotive di Merano, nel 1979 fu trasferita a Roma e restaurata dal personale dell'officina del deposito locomotive di Roma Trastevere sotto la guida del capotecnico Giorgio Ulisse&lt;ref name=\"Scattone1982/20\"&gt;.&lt;/ref&gt;&lt;ref name=\"Guadagno2009/20\"&gt;.&lt;/ref&gt;. Dal 19 giugno 1982 \u00e8 esposta nel Museo Nazionale Ferroviario di Pietrarsa&lt;ref name=\"Turchi1982/34\"&gt;.&lt;/ref&gt;&lt;ref name=\"Baldi2008/25\"&gt;.&lt;/ref&gt;.\nSoprannomi.\nSecondo una fonte le 290 ricevettero dai ferrovieri lo scurrile soprannome di \"Cagabasso\", forse a causa del loro baricentro piuttosto basso. Pi\u00f9 diffuso, tra i macchinisti, il soprannome di \"oche\", forse causato dalla marcia oscillante lungo l'asse longitudinale."}
{"id": "611378", "revid": "16066", "url": "https://it.wikipedia.org/wiki?curid=611378", "title": "Example.org", "text": ""}
{"id": "611384", "revid": "77358", "url": "https://it.wikipedia.org/wiki?curid=611384", "title": "Parco del Circeo", "text": ""}
{"id": "611385", "revid": "38120", "url": "https://it.wikipedia.org/wiki?curid=611385", "title": "Che cosa sono le nuvole", "text": ""}
{"id": "611389", "revid": "713168", "url": "https://it.wikipedia.org/wiki?curid=611389", "title": "Alessandro Valignano", "text": "Biografia.\nFiglio di Giambattista Valignano e di Isabella de' Sangro, nacque da una delle pi\u00f9 illustri famiglie teatine, quella dei Valignani. Venne inviato presso l'universit\u00e0 di Padova a studiare diritto. Valignano si form\u00f2 \u00abnell'ambiente filosofico dell'immanentismo materialistico patavino di cui era stato antesignano il filosofo Pietro Pomponazzi e che al suo tempo era stato illustrato da esponenti di notevole rilievo come lo Zabarella e il Cardano.\u00bb\nNel 1562 venne accusato (probabilmente ingiustamente) di aver pugnalato una donna e venne rinchiuso in un carcere a Venezia: venne liberato dopo molti mesi solo grazie all'intercessione dell'arcivescovo di Milano, Carlo Borromeo, e comunque solo dopo aver risarcito la presunta vittima.\nNel 1565 si trasfer\u00ec a Roma, dove ebbe modo di conoscere da vicino la \"Compagnia di Ges\u00f9\" e rimase fortemente colpito dai racconti sulle missioni: l'anno seguente entr\u00f2 nel noviziato di Sant'Andrea al Quirinale e inizi\u00f2 a studiare filosofia al \"Collegio Romano\". Nominato amministratore della casa di noviziato, continu\u00f2 comunque gli studi e frequent\u00f2 il corso di teologia (1569 - 1571), al termine del quale venne ordinato sacerdote.\nIn seguito, occup\u00f2 diverse cariche nella \"Compagnia\" fino all'estate del 1572, quando fu nominato Visitatore generale delle missioni delle \"Indie Orientali\": part\u00ec da Roma nel 1573 per il Portogallo, da dove salp\u00f2 per la colonia di Goa (marzo 1574); Visit\u00f2 le missioni dei gesuiti in India, Malaysia, Molucche e Macao, dove fond\u00f2 il Collegio dei Gesuiti, prima universit\u00e0 nell'estremo oriente, e riusc\u00ec a farsi assegnare la gestione del porto, che svilupp\u00f2 enormemente e con i cui proventi finanzi\u00f2 le missioni in Asia.\nL'attivit\u00e0 missionaria.\nOrganizz\u00f2 personalmente la missione in Giappone e affid\u00f2 quella in Cina a Matteo Ricci, che riusc\u00ec a fissare la sua residenza a Pechino e a farsi accogliere dalla corte dell'Imperatore: Valignano aveva intuito l'importanza di mantenere saldo il rispetto della cultura locale, verso la quale nutriva un'altissima considerazione, e raccomand\u00f2 con insistenza i propri confratelli ad apprendere usi e costumi dei paesi che li ospitavano.\nIn Giappone la predicazione del cattolicesimo diede ottimi frutti e produsse una significativa comunit\u00e0 cristiana, radicata nella fede e nella cultura locale: Valignano cur\u00f2 personalmente la diffusione della stampa delle belle arti occidentali; Introdusse la stampa a caratteri mobili in Oriente; Fond\u00f2 chiese, collegi e ospedali. Ordin\u00f2, assoluta novit\u00e0, sacerdoti indigeni. Apprese la lingua giapponese e redasse il \"Cerimoniale per i missionari in Giappone\", vero e proprio manuale dei concetti di \"inculturazione\" e di \"adattamento\", di sua ideazione, affinch\u00e9 i propri confratelli potessero proseguire nell'evangelizzazione senza intaccare o offendere i principi millenari della tradizione giapponese, rendendo nel contempo comprensibile il Cristianesimo, senza falsarne la dottrina (nel 1585. Convinse inoltre i Daimyo di Bungo, Omura ed Arima ad inviare a Roma un'ambasceria al cospetto di papa Gregorio XIII, oggi nota come ambasciata Tensh\u014d).\nIl tentativo produsse molti risultati: se infatti la Cina si apr\u00ec solo lentamente alla presenza dei gesuiti, il Giappone si rivel\u00f2 terra fertile per il credo cristiano. Ma la persecuzione contro i cristiani avviata nel 1587 dal despota Toyotomi Hideyoshi distrusse quasi completamente la fiorente cristianit\u00e0 giapponese: il numero dei martiri tocc\u00f2 il numero di (ma altre fonti parlano di ).\nIl metodo di Valignano fu avversato da altri missionari (soprattutto francescani e domenicani), che consideravano idolatriche le pratiche tradizionali delle popolazioni orientali, e venne definitivamente abbandonato nel 1742, quando papa Benedetto XIV proib\u00ec ai neoconvertiti la pratica dei cosiddetti Riti Cinesi. Si dovette aspettare il secolo XX perch\u00e9 tutta la Chiesa si rendesse conto dell'importanza dell'inculturazione da lui intuita come necessit\u00e0 assoluta per l'incontro fra i popoli e il Vangelo: perci\u00f2 i suoi metodi dovettero in seguito essere abbandonati per altri che non diedero molti frutti nell'Asia.\nMor\u00ec nel 1606 a Macao, giusto prima di poter partire per la Cina, ove l'allievo Matteo Ricci l'attendeva per mostrargli i progressi conseguiti. Venne sepolto nella chiesa della Mater Dei, adiacente al collegio.\nRicordo.\nValignano \u00e8 stato ricordato da Isidoro Nardi nella sua monografia sui Valignani, da Federico Valignani e da Raffaele Bigi. A Chieti gli \u00e8 stata dedicata una strada e una statua in piazza San Giustino, opera del 2005 di Luciano Primavera, collocata davanti al palazzo d'Achille.\nUna copia della statua si trova a Minamishimabara, comune gemellato con Chieti."}
{"id": "611391", "revid": "1429175", "url": "https://it.wikipedia.org/wiki?curid=611391", "title": "Odinani", "text": "Il Odinani \u00e8 l'insieme dei miti dell'etnia africana Igbo, e la base della loro religione tradizionale.\nLa divinit\u00e0 suprema del pantheon Igbo \u00e8 il dio-creatore Chukwu (\"grande spirito\"). A Chukwu si devono soprattutto le cose buone del mondo; particolarmente forte \u00e8 l'associazione della figura di Chukwu con la pioggia, gli alberi, le piante e il Sole. Uno dei miti pi\u00f9 importanti legati a Chukwu riguarda l'origine della morte. Chukwu aveva inviato un cane a dire all'umanit\u00e0 di coprire i corpi con la cenere e deporli al suolo, e che in questo modo sarebbero risorti. Il cane era stanco e procedeva lentamente, e Chukwu invi\u00f2 anche una pecora. Questa per\u00f2 dimentic\u00f2 il messaggio strada facendo, e giunta al cospetto degli uomini comunic\u00f2 erroneamente che i morti andavano seppelliti. Quando il cane giunse con il messaggio giusto, gli uomini non gli credettero. A causa di questo episodio, la morte divenne irrimediabile.\nLa figura femminile predominante nella mitologia Igbo \u00e8 Ala (o \"Ani\"), indicata talvolta come moglie e talvolta come figlia di Chukwu. \u00c8 la dea della fertilit\u00e0 e della morte, e quindi associata a entrambe le estremit\u00e0 della vita umana.\nIl dio Amadaioha, responsabile del tuono e del fulmine, \u00e8 associato alle credenze Igbo su \"Ofo\" e \"Ogu\" (Ogu-na-Ofo). Ogu-na-Ofo garantiscono che chiunque sia accusato di un crimine avendo \"le mani pulite\" (quindi ingiustamente) sar\u00e0 vendicato da Amadaioha, che punir\u00e0 gli accusatori. Su questo principio si basava il sistema giuridico degli Igbo in epoca precoloniale: l'accusatore doveva invocare Ogu-na-Ofo in preghiera, e muovere la propria accusa. Se non veniva colpito dagli d\u00e8i, la sua accusa doveva essere fondata.\nAltre divinit\u00e0 minori della mitologia Igbo sono:\nA un livello gerarchico ancora pi\u00f9 basso si collocano una pletora di spiriti, variabile di regione in regione; fra gli altri:\nInfine, soprattutto in Nigeria, gli Igbo credono che ogni persona abbia un proprio dio personale, detto Chi, personificazione del destino delle persone."}
{"id": "611394", "revid": "33277", "url": "https://it.wikipedia.org/wiki?curid=611394", "title": "Alessandro Valignani", "text": ""}
{"id": "611398", "revid": "729019", "url": "https://it.wikipedia.org/wiki?curid=611398", "title": "Isole Elafiti", "text": "Le Elafiti (in croato \"Elafitski otoci\") sono un gruppo di isole della Croazia meridionale, situate in prossimit\u00e0 della citt\u00e0 di Ragusa in Dalmazia. Dal punto di vista amministrativo appartengono alla regione raguseo-narentana.\nLe Elafiti distano circa 15\u00a0km dalla costa dalmata e sono allineate parallelamente alla costa in direzione nord-ovest/sud-est, sono separate dalla costa dal canale di Calamotta o Calamota (\"Kolo\u010depski kanal\"). L'arcipelago si compone di 13 tra isole e isolette (pi\u00f9 alcuni scogli), di cui solo le tre maggiori sono abitate: Giuppana, l'Isola di Mezzo e Calamotta.\nIl nome dell'arcipelago \u00e8 di origine greca e significa \"Isole dei Cervi\" (\"elafos\" = cervo). Plinio il Vecchio fu il primo a menzionare queste isole nella sua \"Naturalis historia\".\nIsole.\nLe Elafiti maggiori sono:\nLe Elafiti minori (elencate da nord-ovest a sud-est) sono:"}
{"id": "611412", "revid": "124360183", "url": "https://it.wikipedia.org/wiki?curid=611412", "title": "Jeep Wrangler", "text": "La Jeep Wrangler \u00e8 un fuoristrada prodotto dalla casa automobilistica americana Jeep dal 1986 per sostituire la CJ. Nel corso degli anni ne sono state prodotte quattro diverse serie, denominate YJ, TJ, JK e JL.\nPrima generazione (1986-1996).\nLo sviluppo di un nuovo fuoristrada erede della Jeep CJ-7 part\u00ec nel 1982, con l'inizio della progettazione sotto la guida dell\u2019ingegnere capo Chuck Mashigan. Il nome in codice del progetto era YJ. Nell'autunno del 1983 il design definitivo venne approvato e la casa americana inizi\u00f2 a realizzare i primi prototipi per collaudare il nuovo telaio; nella primavera del 1984 gi\u00e0 iniziarono ad essere realizzate le prime scocche della carrozzeria definitiva che servivano per i collaudi su strada. Nel fine 1985 lo sviluppo venne ultimato e nel febbraio 1986 al Salone dell'automobile di Chicago fu presentata ufficialmente al pubblico la nuova fuoristrada denominata Jeep Wrangler che entr\u00f2 in produzione a marzo nello stabilimento di Brampton in Canada e verr\u00e0 posta in vendita negli Stati Uniti il 13 maggio 1986.\nL\u2019American Motors Corporation (AMC), proprietaria all\u2019epoca del marchio, aveva progettato la nuova Jeep per essere pi\u00f9 confortevole su strada rispetto alla vecchia CJ, nel tentativo di attirare pi\u00f9 acquirenti che cercavano un veicolo non solo per uso ricreativo ma anche quotidiano. Il design della Wrangler YJ era totalmente inedito con carreggiate pi\u00f9 ampie, un'altezza da terra leggermente inferiore, pi\u00f9 comfort grazie a nuovi ammortizzatori e una migliore maneggevolezza. La YJ aveva il telaio a longheroni con ancora sospensioni ad assale rigido simili a quelle utilizzate dalla CJ, tuttavia le molle erano pi\u00f9 larghe e venne aggiunta la barra Panhard con gli attacchi pi\u00f9 bassi in modo da abbassare il baricentro e rendere la vettura pi\u00f9 maneggevole e stabile.\nIl frontale presentava una nuova calandra e inediti fanali anteriori rettangolari, il parabrezza \u00e8 stato allargato ed era reclinabile e le spazzole dei tergicristalli poggiano sul parabrezza per facilitare il meccanismo di apertura, conferendo a questa versione un aspetto distintivo. Gli sportelli erano rimovibili e lavabili. Il tetto era in tela e optional venne offerto anche il tetto rigido rimovibile.\nLa gamma motori della Wrangler YJ era composta da propulsori tutti alimentati a benzina; il 2.5 AMC serie 150 quattro cilindri abbinato ad un cambio manuale a 5 rapporti o un 4.2 sei cilindri in linea AMC serie 258 da 112 CV con cambio manuale a 5 rapporti con ridotte o automatico a 3 rapporti con ridotte; tale motore fu disponibile fino al 1990. A partire dal 1991 il nuovo 4.0 sei cilindri AMC serie 242 da 180 CV a iniezione ha sostituito il vecchio 4.2. Il motore quattro cilindri diviene ad iniezione e la potenza massima sale a 125 cavalli.\nNel 1988 debutt\u00f2 il modello top di gamma Sahara.\nNel marzo del 1989 la Wrangler debutta in Europa importata e venduta dalla Renault in quanto la casa francese era il maggiore azionista dell\u2019AMC. In Italia viene venduta dall\u2019ottobre del 1989 nelle concessionarie Renault. I modelli europei erano identici alla versione americana ma presentavano la targhetta identificativa \u201c\"by Renault\"\u201d e il solo motore 2.5 benzina con cambio manuale ma depotenziato a 103 cavalli per rispettare le normative anti inquinamento europee.\nDal 1991 la Wrangler in Europa sar\u00e0 venduta dalla rete di vendita Chrysler (divenuta proprietaria della AMC e della stessa Jeep), di conseguenza tutti i modelli Jeep saranno venduti dalle concessionarie Chrysler e perderanno la targhetta \u201c\"by Renault\"\u201d ad eccezione del mercato francese dove rester\u00e0 in essere l\u2019accordo con il costruttore francese responsabile della commercializzazione. In Italia la rete di vendita Chrysler veniva distribuita dal gruppo Koelliker.\nNel 1992 viene introdotto un roll-bar pi\u00f9 esteso per consentire di installare le cinture di sicurezza posteriori e il 23 aprile lo stabilimento di Brampton venne chiuso e la produzione venne spostata a Toledo, Ohio, utilizzando lo stesso impianto che ha prodotto le Willys JP durante la seconda guerra mondiale.\nL\u2019ABS fu aggiunto come optional nel 1993. Nel 1994 debutta optional la trasmissione automatica a quattro rapporti per il motore quattro cilindri.\nIl 1995 \u00e8 stato l\u2019ultimo anno di produzione della serie YJ e lo stabilimento \u00e8 stato riconvertito per produrre la seconda generazione (codice TJ). Gli ultimi modelli furono venduti fino all\u2019inizio del 1996 in Nord America ed avevano gli stessi paraurti della nuova Wrangler TJ.\nWrangler Renagade.\nDall'ottobre del 1990 al 1994, Jeep in collaborazione con l\u2019azienda di tuning Autostyle di Detroit ha prodotto un pacchetto estetico denominato \"Renegade Decor Group\". I veicoli venivano spediti ad Autostyle dove veniva montato il pacchetto e successivamente rispediti ai concessionari Jeep. Il pack aveva un costo di 4.266 dollari e poteva essere installato sulle sei cilindri base ed includeva cerchi in lega specifici, paraurti e passaruota in plastica verniciata pi\u00f9 massicci e rifiniture interne specifiche.\nSeconda generazione (1996-2006).\nNel 1990 part\u00ec lo sviluppo della seconda generazione della Wrangler (progetto TJ) presso il neonato dipartimento \"Jeep-Truck Engineering Pre-Program\" creato dalla Chrysler per lo sviluppo dei veicoli a marchio Jeep e diretto da Bob Sheaves; a guidare il progetto TJ vi era Craig Winn. La precedente Wrangler ottenne risultati commerciali soddisfacenti ma venne criticata per l\u2019estetica, bench\u00e9 richiamasse le vecchie CJ il frontale con i fari rettangolari non trov\u00f2 molto gradimento tra il pubblico. La Chrysler stanzi\u00f2 260 milioni di dollari per lo sviluppo della nuova fuoristrada nel triennio 1990-1993, il design venne sviluppato presso il nuovo Chrysler Technical Center di Detroit e alla fine del 1992 venne approvata la proposta del designer Michael Santoro che optava per uno stile estremamente conservativo e per il ritorno ai proiettori anteriori circolari come sulla serie CJ. Nel maggio del 1993 il progetto venne definitivamente approvato e congelato e venne pianificato un tempo di 32 mesi per lo sviluppo finale della vettura per portarla in produzione. Si inizi\u00f2 ad ingegnerizzare l\u2019auto con i primi prototipi su meccanica definitiva e dal 1994 iniziarono ad essere utilizzate anche le carrozzerie definitive. Nel dicembre del 1995 inizia la fase di pre-produzione e nel gennaio del 1996 debutta ufficialmente al salone di Detroit la seconda generazione di Jeep Wrangler che entra immediatamente in produzione nello stabilimento di Toledo. \nIl telaio era una evoluzione della precedente serie YJ ma le sospensioni a balestra vennero sostituite dalle nuove Quadra-Link con assale rigido collegato da quattro braccetti trasversali e nuove molle elicoidali derivate da quella della Jeep Grand Cherokee. L\u2019assale anteriore rimase l\u2019identico Dana 30 della YJ, l\u2019assale posteriore era il nuovo Dana 44-3. La gamma motori era composta dal quattro cilindri 2.5 AMC 150 e dal 4.0 sei cilindri in linea AMC 242.\nNel 1998 viene montato su tutti i modelli un serbatoio del carburante da 72 litri. Nel 2002 (con il MY2003) debutta il nuovo motore 2.4 benzina quattro cilindri Chrysler PowerTech da 147 cavalli disponibile con cambio manuale a 5 rapporti con ridotte o con cambio automatico UltraDrive 42RLE a 4 marce con riduttore e overdrive (disattivabile con un pulsante sul cruscotto).\nTra le varie versioni proposte, la Rubicon era la pi\u00f9 adatta ai percorsi sterrati, in quanto dotata di ponti rinforzati dana 44 a blocchi elettrici anteriori e posteriori, riduttore rinforzato, cerchi da 16\" a 5 razze torniti con pneumatici maggiorati, parafanghi \"bolt on\" con le viti di fissaggio in vista e rapporti corti 4.11.\nLa Sport \u00e8 invece la versione base, affiancata a sua volta dalla Sahara. Quest'ultima \u00e8 una versione \"full optionals\" con parafanghi in tinta, interni bicolori, controllo della velocit\u00e0 e rivestimento dei sedili in cordura anti strappo lavabile.\nNel dicembre 2002 negli Stati Uniti venne introdotta la versione \u201cPostal Service\u201d con guida a destra destinata esclusivamente per le flotte della U.S. Postal Service.\nNel gennaio 2004 venne introdotta la versione Unlimited (codice LJ), versione con passo pi\u00f9 lungo di 26 cm ma sempre con due portiere.\nTerza generazione (2006-2018).\nNel fine 2006 \u00e8 stata introdotta la terza generazione della Wrangler, denominata JK. Essa era disponibile nelle versioni 3,8 a benzina e 2,8 diesel.\nIl fuoristrada \u00e8 stato offerto fornito o di un propulsore 3800 cm\u00b3 proveniente dalla famiglia dei monovolume del gruppo Chrysler o di un VM di 2800\u00a0cm\u00b3 con potenza di 177 cavalli abbinato a un cambio automatico a 6 velocit\u00e0. Di quest'ultima versione, nel 2011 la potenza \u00e8 stata aumentata a 200 cavalli e il cambio automatico \u00e8 stato sostituito con un modello sequenziale a 5 rapporti.\nLe versioni disponibili erano Sport, Sport Plus, Sahara e Rubicon. Le prime due pi\u00f9 economiche, la terza pi\u00f9 accessoriata e \"confortevole\" e la quarta con connotazione prettamente fuoristradistica. Quest'ultima, rispetto alla versione precedente, presenta ponti pi\u00f9 robusti e blocchi ai differenziali. A queste iniziali versioni \u00e8 stata aggiunta in seguito la Unlimited, ovvero la Jeep Wrangler a passo lungo con 4 porte, maggiore lunghezza, migliore abitabilit\u00e0 e carico superiore.\nNel 2011 sia la versione a passo corto sia quella a passo lungo sono state oggetto di un aggiornamento, rinnovandosi negli interni.\nNell\u2019aprile del 2018 termina la produzione della Wrangler JK dopo 2.165.678 di esemplari.\nPrototipi derivati dalla serie JK.\nJeep Wrangler Mopar Accessorized.\nNel 2012 la Mopar, in occasione dell'Easter Jeep Safari ha realizzato una versione della Wrangler basata sul modello Rubicon. Le modifiche alla versione base prevedono l'aggiunta di un kit sospensioni rialzate di 60\u00a0mm, pneumatici Goodyear Wrangler da 35\" su cerchi a cinque fori, paraurti anteriori e posteriori off-road, verricello Warn 9.5ti XP, un cassetto portaoggetti con serratura per la consolle centrale, una nuova copertura per la parte posteriore dell'abitacolo e un kit fari supplementari a Led applicabile ai lati del parabrezza.\nJeep Wrangler Traildozer Concept.\nQuesta versione speciale \u00e8 stata realizzata nel 2012 in collaborazione con il preparatore AEV (American Expedition Vehicles). Basata sulla Wrangler Rubicon, questo modello modificato monta un propulsore HEMI V8 da 6,4 litri e 470\u00a0CV abbinato a un cambio manuale Getrag a sei rapporti. Altre modifiche meccaniche riguardano anche la trazione, che ora viene distribuita attraverso due assi Dana 44 (con rapporti al ponte di 4:10) e l'introduzione di differenziali a bloccaggio elettronico. Sono stati aggiunti poi numerosi componenti della Mopar, tra i quali kit paraurti off-road, cofano motore con feritoie per lo smaltimento del calore, kit mezze porte, il verricello Mopar-Warn e rivestimento in pelle per sedili e plancia, il tutto assieme a nuovi pneumatici Mickey Thompson Baja Claw da 37\" e a nuove sospensioni AEV Dualsport RS che rialzano la vettura di 90\u00a0mm.\nQuarta generazione (dal 2017).\nLa quarta generazione (codice JL) viene svelata il 28 novembre 2017 al Los Angeles Auto Show ed in contemporanea parte la produzione presso lo stabilimento di Toledo (Ohio). Basata su una nuova piattaforma a longheroni possiede sempre le due carrozzeria a posso corto due porte (Wrangler) e passo lungo quattro porte (Wrangler Unlimited) e la nuova scocca \u00e8 stata irrigidita e alleggerita fino a 90 kg utilizzando cofano e portiere in alluminio. La nuova piattaforma \u00e8 stata realizzata per poter ospitare le nuove trasmissioni automatiche a otto rapporti ZF 8HP e i motori a benzina V8 Hemi. Vengono mantenute le sospensioni ad assale rigido con cinque punti di ancoraggio e i tre sistemi di trazione integrale: \"Command-Trac\", \"Selec-Trac\" e \"Rock-Trac\".\nIl modello europeo viene presentato al salone di Ginevra nel marzo 2018 e le vendite partono dal settembre dello stesso anno.\nLa progettazione della quarta serie \u00e8 iniziata nel 2013 e venne annunciata da Sergio Marchionne, il 14 giugno 2016 FCA US annuncia l\u2019investimento di 700 milioni di dollari per lo stabilimento di Toledo per la produzione della nuova generazione di Wrangler (JL). Lo stile \u00e8 stato guidato da Mark Allen (esterni) e Ryan Patrick Joyce (interni) evolvendo il design della precedente serie e ispirandosi in alcuni elementi alla Wrangler TJ del 1996: nello specifico sparisce il marchio Jeep dal frontale e viene riposizionato sulla fiancata, viene incrementato il passo delle due versioni e viene introdotta una presa d\u2019aria nella fiancata, i fanali anteriori e posteriori sono Full Led e le sette feritoie della calandra sono di dimensioni pi\u00f9 strette ma pi\u00f9 lunghe. \nCome la JK anche la nuova JL possiede portiere rimovibili, parabrezza reclinabile, tetto in tela \"Sunrider\" soft top, tetto rigido \"Freedom\" rimovibile, tetto in tela apribile elettrico \"Sky One-Touch Power\" soft top. \nLa Wrangler due porte possiede una lunghezza pari a 4,334 metri con un passo di 2,459 metri.\nLa Wrangler Unlimited a quattro porte possiede una lunghezza di 4,882 metri con un passo di 3,008 metri.\nLa gamma motori americana \u00e8 composta dal nuovo 2.0 litri benzina GME Turbo quattro cilindri da 272 cavalli abbinato al cambio automatico a otto rapporti \"TorqueFlite\" ZF 8HP75, il secondo motore \u00e8 il classico 3.6 V6 Pentastar da 288 cavalli con start &amp; stop e abbinato al cambio manuale a 6 rapporti o automatico ZF 8HP75 ad 8 rapporti. Entrambi sono disponibili anche in versione mild hybrid BSG 48V. Il motore diesel per il mercato americano (disponibile dal novembre 2019) \u00e8 il 3.0 V6 Multijet common rail prodotto da VM Motori erogante 262 cavalli e abbinato allo stop &amp; start e al cambio automatico ZF 8HP75.\nLa gamma motori europea si compone del 2.0 litri benzina GME T4 da 272 cavalli e da un 2.2 diesel Multijet quattro cilindri erogante 200 cavalli. Le versioni mild hybrid non sono importate.\nNel novembre 2020 debutta la prima Wrangler con motore V8: la Rubicon 392 equipaggiata con il motore 6.4 V8 Hemi erogante 476 cavalli (360 kW) e 637 Nm di coppia massima. Le vendite negli Stati Uniti partono dal febbraio 2021. Questa versione dispone della trazione integrale full time Selec-Trac con cambio automatico ZF a otto rapporti con ridotte, sospensioni con ammortizzatori Fox specifici e launch control. Di serie gli assali rinforzati Dana 44 con il blocco elettronico dei differenziali.\nWrangler eTorque (mild hybrid).\nNel mercato nordamericano la Wrangler dispone dal lancio anche delle varianti mild hybrid denominate \"eTorque\" abbinate sia al motore benzina 2.0 GME T4 Hurricane che al 3.6 V6 Pentastar. Il sistema di tipo BSG sviluppato da Continental AG vede l\u2019alternatore sostituito da un generatore che fa girare l\u2019albero motore tramite una cinghia e che fornisce 48 volt alle batterie. Il pacco batterie da 430 watt-ora agli ioni di litio con anodi di grafite e catodi composti da nichel, manganese e cobalto (NMC) \u00e8 montato nel telaio sotto i sedili posteriori. L\u2019unit\u00e0 della batteria comprende un convertitore DC-DC da 3 kilowatt per mantenere la carica e convertire i 48 volt in 12 volt per alimentare i dispositivi di bordo e caricare la batteria al piombo-acido da 12 volt del veicolo. Il sistema BSG \u00e8 abbinato alla frenata rigenerativa e allo stop &amp; start. Questi modelli eTorque non vengono importati in Europa."}
{"id": "611413", "revid": "54253", "url": "https://it.wikipedia.org/wiki?curid=611413", "title": "Canna da pesca", "text": "La canna da pesca \u00e8 un utensile utilizzato per la pesca di pesci di piccola e media pezzatura principalmente per finalit\u00e0 sportive e hobbistiche. Generalmente si tratta di un'asta di lunghezza variabile su cui \u00e8 fissato un filo trasparente, detto lenza (normalmente di nylon) e quindi un'esca con amo.\nPu\u00f2 essere costruita con svariati materiali (bamb\u00f9, fibra di vetro, fibra di carbonio e alluminio) che hanno diversi livelli di flessibilit\u00e0.\nDescrizione.\nEsistono diverse famiglie di canne da pesca fra le quali citiamo:\nLa maggior parte delle canne da pesca sono richiudibili o smontabili, per semplificarne il trasporto.\nLa scelta della canna da pesca e del relativo equipaggiamento, filo ed esche, va fatta in funzione di ci\u00f2 e dove si intende pescare.\nLe canne da pesca in fibra di carbonio, o in materiale metallico, costituiscono un serio rischio di folgorazione nel caso finiscano a contatto con linee elettriche aeree.\nCanna da pesca teleregolabile.\nLa canna da pesca teleregolabile un attrezzo specifico per la pesca della trota in torrente.\nLa sua caratteristica fondamentale \u00e8 la possibilit\u00e0 di variare rapidamente la sua lunghezza tramite opportuni blocchi, per consentire l'azione di pesca alla distanza voluta.\nLa canna teleregolabile \u00e8 dotata di estrema rigidit\u00e0 per garantire, anche in presenza di forte corrente, una sensibilit\u00e0 adeguata a riconoscere ogni impulso trasmesso dalla lenza, tra cui naturalmente l'abboccata del pesce.\nLa lunghezza di tali attrezzi varia molto, arrivando anche a 13 metri in modelli da competizione, e ci\u00f2 per permettere di raggiungere comodamente punti distanti del torrente, cercando di pescare quanto pi\u00f9 possibile vicino al vettino della canna, sondando con la lenza, (che \u00e8 formata tipicamente dalle cosiddette \"corone\" cio\u00e8 delle serie di piombini, oppure da piombi unici, a cui segue il terminale con l'amo) i posti dove si reputa possibile trovare la trota (pesca al tocco)."}
{"id": "611414", "revid": "1543377", "url": "https://it.wikipedia.org/wiki?curid=611414", "title": "Gilad Atzmon", "text": "Attualmente vive a Londra.\nCarriera artistica.\nFormatosi alla \"Rubin Academy of Music\" di Gerusalemme, suona di preferenza il sassofono, il clarinetto ed il flauto.\nIl suo stile jazzistico \u00e8 principalmente bebop/hard bop, in alcuni casi free jazz, con una capacit\u00e0 di improvvisazione notevole, in termini di velocit\u00e0, di energia ed intensit\u00e0, al punto di essere capace di suonare due sassofoni contemporaneamente. Il suo album \"Exile\" ha vinto un premio dalla BBC come miglior album jazz del 2003.\nGilad Atzmon \u00e8 anche noto come scrittore. I suoi due romanzi pi\u00f9 noti sono \"Guide to the Perplexed\" (2001) e \"My One and Only Love\" (2005), entrambi in esplorazione del campo della psicologia per quanto riguarda l'ebraismo ed il sionismo.\nPolitica.\nLe posizioni di Atzmon sono anti-sioniste, cio\u00e8 contro l'esistenza dello Stato d'Israele, in particolar modo per gli articoli che ha pubblicato sul suo sito web personale. Atzmon ritiene, seguendo una diffusa tesi, che \u00ab...dobbiamo cominciare a considerare seriamente l'accusa che gli ebrei stanno tentando di controllare il mondo... gli ebrei statunitensi (di fatto sionisti) controllano il mondo\u00bb. Del resto trattasi di un artista, un uomo brillante.\nNel giugno 2005, il partito socialista inglese dei lavoratori (SWP) organizza in una propria libreria un incontro con Gilad Atzmon sulla \"decostruzione dell'identit\u00e0 sionista\" e successivamente si \u00e8 scusato, precisando che Gilad Atzmon non \u00e8 un revisionista dell'Olocausto e neppure un razzista. La presenza di Atzmon all'incontro estivo dell'SWP (intitolato \"Marxismo 2005\") ha provocato quindi critiche da parte di altri gruppi di sinistra.\nNell'agosto 2006 Atzmon ha dichiarato ad Al Jazeera che \u00ab\"non si pu\u00f2 fare un confronto tra Israele ed il Nazismo... Dobbiamo ammettere che Israele \u00e8 il male assoluto, pi\u00f9 della Germania nazista\"\u00bb.\nAltre sue affermazioni: \n\"Gli ebrei sono stati responsabili della loro persecuzione da parte dei nazisti; Bruciare sinagoghe \u00e8 un \u201catto razionale\u201d; Gli Ebrei cercano di controllare il mondo, come previsto dai protocolli dei Savi Anziani di Sion; Gli ebrei sono disumani e stanno distruggendo il pianeta; Gli Ebrei hanno causato il credit crunch; La storia della Shoah \u00e8 discutibile ed \u00e8 usata per nascondere le trame dei sionisti e neocon; Israele \u00e8 peggio dei nazisti;\"."}
{"id": "611415", "revid": "2730", "url": "https://it.wikipedia.org/wiki?curid=611415", "title": "Partito Radicale di Sinistra", "text": "Il Partito Radicale di Sinistra (in francese Parti Radical de Gauche, PRG) \u00e8 un partito politico francese di orientamento social-liberale fondato nel 1972.\nNel corso del tempo, ha mutato pi\u00f9 volte la propria denominazione:\nStoria.\nIl PRG nacque a seguito di una scissione del Partito Radicale (o \"Partito Radicale Valoisien\"), erede del Partito Repubblicano, Radicale e Radical-Socialista, la principale forza politica francese nella prima met\u00e0 del XX secolo; fondato su iniziativa di Maurice Faure, Ren\u00e9 Billi\u00e8res e Robert Fabre, si afferm\u00f2 quasi in concomitanza con il Partito Socialista, con il quale \u00e8 stato quasi sempre alleato a livello nazionale.\nIl PRG super\u00f2 il 2% dei consensi solo alle elezioni politiche del 1978, eleggendo 10 deputati. In questo stesso anno il partito visse momenti di tensione, perch\u00e9 Robert Fabre venne nominato dal presidente francese Val\u00e9ry Giscard d'Estaing (UDF) Mediatore della Repubblica, sorta di Difensore Civico Nazionale. Fabre si era caratterizzato per il tentativo di coinvolgimento nel partito dei \"gollisti di sinistra\", suscitando le critiche della parte del partito pi\u00f9 vicina ai socialisti.\nIl PRG, nonostante i non brillanti risultati elettorali, grazie agli accordi con gli altri partiti di sinistra, ha sempre ottenuto una sua rappresentanza in Parlamento, andando dai 6 ai 14 deputati.\nNel 1981 il PRG sub\u00ec la scissione operata da Guy Gennesseaux, che dar\u00e0 vita al \"Partito Democratico Francese\", confluito, nel 1985, nel \"Partito Liberal Democratico\", che nel 1986 aderir\u00e0 al \"Partito Repubblicano\", a sua volta confluito prima nell'UDF e poi nell'UMP.\nAlle elezioni europee del 1994, il PRG diede vita alla lista \"\u00c9nergie Radicale\", guidata dall'estroso uomo d'affari Bernard Tapie. La lista ottenne il 12,4% dei consensi, rischiando di superare il PS che si ferm\u00f2 al 14%. Gli scandali relativi agli affari di Tapie resero, per\u00f2, il risultato del 1994 un evento del tutto isolato nella storia dei radicali di sinistra.\nIl PRG non ha quasi mai potuto costituire un gruppo parlamentare autonomo. Tra il 1997 ed il 2002, alla Camera, ha preso parte al gruppo \"Radicali, cittadini e verdi\", insieme ai Verdi e al MRC. Nel 2002 ha aderito, invece, al gruppo dei Socialisti.\nAlle elezioni legislative del 2007 i radicali di sinistra hanno eletto 9 deputati: in due circoscrizioni dove si presentavano autonomamente sono riusciti ad eleggere due candidati, Jacques Desallangre, dipartimento Aisne, eletto col 54,5% al 2\u00ba turno battendo il candidato UMP e Annick Girardin, dipartimento di Saint-Pierre e Miquelon, eletta al 2\u00ba turno con il 51,2 % battendo il candidato dell'UMP.\nAltri 7 candidati del PRG sono stati eletti in accordo col PS: G\u00e9rard Charasse, Jo\u00ebl Giraud, Paul Giacobbi, Dominique Orliac, Chantal Robin-Rodrigo, Sylvia Pinel, Christiane Taubira.\nAl Senato il PRG ha sempre fatto parte del \"Raggruppamento Democratico e Sociale Europeo\" (RDGE), fondato nel 1892 come \"Sinistra Democratica\". RDGE \u00e8 il pi\u00f9 antico gruppo parlamentare francese e ha, da sempre, raccolto le variegate anime radicali. Oggi il gruppo rappresenta un certo anacronismo storico siccome i senatori del PRG sono spesso eletti con il \"secondo\" voto dei socialisti, mentre i senatori del PR sono addirittura eletti nelle file dei conservatori dell'UMP.\nAlle elezioni presidenziali del 2012 il partito sostenne il candidato socialista Fran\u00e7ois Hollande, eletto al secondo turno contro il presidente uscente Nicolas Sarkozy.\nIn occasione delle elezioni legislative del 2017 il partito elesse 7 deputati: di questi, 4 (Anne Blanc, Jo\u00ebl Giraud, Jacques Krabal e St\u00e9phane Mazars) si iscrissero al gruppo di La R\u00e9publique En Marche; 3 (Jeanine Dubi\u00e9, Annick Girardin e Sylvia Pinel) confluirono nel gruppo dei non iscritti.\nNel dicembre 2017 la formazione si \u00e8 fusa con il Partito Radicale per formare il Movimento Radicale (Social Liberale), salvo ricostituirsi come partito autonomo nel febbraio 2019.\nIdeologia.\nIl PRG si caratterizzava come un partito social-liberale.\nA livello europeo, \u00e8 stato un membro osservatore dell'ALDE; in passato con \"\u00c9nergie Radicale\" aveva dato vita ad un gruppo europeo radicale, denominato \"Alleanza Radicale\" assieme ai Radicali Italiani. Attualmente l'unica deputata al Parlamento europeo del Partito Radicale di Sinistra siede nel gruppo socialista.\nParlamentari.\nDeputati 1997-2002.\nAl partito aderiscono anche Jean-Paul Nunzi (risultati), eletto in quota PS, e successivamente Christiane Taubira-Delannon, eletta \u00absans \u00e9tiquette\u00bb e inizialmente iscritta al gruppo socialista.\nDeputati 2012-2017.\nForma un gruppo parlamentare autonomo, cui aderiscono 2 deputati eletti con l'etichetta Divers gauche (Jean-No\u00ebl Carpentier e Olivier Falorni) e uno eletto col Centro per la Francia (Thierry Robert). Successivamente aderir\u00e0 anche Ary Chalus (DVG)."}
{"id": "611416", "revid": "21880", "url": "https://it.wikipedia.org/wiki?curid=611416", "title": "Henodus", "text": ""}
{"id": "611418", "revid": "287204", "url": "https://it.wikipedia.org/wiki?curid=611418", "title": "Ferenc Gyurcsany", "text": ""}
{"id": "611419", "revid": "74173", "url": "https://it.wikipedia.org/wiki?curid=611419", "title": "Ustasha", "text": ""}
{"id": "611424", "revid": "1652635", "url": "https://it.wikipedia.org/wiki?curid=611424", "title": "Marionetta", "text": "La marionetta \u00e8 un fantoccio in legno, stoffa o altro materiale, ed \u00e8 una figura a corpo intero mossa dall'alto tramite fili. Chi allestisce gli spettacoli di marionette \u00e8 detto marionettista.\nA differenza della marionetta, il burattino \u00e8 quel pupazzo che compare in scena a mezzo busto ed \u00e8 mosso dal basso, dalla mano del burattinaio, che lo infila come un guanto.\nLa marionetta \u00e8, nella cultura generale, il pupazzo pi\u00f9 elegante e vario: nella cultura orientale, come ad esempio la balinese e la giapponese, le marionette erano riccamente e finemente decorate, costruite spesso in materiali pregiati come avorio o porcellana finissima. Per la loro costituzione a figura intera, inoltre, si adattano meglio alla decorazione con vesti e suppellettili. Per questo motivo c'\u00e8 una sottile propensione a dividere il teatro delle marionette come spettacolo pi\u00f9 fine e ricercato mentre il teatro dei burattini \u00e8 considerato maggiormente popolare: mentre i protagonisti del teatro delle marionette saranno, in larga parte ma non necessariamente, personaggi di alto rango, i burattini incarneranno maschere popolari spesso mutuate dalla commedia dell'arte.\nA lungo il teatro delle marionette \u00e8 stato assimilato al teatro dei burattini e, pi\u00f9 in grande, al teatro ragazzi, intendendo con il termine tutta la produzione spettacolare indirizzata ad un pubblico meno che adolescenziale. Solo recentemente queste forme di spettacolo, rivalutate nel loro valore artistico, sono state assimilate nella dicitura teatro di figura, con il quale si indicano le forme di spettacolo che utilizzano fantocci e pupazzi come soggetto dell'azione scenica.\nEtimologia del termine.\nL'etimologia del nome potrebbe derivare dalle \u201cmarie di legno\u201d, una sorta di ex voto offerto alla Vergine dalla Serenissima, per aver strappato miracolosamente dalle mani di pirati barbareschi dodici belle fanciulle veneziane, intorno all'anno 1000. In una festa commemorativa, dodici ragazze riccamente vestite d'oro e pietre preziose erano condotte in processione per le calli di Venezia. Data l'enormit\u00e0 della spesa, si pens\u00f2 di sostituire le ragazze con delle statue in legno scolpite, dette appunto \u201cMarie\u201d, o meglio, viste le dimensioni naturali, \u201cMarione\u201d. Le riproduzioni di quelle figure, che si mettevano in vendita durante la festa, si chiamavano \u201cMarionette\u201d.\nUn'altra teoria sosterrebbe l'origine francese del nome, comunque sempre collegato alla vendita di statuette mariane per il culto devozionale. Meno accreditata se non inverosimile sarebbe la derivazione del termine da Marion, un artista che avrebbe introdotto le marionette in Francia sotto Carlo IX, ma del quale la storia non riporta tracce.\nStoria.\nLa storia delle marionette \u00e8 di difficile stesura poich\u00e9 il genere, da sempre considerato minore, era affidato ad artisti che di rado stesero memorie o diari. Essendo spesso il marionettista anche artigiano e non uomo di spettacolo, la mancanza di fonti storiche non deve stupire. Nella memoria collettiva, per\u00f2, numerosi artisti, eruditi e storici hanno riportato notizie sull'utilizzo delle marionette a scopo ludico, religioso o spettacolare.\nA questo punto \u00e8 necessario specificare che, nonostante la comprovata presenza di bambole meccaniche e fantocci a scopo divinatorio gi\u00e0 nell'antichit\u00e0, non tutta la critica si schiera dalla parte di coloro che collocano queste manifestazioni come assimilabili allo spettacolo delle marionette: sebbene ne costituiscano un antenato, mancano dell'estro del marionettista e dell'intento interpretativo a scopo drammaturgico.\nNella Grecia classica Ateneo di Naucrati cita nei \"Deipnosophistai\" l'esistenza di un marionettista chiamato Potino, mentre Diodoro Siculo parla del principe Antioco di Cizico come di un gran collezionista ed amante di marionette, finemente e riccamente decorate di materiali preziosi.\nNel teatro latino siamo a conoscenza di \"ligneolae figurae\", ossia marionette danzanti utilizzati a scopo spettacolare con intenti comici, fatte di legno ma anche di terracotta, osso o avorio. Gli arti non erano sempre mobili, ma caratteristica comune era il foro che veniva praticato alla sommit\u00e0 del capo del fantoccio per potervi infilare una fune o un'asta che permettesse il movimento dello stesso.\nLa caduta dell'Impero romano d'Occidente ed il successivo diffondersi del Cristianesimo come religione ufficiale non giovarono allo spettacolo teatrale in genere e meno che mai alle marionette, delle quali ci \u00e8 pervenuto poco ma che di certo continuarono ad esistere e ad agire soprattutto all'interno delle mura domestiche come gioco e divertimento, slegandosi quindi da un contesto prettamente teatrale e rientrando nei giochi per l'infanzia. Nonostante ci\u00f2, alcune miniature di manoscritti mostrano proprio delle marionette, sovente con intento moralistico, abbigliate all'uso dei cavalieri ed intente nella rappresentazione dei duelli di questi ultimi. A volte, invece, le marionette erano protagoniste di presepi meccanici o comparivano in veste di rappresentanti di piccoli drammi sacri.\nAlla fine del medioevo, in tutta Europa era presente l'arte marionettistica, i cui repertori attingevano o alle storie sacre di derivazione biblica o ai cicli cavallereschi di ispirazione laica. Storie rappresentate dal XV secolo in poi che divennero cavalli di battaglia del teatro delle marionette e dei burattini furono le vicende di \"Genoveffa del Brabante\" - storia di una donna falsamente accusata dal consorte e da lui abbandonata in una foresta dove visse di stenti per sei anni, prima di dimostrare la propria innocenza - oltre che il \"Faust\", \"I quattro figli Ayman\", \"Bianca come la neve\" e \"La dama del Rossiglione\". Saranno maggiormente la letteratura tedesca e francese ad influenzare i racconti sui quali si basavano le rappresentazioni. Dalla nascita del teatro moderno, intorno al XVI secolo, si potr\u00e0 quindi parlare di un vero e proprio teatro delle marionette, con tanto di repertorio stabile, affidato alla memoria di marionettisti prima ambulanti e poi, nel corso dei secoli, stabili. Nell'Europa dell'est ed in Russia in particolar modo, al contrario del resto d'Europa, si sviluppa invece un repertorio basato sulla tradizione fiabesca orale che connot\u00f2 in maniera particolare il teatro minimo, arricchendolo di elementi fiabeschi e fantastici di derivazione orientale. Un'influenza interculturale simile \u00e8 ravvisabile nella produzione spettacolare della Spagna, sulla quale pesa fortemente la tradizione del mondo arabo.\nDal XVI secolo il teatro delle marionette, la cui storia corre parallela al teatro d'ombre ed al teatro dei burattini, diviene intrattenimento dei ceti bassi, non conquistando posti di rilievo nella storia del teatro. La nascita e lo sviluppo della commedia dell'arte, con le recite improvvisate su canovacci arricchirono il repertorio dei marionettisti. Nel XVII secolo abbiamo notizie certe dell'allestimento di spettacoli in case di nobili a scopo di intrattenimento mentre a Parigi la famiglia Nicolet possedeva un teatro in \"boulevard du Temple\" dove si produceva col teatro delle marionette, sempre pi\u00f9 ingegnosamente arricchite grazie ai prodigi della tecnica coeva.\nNell'Ottocento il teatro di marionette divenne un genere di intrattenimento anche del ceto borghese. A Roma il Teatro Fiando produceva addirittura spettacoli di marionette con musica, che inizia ad essere sempre maggiormente presente negli allestimenti. Luogo deputato per le messinscene rimarranno per\u00f2 a lungo le piazze e le strade, soprattutto in occasione di fiere, sagre e festivit\u00e0: se da una parte, infatti, la nascita e la diffusione dei teatri pubblici favor\u00ec una pi\u00f9 ampia diffusione dei generi, va da s\u00e9 che il teatro minimo rest\u00f2 in secondo piano, alternando momenti di pi\u00f9 alto e pi\u00f9 basso godimento e popolarit\u00e0. Il Romanticismo arricchir\u00e0 nuovamente i repertori grazie all'inserimento di mete esotiche.\nTecniche e materiali.\nIn buona parte del mondo, l'animazione (o la manipolazione, a seconda della cultura) del teatro di figura richiede un lungo tirocinio. L'animazione della marionetta necessita di una lunga preparazione per l'assimilazione dei molti movimenti necessari per il comando del fantoccio e per l'utilizzo dello stesso in scena con una precisa valenza drammaturgica. Un'importante differenza esiste tra le marionette dell'occidente e quelle dell'oriente: sostanzialmente, le seconde sono per la maggior parte mosse dal basso grazie a bacchette di legno collegate ai polsi della marionetta o alla loro base, mentre le prime godono possibilit\u00e0 di movimento quasi infinita, donata loro dall'esser manovrate dall'alto mediante fili.\nLa croce di legno alla quale vengono fissati i fili, generalmente di \"refe\" (poich\u00e9 questo materiale ha la caratteristica di non creare nodi che possano bloccare i movimenti della marionetta), e che consente le varie manovre \u00e8 detta \"bilancino\", mentre i fili per i movimenti possono variare, ma di base sono nove: uno (in genere metallico) che sostiene la marionetta dalla sommit\u00e0 del capo, due per le tempie (anch'essi spesso metallici), uno per il petto, uno per la schiena, due per le mani e due per le gambe. Un maggior numero di fili consente particolari movimenti ed una maggiore difficolt\u00e0 di esecuzione da parte del marionettista. Da sottolineare \u00e8 che i fili possono essere collegati anche ai vestiti o agli accessori della marionetta, permettendo effetti particolari, come il rizzamento dei capelli, l'estrazione di spade, il movimento delle vesti per una tempesta e cos\u00ec via. Le articolazioni della marionetta prevedono la possibilit\u00e0 di muovere la testa (in alto, basso, destra e sinistra), la bocca e in molti tipi anche gli occhi, e posseggono articolazioni alle spalle, ginocchia, polsi, vita, anche, e qualche volta caviglie. Piedi e mani sono appesantiti con iniezioni di piombo nelle articolazioni dei polsi e delle caviglie (contrappesi) per bilanciare il movimento della marionetta, renderlo naturale ed impedire che \"voli\" come si dice in gergo marionettistico.\nTradizionalmente, la moderna marionetta occidentale \u00e8 costruita preferenzialmente con tre tipi di legno: cembro detto anche cirmolo, tiglio o nocciolo. Oggigiorno si possono per\u00f2 trovare in commercio marionette composte da materiali meno costosi, come plastica o altri tipi di legno. Gli occhi possono essere scolpiti, ma nelle marionette pi\u00f9 belle della tradizione sono costituiti da semiglobi ovali di vetro. A questo proposito in passato i marionettisti pi\u00f9 poveri che non potevano importare dal nord Europa gli occhi per le loro marionette, usavano frammenti del bulbo di lampadine usate dipinti nei colori desiderati nella parte concava. L'occhio in vetro dona alla marionetta uno sguardo liquido e pi\u00f9 umano.\nI colori per la pittura del volto sono ad olio o tempera coperta di cera per riprodurre l'effetto della pelle umana. Per quanto riguarda i capelli, le marionette pi\u00f9 belle della tradizione portano parrucche in capelli veri, lunghi nei personaggi femminili, che quando non c'\u00e8 spettacolo vengono tenuti sciolti con la scriminatura in mezzo e acconciati in modo diverso a seconda dello spettacolo che deve andare in scena.\nInfluenze.\nLa marionetta ha, dai tempi antichi, assunto il senso di uomo comandato da altri a causa della verosimiglianza del fantoccio all'uomo e dal necessario bisogno di una mano esterna, in questo caso quella del marionettista, per la propria animazione. In tal senso gi\u00e0 dal medioevo erano presenti riferimenti di genere satirico parodistico nelle miniature dei manoscritti degli amanuensi.\nLa possibilit\u00e0 di esprimere commenti per bocca di fantocci e non di persone garantiva una seppur minima libert\u00e0 di espressione: fu cos\u00ec che, soprattutto per i burattini, il genere teatrale divenne sinonimo di parodia dei contemporanei, sovente a scopo politico.\nNel teatro di prosa, Rosso di San Secondo scrisse il dramma \"Marionette, che passione!\" nel 1917, deducendo il titolo dai tre protagonisti visti come esseri incapaci di dare un senso alla propria esistenza in balia delle passioni che li animano guidandoli con invisibili fili. Sul versante recitativo Gordon Craig teorizz\u00f2 la \"supermarionetta\" (\"\u00dcbermarionette\"), ossia l'attore dotato di una tecnica tale da costruire delle basi fisse sulle quali poi plasmare il lavoro artistico dell'impersonificazione.\nIl drammaturgo ed attore napoletano Eduardo De Filippo, affascinato dallo spettacolo delle teste di legno, tradusse \"La tempesta\" di William Shakespeare in napoletano, affidandone l'interpretazione a delle marionette."}
{"id": "611426", "revid": "84217", "url": "https://it.wikipedia.org/wiki?curid=611426", "title": "Pretare", "text": "Pretare \u00e8 una frazione del comune di Arquata del Tronto, posta alle falde del versante meridionale del monte Vettore, in provincia di Ascoli Piceno, nella regione Marche, ed appartiene all'ente territoriale della Comunit\u00e0 montana del Tronto. Il suo territorio \u00e8 attraversato dal tracciato del Sentiero europeo E1.\nIl paese \u00e8 noto per aver dato i natali al biologo Angelo Ruffini.\nOrigine del nome.\nIl toponimo deriva, con molta probabilit\u00e0, dalla locale parola dialettale \"\u201cpreta\u201d\" con cui si indica la pietra, essendo le immediate vicinanze del borgo molto pietrose.\nStoria.\nTerremoto del Centro Italia del 2016 e del 2017.\nIl centro abitato \u00e8 stato colpito dai terremoti avvenuti negli anni 2016 e 2017 che ne hanno causato la parziale distruzione. Non si sono registrate vittime a causa dei crolli degli edifici.\nMonumenti e luoghi d'interesse.\nL'antica fornace.\nI resti dell'antica fornace sono situati fuori del centro abitato e sono visibili salendo per la tortuosa strada che dal centro di Pretare raggiunge il valico di Forca di Presta. Hanno l'aspetto di una torre tronca a pianta quadrata, realizzata in conci di pietra e mattoni rossi. Alla base si evidenzia il vuoto costituito dall'arco.\nOrmai dimessa, era stata costruita vicino alla fonte della materia prima, la pietra calcarea. Il terreno che la circonda testimonia con la sua forma concava l'erosione di origine fluvio-glaciale con la presenza depositi rocciosi. Nella vicina zona della Valle dell'Acero, si osservano gli indizi di una trascorsa erosione fluviale con accumuli di depositi morenici. L'utilizzo del sito industriale consisteva nella calcinazione delle rocce per la produzione di calce viva. Questo processo avveniva mediante il riscaldamento della pietra calcarea a temperature di circa 800\u00a0\u00b0C con il fine di eliminare la componente volatile e l'acqua di combinazione, inoltre per decomporre bicarbonato e carbonati.\nIl caricamento della roccia all'interno della camera di cottura avveniva dall'alto e la calce ottenuta era scaricata verso il basso, senza mai interrompere il funzionamento del forno.\nLa calce, \u00e8 un legante utilizzato nell'edilizia e conosciuto fin dai tempi antichi. Trova largo impiego impastato con sabbie inerti per la costituzione di malte aeree, o malte idrauliche se impastato con la pozzolana.\nMulino ad acqua.\nLungo il Fosso delle Pianelle, a quota 890 vi \u00e8 un mulino ad acqua di cui non si conosce l'anno di fabbricazione. \u00c8 stato di propriet\u00e0 di Lorenzo Piermarini che lo ha acquistato dopo essere tornato dall'America ed in seguito lo ha ceduto a Lorenzo Marini che lo ha gestito fino a met\u00e0 del XX secolo. Dopo un periodo di abbandono Il figlio dell'ultimo proprietario lo ha restaurato e trasformato in abitazione. Dell'antica struttura eretta in stile liberty, rimangono la vasca, le macine ed altri elementi degli ingranaggi.\nArchitetture militari.\nNel paese, in localit\u00e0 Santa Gemma, vi era la torre-dogana. Il presidio apparteneva al sistema difensivo delle torri di avvistamento della Rocca di Arquata.\nLeggenda delle fate.\nIl luogo \u00e8 conosciuto anche per \"La leggenda della strada delle fate\", un racconto legato alla presenza dell'oracolo della Sibilla Appenninica, e della strada che, secondo la tradizione, queste fiabesche creature hanno impresso sul fianco del monte Vettore.\nLa narrazione vuole che un tempo le fate, che abitavano nella Grotta della Sibilla, si siano fermate pi\u00f9 a lungo a danzare con i giovani di Pretare e che per non essere sorprese all'alba fuggirono con tanta sollecitudine da lasciare le loro impronte sulla montagna, creando cos\u00ec la loro strada.\nA Pretare, nel giorno della festa di san Rocco si fa rivivere quest'antica leggenda. Un gruppo di giovani fanciulle, vestite da fate, raggiunge la piazza del paese e d\u00e0 inizio alle danze.\nIl Caso Caponi.\nNell'anno 1993 il paese \u00e8 stato un punto d'interesse degli ufologi in seguito ai diversi incontri ravvicinati che avrebbe avuto Filiberto Caponi con una creatura aliena che avrebbe poi immortalato in alcune fotografie scattate con una Polaroid.\nEventi.\nNel 2011, nell'ambito degli eventi del Festival dell'Appennino, presso l'antica fornace, si \u00e8 tenuto uno spettacolo della Compagnia dei Folli dedicato al 150\u00ba anniversario dell'Unit\u00e0 d'Italia."}
{"id": "611429", "revid": "174925", "url": "https://it.wikipedia.org/wiki?curid=611429", "title": "Teorema di unicit\u00e0 del sollevamento", "text": "Il teorema di unicit\u00e0 del sollevamento \u00e8 un teorema di matematica, e pi\u00f9 precisamente di topologia. Il teorema mostra una propriet\u00e0 cruciale dei rivestimenti.\nEnunciato del teorema.\nIl teorema di unicit\u00e0 del sollevamento asserisce che, se formula_1 \u00e8 connesso, due sollevamenti coincidenti in un punto devono coincidere su tutti i punti (sono cio\u00e8 la stessa funzione). In altre parole:\nSiano dati un rivestimento fra spazi topologici \ned una funzione continua\ndefinita su uno spazio connesso formula_1. Siano inoltre \ndue sollevamenti della formula_6. Se esiste formula_7 in formula_1 tale che formula_9 allora formula_10 per ogni formula_11 in formula_1.\nDimostrazione.\nConsideriamo l'insieme dei punti in cui i due sollevamenti coincidono:\nPer ipotesi, formula_7 \u00e8 un elemento di formula_15. Mostriamo che formula_15 ed il suo complementare formula_17 sono entrambi aperti: poich\u00e9 formula_1 \u00e8 connesso, seguir\u00e0 che formula_19, e quindi che le due funzioni coincidono ovunque.\nDato formula_11 in formula_1, sia formula_22 un aperto connesso uniformemente rivestito di formula_23 contenente formula_24. Siano formula_25 le componenti connesse in formula_26 contenenti rispettivamente formula_27 e formula_28. Consideriamo l'aperto di formula_1:\nSe formula_11 appartiene ad formula_15, allora formula_10 e quindi formula_34, e siccome la restrizione di formula_35 all'aperto formula_34 \u00e8 iniettiva segue che formula_37 per ogni formula_38 in formula_39, e quindi formula_39 \u00e8 interamente contenuto in formula_15. Questo prova che formula_15 \u00e8 aperto.\nSe formula_11 non appartiene ad formula_15 allora formula_45 e formula_46 sono disgiunti, e quindi lo sono anche formula_47 ed formula_15: questo prova che il complementare di formula_15 \u00e8 aperto.\nGeneralizzazioni.\nIl teorema \u00e8 valido anche se formula_50 \u00e8 solo un omeomorfismo locale."}
{"id": "611441", "revid": "47992", "url": "https://it.wikipedia.org/wiki?curid=611441", "title": "Provincia di Aquila", "text": ""}
{"id": "611442", "revid": "438678", "url": "https://it.wikipedia.org/wiki?curid=611442", "title": "Il decisionista", "text": "Il decisionista \u00e8 un film italiano del 1997 diretto da Mauro Cappelloni.\nTrama.\nGian Luigi Rossi Distante \u00e8 un giovane uomo d'affari rampante che amministra denaro proveniente da imprese e da clienti di cui spesso ignora perfino il nome. Egli \u00e8 solito depositare i soldi in Svizzera, incrementandone illegalmente il valore, ma la polizia tributaria inizia a indagare su di un traffico di denaro che coinvolge banchieri e politici, tra i quali l'onorevole Caroli, suo amico e protettore; indagini gi\u00e0 iniziate in precedenza e che avevano portato all'omicidio di Camilla Del Porto, una donna con ottime conoscenze pronta a testimoniare contro il dottor Ortaggi, un faccendiere gi\u00e0 incriminato e che nel frattempo si era dato alla latitanza.\nUna sera in un ristorante viene avvicinato da una giovane donna, amante dell'assassino della Del Porto, che inizia a seguirlo e che si rivela essere una giornalista che, grazie al suo rapporto con il killer, cerca di scoprire le attivit\u00e0 di Ortaggi. La donna \u00e8 a conoscenza dei rapporti tra questi e Rossi Distante e cerca, inutilmente, di avere notizie da lui fino a quando la sua attivit\u00e0 non viene scoperta: la donna viene uccisa a sua volta dal killer.\nLa giornalista era a conoscenza che, nelle sfere politiche, Rossi Distante era stato scelto per prendere il posto di Ortaggi come colpevole delle indagini ma non ha fatto in tempo ad avvertirlo e nel momento in cui un amico carabiniere gli volta le spalle, mettendolo nelle mani della Guardia di Finanza, egli si rende conto che la sua posizione \u00e8 diventata difficile, venendo scaricato anche da Caroli, e decide di darsi lui stesso alla latitanza, non prima di avere scritto una lettera a un commissario di polizia, nella quale rivelava la posizione di Ortaggi e dello stesso Caroli, ma, prima di poter espatriare, viene ucciso dal killer."}
{"id": "611443", "revid": "767487", "url": "https://it.wikipedia.org/wiki?curid=611443", "title": "I laureati", "text": "I laureati \u00e8 un film del 1995 diretto e interpretato da Leonardo Pieraccioni, alla sua prima regia.\nTrama.\nLeonardo, Rocco, Bruno e Pino sono quattro universitari, trentenni e fuori corso, che vivono tutti assieme in un appartamento di Firenze. Leonardo ha lasciato la moglie dopo pochi mesi di matrimonio, Bruno \u00e8 iscritto all'universit\u00e0 solo per poter prendere le redini dell\u2019impresa del ricco suocero, Rocco si mantiene facendo il metronotte e Pino cerca un improbabile successo nel cabaret.\nLungi dal dedicarsi agli studi, i quattro tirano avanti tra momenti di divertimento goliardico e altri di profonda malinconia senza nessuna voglia di crescere e nessuna prospettiva per il futuro. Solamente il tentativo di suicidio dello strambo professor Galliano, ex docente di Leonardo ai tempi del liceo e suo mentore, e le disavventure amorose della sorella di Rocco, la modella Letizia (oggetto del desiderio di Leonardo), forniranno loro un'occasione per riflettere sul proprio futuro.\nProduzione.\nRegia.\nCome ha raccontato lo stesso Pieraccioni durante la trasmissione \"A lezione da Leonardo Pieraccioni\" di Sky, inizialmente voleva solo recitare e non anche dirigere la pellicola, in quanto non si sentiva ancora adatto al ruolo dietro la macchina da presa: il produttore Vittorio Cecchi Gori lo convinse del contrario dicendogli che, in fondo, un regista deve saper fare solo due cose, ossia l'inquadratura totale e il primo piano.\nSceneggiatura.\nIl copione del film, scritto da Pieraccioni insieme a Giovanni Veronesi, aveva come titolo di lavorazione \"Quattro pali e una traversa\": si sperava con questo stratagemma di destare l'interesse di Cecchi Gori, al tempo anche \"patron\" della squadra di calcio della , onde fargli leggere la sceneggiatura, ma fu Rita Rusi\u0107, allora moglie del produttore, a farlo.\nProprio l'inaspettato interesse di Rusi\u0107 per lo \"script\" mise Pieraccioni in una scomoda situazione in quanto, non credendo nell'immediata realizzazione del proprio progetto, nel frattempo si era gi\u00e0 impegnato contrattualmente con i fratelli Vanzina per recitare nel loro film \"Selvaggi\"; messo al corrente della situazione, pochi giorni prima dell'inizio delle riprese Carlo Vanzina stracci\u00f2 signorilmente il contratto di Pieraccioni in modo da permettergli di girare la sua opera prima.\nCast.\nNel film ci fu anche un cameo dell'ex calciatore Giancarlo Antognoni, tagliato poi in fase di montaggio per l'eccessiva lunghezza.\nRiprese.\nTra le zone fiorentine utilizzate nel film ci sono la basilica di San Miniato al Monte e annesso cimitero delle Porte Sante, il quartiere Rifredi, via della Vigna Nuova e via Marchetti con gli studi di Canale 10, emittente locale all'epoca di propriet\u00e0 di Cecchi Gori.\nUna delle scene pi\u00f9 famose della pellicola e \"a posteriori\" dell'intera filmografia di Pieraccioni, ovvero la corsa organizzata dai protagonisti per non pagare il conto del ristorante, con la complicit\u00e0 inconsapevole del cameriere, parte da via Parioncino e termina al Ponte Santa Trinita, con sullo sfondo Ponte Vecchio; tale sequenza sar\u00e0 autocitata nel 2013 dallo stesso Pieraccioni in \"Un fantastico via vai\".\nColonna sonora.\nLe musiche del film sono curate dal gruppo Audio 2; grande successo del periodo sar\u00e0 la canzone utilizzata per i titoli di coda, \"Alle venti\", contenuta nell'album \"E=mc\u00b2\".\n\u00c8 presente inoltre il brano \"Can't Take My Eyes Off You\" della cantante Gloria Gaynor.\nCasi mediatici.\nLa scena in cui Pino bestemmia in televisione si \u00e8 rivelata premonitrice di quanto accadr\u00e0 realmente nel 2006 quando l'attore che interpreta il personaggio, Massimo Ceccherini, si lascer\u00e0 sfuggire in diretta la stessa imprecazione durante la quarta edizione del reality \"L'isola dei famosi\" venendo per questo squalificato."}
{"id": "611446", "revid": "767487", "url": "https://it.wikipedia.org/wiki?curid=611446", "title": "Alto rischio", "text": "Alto rischio \u00e8 un film del 1993 diretto dal regista Stelvio Massi."}
{"id": "611448", "revid": "34928", "url": "https://it.wikipedia.org/wiki?curid=611448", "title": "Acad\u00e9mie des Inscriptions et Belles-Lettres", "text": ""}
{"id": "611451", "revid": "125675058", "url": "https://it.wikipedia.org/wiki?curid=611451", "title": "Ippolito de' Medici", "text": "Bello d'aspetto e ricco d'ingegno e di cultura, autore di rime, traduttore in versi sciolti del II libro dell\"'Eneide\", che dedic\u00f2 all'amica Giulia Gonzaga, irrequieto, ambizioso, circondato di poeti, di eruditi, di artisti, di musici, ma anche \"de bravi et sbricchi\" questo \"diavolo matto\" fu tra le pi\u00f9 bizzarre figure della sua epoca.\nBiografia.\nFiglio illegittimo di Giuliano Duca di Nemours e una certa Pacifica Brandani, Ippolito de' Medici aveva cinque anni quando il padre mor\u00ec prematuramente (1516). Fu allora accolto dai parenti in particolare dallo zio Papa Leone X e poi dal cardinale Giulio de' Medici, che lo avvi\u00f2 alla carriera ecclesiastica.\nCandidato a succedere al potere in citt\u00e0 insieme al cugino Alessandro de' Medici quando lo zio Giulio divenne papa Clemente VII (1523) sotto la tutela del cardinale Silvio Passerini, dato che entrambi erano appena dodicenni.\nQuando i lanzichenecchi di Carlo V espugnarono Roma con il famoso Sacco, tutta la famiglia scapp\u00f2 dalla citt\u00e0 nella cosiddetta \"terza cacciata dei Medici\". Quando Clemente VII ristabil\u00ec la pace con l'Imperatore, ebbe l'aiuto per riprendere la citt\u00e0 di Firenze, con l'assedio del 1529-30, dopo il quale fu messo a capo della citt\u00e0 il duca Alessandro de' Medici. Ippolito sperava di essere scelto lui al posto dell'odiato cugino Alessandro, suo rivale, mentre fu invece allontanato da Firenze, prima come arcivescovo di Avignone, finch\u00e9 papa Clemente VII come compensazione non lo cre\u00f2 cardinale nel 1529, appena diciottenne con il titolo di Santa Prassede (mutato il 3 luglio 1532 con quello di San Lorenzo in Damaso) e creandolo vescovo di Avignone. Fino alla nomina del cardinale Alessandro Farnese il Giovane, creato da Paolo III, \u00e8 stato il porporato italiano pi\u00f9 giovane.\nFu cardinale legato in Umbria (dal 1529), amministratore delle diocesi di Monreale, Casale e Lecce.\nNel giugno 1532 il papa lo nomin\u00f2 vice-cancelliere e lo invi\u00f2 come nunzio presso l'imperatore Carlo V, con destinazione Ratisbona.\nAppassionato pi\u00f9 di guerra che di religione, prese parte attiva alla difesa di Vienna dagli assalti dell'esercito ottomano: nel celebre ritratto che ne fece Tiziano \u00e8 ritratto con la veste guerresca all'ungherese piuttosto che con la porpora cardinalizia.\nRientr\u00f2 a Roma gi\u00e0 nel febbraio del 1533. Esuberante, irrequieto e ambizioso, Ippolito era bello d'aspetto e ricco d'ingegno e di cultura; nella sua residenza romana di Campo Marzio si circond\u00f2 di poeti, eruditi, artisti, musici, ma anche \"de bravi et sbricchi\"; fu lui stesso autore di testi poetici e tradusse in versi sciolti il II libro dell'Eneide, che dedic\u00f2 all'amica Giulia Gonzaga, dei principi di Sabbioneta.\nNel 1535 fu inviato dai fiorentini come ambasciatore dall'imperatore Carlo V, per denunciare i gravi abusi perpetrati dal duca Alessandro, ma mor\u00ec appena ventiquattrenne di malaria durante il viaggio, anche se si sparse subito la voce di un avvelenamento ordito da Alessandro. Fu sepolto nella chiesa di San Lorenzo in Damaso a Roma.\nIl suo pregevole ritratto di Tiziano \u00e8 conservato alla Galleria palatina di Palazzo Pitti a Firenze.\nDiscendenza.\nDa Giulia Gonzaga di Sabbioneta, da poco vedova di Vespasiano Colonna, conte di Fondi, ebbe un figlio illegittimo:"}
{"id": "611452", "revid": "339392", "url": "https://it.wikipedia.org/wiki?curid=611452", "title": "Imperatore Carlo V", "text": ""}
{"id": "611453", "revid": "92723", "url": "https://it.wikipedia.org/wiki?curid=611453", "title": "Ucraini", "text": "Gli ucraini () sono il gruppo etnico di maggioranza, di origine slava orientale, dell'Ucraina, con una popolazione totale compresa tra i 44 e i 47 milioni di individui di cui 37.541.700 stanziati in Ucraina (2001).\nOrigini.\nGli ucraini sono i discendenti di parecchi popoli che hanno vissuto in passato in vaste aree dell'Europa orientale, dal Mar Nero fino ai confini di Russia, Polonia, Moldavia, Bielorussia e Slovacchia. Questi popoli includono numerose trib\u00f9 nomadi, come quelle iraniche degli Sciti e dei Sarmati, o anche greche delle colonie sulle coste del Mar Nero; i Daci, i germanici Goti e Variaghi, cos\u00ec come i popoli turchi dei Cazari, dei Peceneghi e dei Cumani.\nComunque, si considerano gli ucraini in maggior parte discendenti dai popoli slavi orientali mentre i popoli nomadi stanziati nelle steppe a sud hanno avuto poca influenza nel corso della storia e nel processo formativo dell'attuale identit\u00e0 ucraina.\nAlcune trib\u00f9 slave dell'est, come i Polani orientali, i Drevliani, i Siveriani, i Dulibi, i Croati Bianchi, i Tiverti e gli Ulchi vissero in medioevo in quel territorio che \u00e8 lo stato ucraino. La lingua ucraina \u00e8 una lingua slava dell'est e gli ucraini appartengono alla stessa suddivisione slava dei russi e dei bielorussi. Le trib\u00f9 slave che oggi vivono in Ucraina sin dai tempi antichi divennero predominanti verso il V secolo d.C. quando fondarono quella che \u00e8 oggi la citt\u00e0 di Kiev, in seguito capitale del potente stato conosciuto come Rus' di Kiev. Il Kniaz Vladimir I introdusse poi il Cristianesimo nel 988.\nStoria.\nL'Ucraina ha una storia abbastanza turbolenta, fatto questo che si spiega con la sua posizione strategica. Fino al XV secolo, gli ucraini facevano parte del vecchio blocco slavo di cui erano discendenti anche i bielorussi e i russi. In seguito, comunque, periodi di separazioni etniche e di influenze straniere hanno notevolmente contribuito a rendere meno omogenea l'identit\u00e0 etno-linguistica ucraina.\nLa storia di uno stato indipendente ucraino \u00e8 cominciata con i Cosacchi. I cosacchi di Zapori\u017e\u017eja, sin dal XV secolo controllavano le zone a ridosso del fiume Dnipro, tra Russia, Polonia e Crimea, con la loro capitale fortificata, Zaporizhian Sich. Furono formalmente riconosciuti come stato da un trattato con la Polonia, nel 1649.\nLa moderna identit\u00e0 nazionale ucraina si svilupp\u00f2 in opposizione alle dominazioni straniere durante il XIX secolo. Durante l'Impero russo, l'uso della lingua ucraina fu scoraggiato nelle scuole e nei centri istituzionali, anche se questo provvedimento ebbe poco effetto perch\u00e9 molti ucraini, all'epoca, erano analfabeti. La politica persecutoria verso gli ucraini fu pi\u00f9 marcata in Polonia e nell'Impero austro-ungarico. Durante l'era sovietica, infine, la lingua ucraina fu tollerata in alcune zone e soppressa in altre.\nL'Ucraina originariamente faceva parte del Granducato di Lituania e della Confederazione polacco-lituana, in seguito dell'Impero russo, dell'Impero ottomano e dell'Impero austro-ungarico. In seguito fu annessa alla Seconda Repubblica di Polonia e poi all'Unione Sovietica. Il 24 agosto 1991 raggiunse, infine, la propria indipendenza.\nPopolazione.\nGli ucraini sono uno dei maggiori gruppi etnici d'Europa. L'Ucraina ha una popolazione di circa 47 milioni di persone in prevalenza di etnia ucraina. Inoltre, circa tre milioni di cittadini russi si considerano ucraini. Un milione circa di persone, stanziate nel Distretto Federale del Sud e in Siberia, sono di chiara discendenza ucraina. Vi sono anche 2 milioni di oriundi ucraini nell'America del Nord (890\u00a0000 negli Stati Uniti d'America e 1\u00a0000\u00a0000 in Canada). Altre comunit\u00e0 di origine ucraina esistono in Brasile (950\u00a0000), Kazakistan (circa 500\u00a0000), Moldavia (450\u00a0000), Polonia (300\u00a0000), Bielorussia (250\u00a0000), Slovacchia (200\u00a0000) e Argentina (305\u00a0000). Vi sono piccoli gruppi di persone di origine ucraina, inoltre, in Germania, Regno Unito, Portogallo, Romania, Austria, Italia, Lettonia e negli stati sorti dalla dissoluzione della Jugoslavia. Nelle isole Svalbard, appartenenti alla Norvegia, sebbene siano in pochi, rappresentano la principale minoranza insieme ai russi.\nReligione.\nGli ucraini sono per la maggior parte cristiani ortodossi; molti di essi si riconoscono nella Chiesa ortodossa ucraina che appartiene all'autorit\u00e0 del Patriarcato di Mosca, mentre il resto si affida al Patriarcato di Kiev. Alcuni ucraini, specialmente quelli delle zone occidentali della Galizia, appartengono invece alla Chiesa greco-cattolica ucraina. Vi sono presenti infine anche alcune chiese protestanti."}
{"id": "611459", "revid": "287204", "url": "https://it.wikipedia.org/wiki?curid=611459", "title": "Dario Silva", "text": ""}
{"id": "611466", "revid": "1305772", "url": "https://it.wikipedia.org/wiki?curid=611466", "title": "Burattino", "text": "Il burattino \u00e8 un tipo di pupazzo con il corpo di pezza e la testa di legno o altro materiale che compare in scena a mezzo busto, mosso dal basso, dalla mano del burattinaio, che lo infila come un guanto.\nLo spettacolo dei burattini \u00e8 generalmente rappresentato all'interno di un casotto di legno, detto castello.\nIl burattino va distinto dalla marionetta: tipo di pupazzo, in legno o altro materiale, che compare in scena a corpo intero ed \u00e8 solitamente mosso dall'alto tramite dei fili.\nPinocchio, pur essendo nella terminologia moderna una marionetta, fu chiamato dal suo autore Collodi \"burattino di legno\" poich\u00e9 all'epoca della scrittura del romanzo (\"Le avventure di Pinocchio\", nel 1881) si usava il termine \"burattino\" per indicare un fantoccio mosso dai fili, mentre il termine \"marionetta\" era di scarso uso popolare ed era stato snobbato da alcuni scrittori dell'epoca perch\u00e9 veniva considerato un \"francesismo\". Col tempo i termini \"burattino\" e \"marionetta\" sono cambiati, e Pinocchio oggi \u00e8 classificabile come una marionetta (che nella storia originale si muove senza fili come un automa).\nEtimologia del termine.\nIl nome burattino si afferma nel Cinquecento (altre forme sono: capocciello, fracurrado, fantoccino). Deriva presumibilmente da Burattino, uno \"zanni\" della commedia all'improvviso, che a sua volta doveva il suo nome al mestiere dei \"buratini\", cio\u00e8 i setacciatori (abburattatori) di farina, che usavano lavorare con movimenti ritmici e ripetitivi.\nDal XIV secolo il termine viene usato anche per indicare la veste degli attori dalla testa di legno ed in seguito per gli stessi fantocci. L'etimologia di burattino da buratto inteso come \"veste\" non \u00e8 corredata da nessuna prova, se non dall'opinione espressa nell'Ottocento da Yorick, pseudonimo di P.C. Ferrigni, giornalista della \"Nazione\", che un\u00ec entusiasmo e molta fantasia nel comporre il suo \"Storia dei Burattini\" (Firenze 1884). Nelle aree dove la tradizione \u00e8 ancora viva tale accessorio \u00e8 chiamato \"sottoveste\", \"vestina\" e mai \"buratto\".\nCaratteristiche.\nIl burattino si compone sostanzialmente da tre parti, identificabili in testa, mani e veste. Il materiale con il quale sono fabbricate le teste \u00e8 solitamente leggero: cartapesta, stoffa, legno cavo, creta. L'interno della testa \u00e8 cavo per permettere l'introduzione delle dita che sorreggono il fantoccio: in Italia, tuttavia, alcuni burattini la cui testa \u00e8 costruita in materiale pesante come legno pieno o gesso, posseggono una maniglia posta all'interno della veste che permette all'animatore di impugnare il burattino non dall'interno della testa ma dall'apposita appendice. I burattini fatti in questo modo hanno una attaccatura delle mani del pupazzo posta pi\u00f9 in basso per permettere all'anatomia della mano umana di adattarvisi. In pi\u00f9, i burattini femminili sono solitamente privi della veste cava ma vengono animati dal basso con l'aiuto di un bastone: hanno per questo meno mobilit\u00e0 dell'antagonista maschile.\nL'impugnatura del burattino avviene infilando il dito indice nel cavo della testa ed il pollice ed il medio nelle due braccia. In alternativa al medio, si pu\u00f2 usare il dito mignolo.\nLa veste pu\u00f2 essere all'italiana, alla russa, alla lionese, alla tedesca, alla inglese o alla jugoslava, a seconda del genere. Il burattino, avendo una discendenza meno nobile della marionetta ed essendo indirizzato ad un pubblico popolare, possiede pochi tratti caratteristici che ne consentono l'identificazione: sar\u00e0 cos\u00ec che i diavoli avranno la veste completamente rossa, le principesse celeste, Pulcinella bianco, dottori e giudici nero eccetera. Poche suppellettili garantiranno a loro volta la riconoscibilit\u00e0 del fantoccio: la spada per il cavaliere, la corona per il re e cos\u00ec via.\nDifferenze dalla marionetta.\nFin dalle origini si pu\u00f2 distinguere la diversit\u00e0 tra questi due fondamentali generi del teatro di figura: nobili e religiose per la marionetta, umili e popolari per il burattino. Mentre la prima imita l'uomo, simulandone i gesti e addirittura lo supera in ci\u00f2 che l'attore per sua natura non pu\u00f2 compiere, il secondo rappresenta una sorta di caricatura della personalit\u00e0 umana e trova il suo ruolo - comico o tragico \u2013 nella propria irruenza fisica e verbale.\nDiverso \u00e8 anche il rapporto che intercorre con l'animatore: mentre la marionetta \u00e8 manovrata a distanza, grazie all'ausilio di un complicato congegno meccanico composto da una crociera e dei fili, il burattino \u00e8 a contatto diretto con l'uomo, che gli trasmette una fisicit\u00e0 immediata. Il movimento della prima sar\u00e0 quindi aereo e lieve, costantemente teso alla ricerca della perfezione, mentre il secondo, pi\u00f9 nervoso ed impulsivo, rispecchier\u00e0 direttamente la sensibilit\u00e0 dell'animatore. Come dice il burattinaio parmigiano Italo Ferrari:"}
{"id": "611471", "revid": "1793900", "url": "https://it.wikipedia.org/wiki?curid=611471", "title": "Master's College", "text": "Il Master's College \u00e8 un'universit\u00e0 cristiana sita a Newhall, negli USA.\nVenne fondato nel 1927 come Los Angeles Baptist College and Theological Seminary e si sposta nella sede attuale nel 1961. Assume l'odierna denominazione per volere del rettore John MacArthur. A settembre 2005 la scuola contava in tutto 1359 studenti."}
{"id": "611474", "revid": "1573940", "url": "https://it.wikipedia.org/wiki?curid=611474", "title": "Gruppo missionario Merano", "text": "Il Gruppo missionario di Merano (GMM) \u00e8 un'Organizzazione non governativa (ONG) di volontariato fondata nel 1971 da Alpidio Balbo. Da allora opera in diversi paesi dell'Africa Occidentale (principalmente in Benin, Togo, Ghana e Burkina Faso) realizzando pozzi, strutture sanitarie, scuole e promuovendo l'Adozione a distanza o Sostegno a distanza e il dialogo tra culture.\nDal 1971 il GMM ha fatto scavare centinaia di pozzi nelle zone pi\u00f9 aride del Benin, del Togo, del Niger e del Burkina Faso. Ha costruito decine di scuole, di dispensari e piccoli ospedali."}
{"id": "611475", "revid": "33689", "url": "https://it.wikipedia.org/wiki?curid=611475", "title": "Ronald Koeman", "text": "Considerato tra i massimi difensori \"goleador\" nella storia del calcio grazie alle 253 reti messe a segno in 763 gare ufficiali, ha vestito le maglie di , , , Barcellona e vincendo complessivamente 18 trofei, tra cui 4 campionati spagnoli consecutivi e 2 Coppe dei Campioni, nel 1987-1988 con il PSV e nel 1991-1992 con il Barcellona, segnando in quest'ultima edizione il gol che decise la finale. Nonostante ricoprisse il ruolo di centrale difensivo, realizz\u00f2 in sei anni con la maglia del Barcellona ben 102 gol in 345 presenze, moltissimi dei quali su punizione e da fuori area. \nCon la nazionale olandese ha partecipato a 2 campionati europei (1988 e 1992) e 2 campionati mondiali (1990 e 1994), vincendo il campionato d'Europa del 1988.\nDa tecnico ha guidato diverse squadre tra Paesi Bassi, Portogallo, Spagna e Inghilterra. \u00c8 stato il primo olandese ad aver realizzato il \"double\" sia come calciatore (1988 e 1989 con il PSV) sia come allenatore (2002 con l'Ajax). Divenuto commissario tecnico della nazionale olandese, ha condotto gli \"Oranje\" alla finale della UEFA Nations League 2018-2019.\nBiografia.\nSuo padre Martin (1938-2013), suo fratello maggiore Erwin e suo nipote Len sono stati calciatori. In Italia era soprannominato \"Rambo\". Nel maggio 2020 si \u00e8 sottoposto ad un'operazione d'urgenza per problemi cardiaci.\nCaratteristiche tecniche.\nGiocatore.\nHa giocato principalmente nella posizione di libero, tuttavia ha ricoperto anche il ruolo di centrocampista. Molto abile nel calcio di punizione, era dotato di un tiro molto potente.\nCarriera.\nGiocatore.\nClub.\nCresciuto calcisticamente nel Groningen, esord\u00ec in prima squadra nella Eredivisie 1980-1981, all'et\u00e0 di 17 anni e 183 giorni, nella partita casalinga vinta per 2-0 contro il , risultando il terzo pi\u00f9 giovane esordiente del Groningen, dopo Piet Wildschut e Bert de Voogt. Avendo totalizzato 90 presenze in campionato e marcato 32 reti con la squadra in tre stagioni, esord\u00ec in nazionale maggiore e si guadagn\u00f2 le attenzioni dell', che lo acquist\u00f2 nell'estate del 1983. Con la squadra di Amsterdam esord\u00ec nelle coppe europee e vinse il campionato olandese nel 1984-1985. Dalla stagione successiva, sotto la guida dell'allenatore Johan Cruijff , continu\u00f2 a riverstire un ruolo importante nella compagine biancorossa, che lasci\u00f2 in modo controverso nell'estate del 1986, dopo aver vinto la coppa nazionale del 1985-1986 e segnato 31 gol in 114 presenze in tutte le competizioni. \nPassato al , trov\u00f2 l'allenatore Hans Kraay, che verso la fine della stagione 1986-1987 si dimise, venendo rimpiazzato da Guus Hiddink. Sotto la gestione di quest'ultimo tecnico, Koeman e compagni riuscirono a superare l'Ajax in classifica nelle ultime giornate di campionato, aggiudicandosi il titolo olandese nel 1986-1987. Le stagioni seguenti furono caratterizzate da altri trofei: il PSV si aggiudic\u00f2 i campionati 1987-1988 e 1988-1989, due Coppe dei Paesi Bassi nelle medesime stagioni e la Coppa dei Campioni 1987-1988, vinta battendo in finale il . In tre stagioni al PSV, il difensore segn\u00f2 51 gol in 98 presenze, per una media di oltre un gol ogni due partite; la stagione pi\u00f9 prolifica della sua carriera in termini realizzativi \u00e8 il 1987-1988, in cui realizz\u00f2 ben 21 reti in campionato. Nel 1987 e nel 1988 fu inoltre insignito del premio di Calciatore dell'anno del campionato olandese. \nApprodato al nel 1989, ritrov\u00f2 l'allenatore Cruijff, alla guida del cosiddetto \"Dream Team\" catalano, e in divenne subito uno dei perni della compagine \"azulgrana\", di cui vest\u00ec la fascia di capitano. Vinta la Coppa del Re 1989-1990 battendo per 2-0 in finale il , la squadra si aggiudic\u00f2 quattro campionati spagnoli consecutivamente (dal 1990-1991 al 1993-1994) e tre Supercoppe spagnole (1991, 1992, 1994), oltre alla Coppa dei Campioni 1991-1992, vinta a Wembley dopo i tempi supplementari della finale contro la grazie a un pregevole gol di Koeman su calcio di punizione al 112' di gioco \u2014 avendo segnato anche nella finale di Coppa delle Coppe 1991-1992 persa per 1-2 dai catalani contro il , Koeman divenne il primo calciatore a segnare in due finali consecutive di due diverse competizioni europee \u2014, e alla Supercoppa UEFA 1992. Il difensore olandese, noto per i suoi calci piazzati potenti e precisi, come quello andato a segno nella vittoria per 5-0 nel \"Cl\u00e1sico\" di campionato contro il Real Madrid del 9 gennaio 1994, realizz\u00f2 ben 8 reti nella UEFA Champions League 1993-1994, risultandone capocannoniere a pari merito con il neozelandese Wynton Rufer, ma nella finale di quella edizione della Champions il Bar\u00e7a fu battuto per 4-0 dal .\nDopo la deludente annata 1994-1995 e dopo sei anni di militanza in \"blaugrana\", Koeman lasci\u00f2 il club spagnolo con un bilancio di 88 reti in 264 presenze in tutte le competizioni. Rientrato in patria, si accas\u00f2 al , dove trascorse due stagioni e vest\u00ec anche la fascia di capitano, prima del ritiro dall'attivit\u00e0 agonistica. Chiuse la carriera nel 1997, da difensore pi\u00f9 prolifico nella storia del calcio, con 193 reti realizzate in 533 partite di campionato (meglio di Daniel Passarella, autore di 182 gol in 556 partite).\nNazionale.\nCollezion\u00f2 78 presenze con la maglia della nazionale olandese, segnando 14 reti. Fece parte della rosa vincitrice del campionato europeo del 1988, in cui ha realizzato un rigore importante nella semifinale vinta 2-1 contro la Germania. Ha partecipato anche a 2 campionati del mondo (1990 e 1994) e a un altro campionato d'Europa (1992).\nAllenatore.\nEsordi.\nDal 1\u00ba luglio 1997 al 12 luglio 1998 \u00e8 vice di Guus Hiddink prima e di Frank Rijkaard poi sulla panchina della nazionale olandese. Dal 1\u00ba luglio 1998 al 31 dicembre 1999 ha fatto parte dello staff del Barcellona di Louis van Gaal, prima come assistente insieme a Jos\u00e9 Mourinho e Andr\u00e9 Villas-Boas, e poi come allenatore del Barcellona B.\nVitesse e Ajax.\nDal 1\u00ba gennaio 2000 al 2 dicembre 2001 ha allenato il Vitesse, con il quale ha conquistato il 6\u00ba posto in Eredivisie 2000-2001.\nDall'11 dicembre 2001 al 25 febbraio 2005 ha guidato l'Ajax, divenendo il secondo olandese della storia dopo Rinus Michels a vincere il campionato sia da giocatore sia da allenatore con le vittorie del 2001-02 e del 2003-04.\nBenfica, PSV e Valencia.\nDall'8 giugno 2005 all'8 maggio 2006 ha guidato il Benfica, vincendo la Supercoppa del Portogallo.\nTornato nei Paesi Bassi, dal 1\u00ba luglio 2006 ha ricoperto l'incarico di allenatore del PSV Eindhoven, con il quale ha vinto subito il campionato 2006-07.\nIl 31 ottobre 2007 ha rescisso il contratto con il PSV e il 5 novembre 2007 ha firmato con il Valencia nella Liga spagnola, accordandosi fino al 2010. Sotto la gestione Koeman, il Valencia non ha conosciuto un netto miglioramento (ed ha avuto non pochi problemi con lo spogliatoio mettendo fuori rosa 3 senatori come David Albelda, Miguel \u00c1ngel Angulo e Santiago Ca\u00f1izares), cos\u00ec, nonostante la vittoria della Coppa del Re il 16 aprile 2008, Koeman \u00e8 stato esonerato il 21 aprile successivo, con la sua squadra al 15\u00ba posto all'indomani della sconfitta per 5-1 contro l'Athletic Bilbao.\nAZ Alkmaar e Feyenoord.\nIl 1\u00ba luglio 2009 diventa il nuovo allenatore dell'AZ Alkmaar in sostituzione di Louis van Gaal, passato al Bayern Monaco. Il 5 dicembre viene sollevato dall'incarico di allenatore, dopo una serie di sette sconfitte in sedici partite nella Eredivisie 2009-2010.\nIl 25 luglio 2011 diventa allenatore del , prendendo il posto del dimissionario Mario Been per la stagione 2011-12. Il 17 gennaio 2012 prolunga il suo contratto fino al 30 giugno 2013. Riesce a portare i biancorossi al secondo posto in campionato valido per i preliminari di Champions League. Nel campionato 2012-13 si piazza al terzo posto con 69 punti a parit\u00e0 di punti con il PSV mentre nel 2013-14 si piazza di nuovo al secondo posto dietro all'Ajax grazie ai gol di Graziano Pell\u00e8 che aveva gi\u00e0 avuto all'AZ.\nSouthampton ed Everton.\nIl 16 giugno 2014 diventa allenatore del Southampton, prendendo il posto di Mauricio Pochettino nella Premier League 2014-2015, portandosi con s\u00e9 Pell\u00e8.\nArriva 7\u00ba in campionato (record per il club) qualificandosi per l'Europa League. Da questa competizione esce per\u00f2 gi\u00e0 ai play-off di agosto per mano del Midtjylland. In questa stagione migliora il record in campionato arrivando 6\u00ba qualificandosi ancora per la coppa europea.\nIl 14 giugno 2016 viene scelto come nuovo tecnico dell'Everton; si lega ai \"Toffees\" con un contratto triennale. Arriva 7\u00ba in campionato riportando la squadra in Europa. Il 23 ottobre 2017 viene esonerato a causa del pessimo avvio in campionato (quart'ultimo posto con 8 punti in 9 partite) e in Europa League (ultimo con 1 punto in 3 partite).\nNazionale olandese.\nIl 6 febbraio 2018 firma un contratto quadriennale come commissario tecnico della nazionale olandese prendendo il posto di Dick Advocaat, che si era dimesso dopo aver fallito la qualificazione ai Mondiali in Russia. Il 23 marzo al debutto perde l'amichevole contro l'Inghilterra (0-1), ma tre giorni dopo ottiene la prima vittoria contro il Portogallo (3-0). A novembre vince con 7 punti il proprio girone di Nations League, eliminando i campioni del mondo della Francia (2-0) e la Germania (3-0 e 2-2 in rimonta). Il 9 giugno 2019, dopo aver eliminato l'Inghilterra in semifinale (3-1 ai supplementari), perde la finale contro i campioni d'Europa del Portogallo (0-1). Il 16 novembre seguente la nazionale olandese, con il pareggio con l'Irlanda del Nord (0-0), si qualifica matematicamente a Euro 2020 come seconda del girone dietro alla Germania, che (dopo aver perso 2-3 in casa) gli \"Oranje\" battono in trasferta per 4-2.\nBarcellona.\nIl 19 agosto 2020, dopo aver lasciato l'incarico di commissario tecnico della nazionale olandese, viene ufficializzato come nuovo allenatore del . Esordisce sconfiggendo il per 4-0 in campionato. In stagione la squadra catalana non va oltre gli ottavi di finale di Champions League, venendo eliminata dal , e il 3\u00b0 posto in campionato, a 7 punti dall'. I \"blaugrana\" perdono la finale di Supercoppa spagnola contro l' ma vincono la Coppa del Re, battendo in finale lo stesso club basco per 4-0. A fine stagione la societ\u00e0 spagnola decide di confermare Koeman. \nL'inizio della stagione successiva si rivela deludente: in campionato il Barcellona raccoglie 15 punti nelle prime 10 giornate, mentre nel girone di UEFA Champions League ottiene solo 3 punti nelle prime 3 partite, frutto di una vittoria di misura contro la (1-0) e di due pesanti sconfitte contro in casa e in trasferta (entrambe per 3-0). Il 28 ottobre 2021, dopo la sconfitta esterna per 1-0 contro il , viene sollevato dall'incarico.\nStatistiche.\nStatistiche da allenatore.\nClub.\n\"Statistiche aggiornate al 17 ottobre 2021.\" In grassetto le competizioni vinte.\nNazionale.\n\"Statistiche aggiornate al 19 agosto 2020\".\nNazionale nel dettaglio.\n\"Statistiche aggiornate al 19 novembre 2019.\""}
{"id": "611476", "revid": "5456", "url": "https://it.wikipedia.org/wiki?curid=611476", "title": "Los Angeles Baptist College and Theological Seminary", "text": ""}
{"id": "611480", "revid": "1848501", "url": "https://it.wikipedia.org/wiki?curid=611480", "title": "SiPM", "text": "Il SiPM, o Silicon Photomultiplier, \u00e8 un tipo di fotomoltiplicatore al silicio.\nCostruzione.\nA differenza dei fotomoltiplicatori tradizionali (PMT o \"Photomultiplier Tubes\"), costruiti con tubi a vuoto, i SiPM sono prodotti direttamente da un wafer di silicio su cui vengono impiantate matrici costituite da array di microcelle su un comune substrato in silicio. Ciascuna microcella \u00e8 un fotodiodo a valanga (\"Avalanche Photodiode\", o APD) a singolo fotone. L'idea di base \u00e8 la rilevazione di eventi a singolo fotone in APD connessi in sequenza.\nCiascun APD lavora in modalit\u00e0 Geiger ed \u00e8 accoppiato agli altri tramite una resistenza in polisilicio integrata, per lo spegnimento della corrente di valanga (\"quenching resistor\"). Sebbene il dispositivo funziona in modo digitale/switching, il SiPM \u00e8 un dispositivo analogico perch\u00e9 tutte le microcelle sono lette in parallelo, il che rende possibile generare segnali in una gamma dinamica che va dal singolo fotone fino a 1000 fotoni per un'area di un millimetro quadrato. La tensione di alimentazione (\"V\"b) dipende dalla tecnologia usata per gli APD e varia in un intervallo tipico da 20 V a 100 V: si tratta di livelli di tensione che sono da 15 a 75 volte pi\u00f9 bassi di quelli richiesti per un tradizionale fotomoltiplicatore a tubo (PMT). \nLe dimensioni tipiche di un SiPM sono da (1mm x 1mm) fino a (3mm x 3mm) ma, almeno in linea di principio, sarebbe possibile produrre geometrie arbitrarie. Le singole microcelle hanno dimensioni tipiche che vanno dai 20x20 \u00b5m ai 50x50 \u00b5m.\nCampi di utilizzo.\nRispetto ai tradizionali PMT, i SiPM presentano numerosi vantaggi, quali, ad esempio, la gi\u00e0 citata bassa tensione di funzionamento a seconda del modello e del costruttore) e l'insensibilit\u00e0 al campo magnetico, essendo stati sperimentati, senza nessun degrado di prestazioni, tramite esposizione a campi magnetici fino a 4 T.\nIl loro principale limite applicativo \u00e8 il rumore termico statistico (o di buio, in quanto presente anche in condizioni di non illuminazione del SiPM), che risulta grossomodo proporzionale all'area attiva. Ci\u00f2 pone un chiaro limite alla realizzazione di SiPM di grande superficie attiva. Un certo miglioramento si ottiene utilizzandoli a bassa temperatura, ma cos\u00ec facendo si incrementa il contributo di un tipo di rumore correlato detto \"afterpulsing\". I SiPM diventano eccessivamente rumorosi oltre i 30\u00a0\u00b0C.\nAltro limite \u00e8 il danno da radiazioni; difatti, un significativo peggioramento delle prestazioni \u00e8 stato osservato anche solo dopo un irraggiamento con 900 rad di protoni. Appaiono invece pi\u00f9 robusti nei confronti dei raggi gamma.\nIn Italia i primi SiPM sono stati prodotti nel 2005 dall'ITC-irst (Istituto per la ricerca scientifica e tecnologica) di Trento (dal 2007 Fondazione Bruno Kessler) e dalla STMicroelectronics di Catania, nell'ambito di programmi di ricerca tecnologica svolti insieme all'Istituto nazionale di fisica nucleare.\nSpecifiche tecniche.\nSpecifiche tipiche per un SiPM:"}
{"id": "611482", "revid": "129019", "url": "https://it.wikipedia.org/wiki?curid=611482", "title": "Michel Preud'homme", "text": "Considerato uno dei pi\u00f9 forti portieri di sempre, \u00e8 stato il primo vincitore del Premio Ja\u0161in come migliore portiere del mondiale del 1994.\nHa giocato un totale di 650 partite tra prima divisione belga e portoghese, riuscendo a vincere anche una Coppa delle Coppe ed una Supercoppa europea con il Mechelen. Ha inoltre vinto tre titoli belgi ed una Coppa di Portogallo, intraprendendo poi la carriera di allenatore.\nCaratteristiche tecniche.\nGiocatore.\nPortiere agile, reattivo ed elegante negli interventi, risultava spesso decisivo per le sorti della propria squadra. Preciso nei rilanci, sapeva farsi valere anche nelle uscite.\nCarriera.\nGiocatore.\nClub.\nPartito come terzo portiere (il primo \u00e8 Christian Piot) nello nella stagione 1977-1978, gioca a causa dell'indisponibilit\u00e0 dei primi due, e si ritrova presto titolare. Con \"les Rouches\" vince la Coupe de Belgique nel 1981, due Supercoppe, e disputa anche la finale della Coppa delle Coppe 1981-1982, persa contro il Barcellona. Conquista anche due titoli (nel 1982 e nel 1983), il primo dei quali macchiato per\u00f2 dalla scoperta di uno scandalo nel 1984; questo gli costa sei mesi di squalifica.\nScavalcato nelle gerarchie da Gilbert Bodart, nel 1986 si trasferisce al Mechelen. Qui vince la Coppa delle Coppe 1987-1988 e la Supercoppa UEFA 1988, ed un altro titolo nel 1989; nella successiva Coppa dei Campioni disputa una delle migliori partite della carriera, quella nei quarti di finale contro il Milan poi campione, che ha la meglio solo ai tempi supplementari. A livello personale viene nominato calciatore belga dell'anno nel 1987 e nel 1989, mentre nel 1994 \u00e8 eletto miglior portiere dell'anno IFFHS.\nGioca infine, dal 1994 al 1999 nel Benfica, con cui conquista la Ta\u00e7a de Portugal nel 1996. Proprio in questo anno \u00e8 vicino all'approdo al : voluto dal nuovo tecnico Fabio Capello il trasferimento non trova concretizzazione, in quanto il club lusitano non riesce ad ingaggiare un valido sostituto.\nNazionale.\nAll'et\u00e0 di vent'anni gioca la prima gara con la nazionale maggiore belga il 2 maggio 1979 contro l'Austria: la partita \u00e8 valida per le qualificazioni al campionato europeo del 1980, al quale Preud'homme partecipa, senza mai scendere in campo (il titolare \u00e8, infatti, Jean-Marie Pfaff); si laurea comunque vice-campione continentale. Dopo altre due gare eliminatorie in vista del mondiale del 1982, al quale non partecipa, torna in nazionale solo in occasione del mondiale del 1990, che disputa da titolare; singolare \u00e8 in questo periodo la sua richiesta, presentata alla FIFA e al Comitato organizzatore, di poter indossare occhiali da sole per proteggere gli occhi durante le partite pomeridiane. Tale domanda, in un primo momento presa in considerazione dagli organismi competenti, viene successivamente respinta. Titolare anche al mondiale del 1994, dove ottiene il Premio Ja\u0161in come migliore portiere della competizione, termina a fine anno la militanza nella squadra nazionale.\nAllenatore.\nDebutta in panchina nel 2001, allenando la squadra dove aveva cominciato a giocare, lo . Lascia il club dopo due stagioni, ritornandovi nel 2006 per altre due, la seconda delle quali si conclude con il titolo; questo manca al club dal 1983 (era stato conquistato sul campo dallo stesso Preud'homme). Passa poi al Gent, con cui conquista la Coppa del Belgio 2009-2010, prima di sedersi sulla panchina del Twente fresco campione d'Olanda. Qui vince la Supercoppa d'Olanda contro l'Ajax e l'8 maggio 2011 la Coppa d'Olanda, ottenuta sempre contro i \"Lancieri\". Il 13 giugno dello stesso anno si dimette dal club, e si trasferisce all'Al Shabab: in Arabia Saudita vince il campionato 2012. Il 20 settembre 2013 torna in Patria diventando il nuovo allenatore del Club Brugge, che riporta a vincere il titolo nella stagione 2015-2016. Lascia l'incarico il 22 maggio 2017, dopo aver vinto un campionato, una coppa nazionale e una supercoppa nazionale.\nStatistiche.\nStatistiche da allenatore.\n\"Statistiche aggiornate al 30 maggio 2019.\" In grassetto le competizioni vinte."}
{"id": "611485", "revid": "169219", "url": "https://it.wikipedia.org/wiki?curid=611485", "title": "Giro d'Italia 1922", "text": "Il Giro d'Italia 1922, decima edizione della \"Corsa Rosa\", si svolse in dieci tappe dal 24 maggio all'11 giugno 1922, per un percorso totale di 3095,5\u00a0km. Fu vinto dall'italiano Giovanni Brunero. Su 75 partenti, arrivarono al traguardo finale 15 corridori.\nNel 1922 La Gazzetta dello Sport deposit\u00f2 il marchio \"Giro d'Italia\" alla Regia Prefettura di Milano. La corsa fu decisa dal ritiro delle due principali squadre, la Maino e la Bianchi dei capitani Girardengo e Belloni, che lasciarono senza rivali Giovanni Brunero della Legnano, vincitore finale. Quest'ultimo nella prima tappa, da Milano a Padova, sostitu\u00ec irregolarmente una ruota arrivando al traguardo con 15 minuti di vantaggio. La giuria lo squalific\u00f2, permettendogli per\u00f2 di partecipare \"sub judice\" alla seconda tappa, in attesa della decisione finale della Unione Velocipedista Italiana. Questa lo riammise, con una penalizzazione di 25 minuti, causando cos\u00ec il ritiro per protesta delle due squadre e lasciando lo stesso Brunero senza pi\u00f9 avversari pericolosi. A Firenze, al termine della settima tappa, Brunero scalz\u00f2 Bartolomeo Aymo dalla testa della classifica e mantenne il primato fino al termine della corsa."}
{"id": "611488", "revid": "1318658", "url": "https://it.wikipedia.org/wiki?curid=611488", "title": "Cripta e museo di Sant'Anastasio", "text": "La cripta di Sant'Anastasio \u00e8 una costruzione sorta al di sotto del complesso religioso altomedievale di Sant'Anastasio (abbattuto nel 1907). Si trova ad Asti nel rione Cattedrale, a poche centinaia di metri dalla cattedrale di Santa Maria Assunta. La cripta \u00e8 inserita nel complesso del Museo di Sant'Anastasio.\nLe origini.\nSecondo lo storico Paolo Diacono, autore della \"Historia Langobardorum\", il re Liutprando, in seguito alle campagne di espansione nell'Italia centrale, visit\u00f2 come pellegrino alcuni luoghi santi della via Laurentia dedicati al culto del martire persiano Anastasio.\nGiunto al nord, si prodig\u00f2 perch\u00e9 in tutto il suo dominio si sviluppasse e sorgessero luoghi di culto dedicati al santo.\nQuesto fa pensare che, essendo Asti sede ducale longobarda, la cripta risalga al periodo di regno di Liutprando (712-744).\nUna suggestiva ipotesi, di don Stefano Daquino, configura la possibilit\u00e0 che il primitivo luogo della cripta sia nato in seguito alla sepoltura di uno dei primi vescovi astigiani, appunto un Anastasio, di cui nei secoli si sono perse le tracce.\nNel XIII secolo l'ampia eco del culto di sant'Anastasio di Sergiopoli probabilmente si fuse con il lontano ricordo del vescovo astigiano.\nArchitettura.\nLa cripta \u00e8 una costruzione a pianta basilicale, suddivisa in tre piccole navate con volte a crociera. Il nucleo centrale presenta colonne e capitelli, probabilmente recuperati da edifici precedenti romani .\nEsternamente a questo nucleo il resto delle colonne \u00e8 stato appositamente realizzato per la cripta in pietra di arenaria.\nNegli ambienti contigui, vi sono resti di pavimentazione romana, qualche insediamento abitativo e tombe risalenti al VII secolo/X secolo. Pi\u00f9 esternamente \u00e8 ancora presente il muro di fondazione della prima chiesa altomedievale di Sant'Anastasio (VII secolo), resti della successiva chiesa romanica (XI secolo) ed una parte del muro perimetrale della chiesa seicentesca.\nLa chiesa di Sant'Anastasio.\nLe campagne archeologiche svolte tra il 1996 e il 1997, hanno portato in luce che la chiesa di Sant'Anastasio faceva parte dell'omonimo monastero femminile benedettino, documentato gi\u00e0 nel 1008, ma di probabile origine longobarda. Su questo primo edificio, venne costruita una chiesa romanica (da cui provengono alcuni capitelli esposti nel museo).Tra il 1597 e 1619, la chiesa venne quasi completamente demolita e fu eretta una nuova chiesa in stile barocco con la facciata prospiciente la contrada Maestra (l'attuale corso Alfieri). Di questo edificio rimane il disegno di Stefano Giuseppe Incisa del 1806.\nNel periodo napoleonico (1802), il convento privatizzato venne acquistato dai conti Cotti Ceres, che lo donarono nel 1835 al comune di Asti.Dopo alcuni anni di utilizzo per attivit\u00e0 didattiche, nel 1907 il comune decise di demolire i fabbricati erigendo il nuovo liceo classico. \u00c8 proprio in seguito a quest'ultima demolizione che avvenne il ritrovamento dei primi resti archeologici.\nIl museo.\nIl Museo, oltre ad ospitare i capitelli in arenaria provenienti dalla seconda chiesa romanica di S.Anastasio risalente al XII secolo, raccoglie una collezione di resti di et\u00e0 romana ripercorrendo l\u2019architettura dei ritrovamenti fino al periodo altomedievale: pietre cantonali, stemmi di casseforti cittadine, mensole, conci d\u2019arco, e reperti provenienti da ben 4 chiese eretta tra il VIII ed il XVII secolo, il suo fulcro ascrivibile all\u2019anno Mille \u00e8 esso stesso considerato sito archeologico di evidente importanza storica soprattutto per la posizione centrale che occupava all\u2019interno della cinta muraria della citt\u00e0 di Asti.\nLa parte ovest del museo presenta variegate testimonianze di valore archeologico: dalle grandi lastre di pietra, in opus caementicium databili al I secolo d.C. che pavimentavano il foro dell\u2019antica Hasta, alle tombe del VII-VIII secolo, oltre alle tracce di uno dei muri appartenenti alla chiesa seicentesca, poi abbattuta nel 1907.\nMentre nell'area ovest del museo \u00e8 presente la cripta e i contigui resti archeologici, la zona est conserva resti lapidei di pertinenza del sito di Sant'Anastasio, a cui si aggiungono elementi dell'area cittadina tra il VII secolo e XVI secolo:"}
{"id": "611489", "revid": "122188585", "url": "https://it.wikipedia.org/wiki?curid=611489", "title": "Oleksij Mychajly\u010denko", "text": "Prodotto delle giovanili della , centrocampista duttile in grado di abbinare qualit\u00e0 e quantit\u00e0, vinse otto trofei nazionali in nove anni di militanza nel club ucraino. Arriv\u00f2 alla notoriet\u00e0 internazionale nell'estate del 1988, quando raggiunse con la nazionale sovietica la finale del persa contro i . In seguito gioc\u00f2 per una sola stagione con la maglia della , vincendo lo scudetto nel 1990-1991 prima di terminare la carriera in Scozia, dove vinse dieci trofei nazionali in cinque stagioni con i . Conta 36 presenze e 9 gol nella nazionale sovietica, 5 presenze nella nazionale della CSI e 2 presenze nella nazionale ucraina. Fu eletto Calciatore ucraino dell'anno nel 1987 e nel 1988 e Calciatore sovietico dell'anno nel 1988.\nBiografia.\nSposato, al suo arrivo a Genova cerc\u00f2 di imparare l'italiano, a differenza della moglie. Tuttavia non riusc\u00ec mai ad apprendere bene la lingua e a causa del suo atteggiamento solitario e definito \u00abtroppo serioso\u00bb, Mychajly\u010denko non fu mai in grado di integrarsi completamente nel gruppo blucerchiato.\nCaratteristiche tecniche.\nMediano, cresce assieme a Valeri Lobanovski nella sua URSS, dov'\u00e8 spesso schierato tatticamente nella marcatura dell'incursore avversario. \u00c8 un calciatore polivalente, potendo giocare in ogni zona del campo, tendendo a giocare verso la parte sinistra. Durante la finale a Euro 1988 contro i Paesi Bassi (persa 2-0), Lobanovski lo schiera inizialmente come interno di centrocampo nel suo 4-4-2, spostandolo in attacco verso la fine dell'incontro. Poteva giocare come esterno destro, sinistro o regista ed era in possesso di un buon tiro dalla distanza oltre ad ottimi lanci lunghi. Campione votato al gioco collettivo di Lobanovski, era un giocatore forte fisicamente, agonisticamente \u00abcattivo\u00bb, di qualit\u00e0, di quantit\u00e0, rifinitore, leader, esperto, veloce, tattico e dotato tecnicamente. Durante la sua permanenza italiana si dimostra essere un calciatore lento.\n\u00c8 stato definito dal compagno di squadra Roberto Mancini \u00abindispensabile\u00bb, nonostante in un'occasione, in diretta televisiva, lo stesso Mancini ordin\u00f2 all'allenatore Bo\u0161kov di lasciare il sovietico in panchina.\nCarriera.\nGiocatore.\nClub.\nCome dichiara lo stesso Lobanovski, Mychajly\u010denko gioca per sei anni tra la seconda squadra, la riserve e le giovanili della Dinamo Kiev prima di essere integrato nella squadra e soprattutto nel gioco di Lobanovski, che mette sempre la squadra davanti all'individualit\u00e0 e alla fantasia dei singoli. Nell'estate 1988 guadagna 700 rubli al mese.\nNel maggio del 1990 iniziano le trattative con la Sampdoria per il sovietico, che si concludono verso la fine del giugno seguente: \u00e8 acquistato per 6,5 miliardi di lire e firma un triennale con la Sampdoria.\nArriva in Italia con grandi aspettative sebbene in condizioni fisiche non ottimali, poich\u00e9 in questo momento ha gi\u00e0 subito diverse operazioni al ginocchio, ai legamenti collaterali e al menisco. Esordisce con i \"blucerchiati\" il 15 settembre 1990, giocando contro la Fiorentina (0-0). Segna nella partita seguente a Genova contro il Bologna (2-1). In seguito segna nella sfida d'andata di Supercoppa UEFA 1990 contro il Milan (1-1). Nel novembre successivo le sue prestazioni sono ritenute deludenti. Segna ancora in campionato nel 4-2 al Pisa e nel ritorno al Bologna fissando il punteggio sul 3-0. Inizialmente s'integra bene, ma durante il periodo a Genova, non si ambienta completamente, dovendo spesso telefonare a Kiev per parlare con parenti e amici. In questa stagione soffre di problemi fisici e qualche infortunio\nAll'inizio di marzo 1991 sembra perdere i favori del tecnico Vujadin Bo\u0161kov, ma in seguito \u00e8 reintegrato tra i titolari prima di perdere nuovamente il posto due settimane pi\u00f9 tardi. La sua esperienza italiana \u00e8 considerata un fallimento: con i colori della Sampdoria colleziona spesso prestazioni negative, perch\u00e9 essendo abituato a giocare in un campionato solare (da gennaio a ottobre), il fisico del sovietico non \u00e8 mai riuscito ad abituarsi al ritmo del calcio italiano.\nL'11 giugno 1991 si trasferisce agli scozzesi dei Glasgow Rangers in cambio di 4 miliardi di lire, firmando un contratto da 600 milioni di lire all'anno. In Scozia conquista il double nel 1992, nel 1994 e nel 1996 e il treble nazionale nel 1993, terminando la carriera nel 1996, dopo pi\u00f9 di 100 incontri di campionato con la maglia dei \"Blues\".\nNazionale.\nEsordisce il 29 aprile 1987 contro la Germania Est (2-0). Realizza il suo primo gol alle qualificazioni per l'Europeo 1988, contro la Francia (1-1). La seconda rete arriva proprio a Euro 1988 nella sfida vinta 3-1 sull'Inghilterra. Il 6 settembre 1989 scende per la prima volta in campo con la fascia di capitano nella partita contro l'Austria (0-0). Scende in campo da capitano in altre 13 sfide internazionali fino al 1991, quando l'URSS si scioglie. \u00c8 integrato nella Nazionale della CSI: esordisce da capitano il 29 aprile 1992 giocando contro l'Inghilterra (2-2). Dopo aver giocato tutti gli incontri da capitano, il 28 ottobre 1992 debutta anche con i colori dell'Ucraina contro la Bielorussia (1-1). Il 12 ottobre 1994, a quasi due anni dall'ultimo incontro giocato, il CT Sabo lo schiera titolare contro la Slovenia. Totalizza 43 presenze e 9 reti in sette anni, giocando per tre nazionali diverse e partecipando a due europei (1988 e 1992) e ad un'Olimpiade (vinta a Seul 1988). Salta il Mondiale di Italia '90 per infortunio, Lobanovski decide di non rischiarlo. Totalizz\u00f2 due presenze anche con l', nel 1992 e nel 1994.\nAllenatore.\nDiviene il vice di Lobanovski fino al 23 maggio 2002, quando alla scomparsa del \"Colonnello\", Mikhailichenko prende il suo posto sulla panchina della Dinamo Kiev inizialmente \"ad interim\", in seguito definitivamente. Con la Dinamo Kiev gioca un calcio di qualit\u00e0, veloce e offensivo ottenendo ottimi risultati anche grazie alla coppia offensiva Verpakovskis-Milevs'kyj. Il 27 agosto 2004 \u00e8 licenziato dal club di Kiev, che lo sostituisce con J\u00f3zsef Szab\u00f3, che ricopriva anche la carica di vicepresidente del club.\nAlla guida dell'U-21 ucraina lancia nel calcio internazionale Arc\u00ebm Mile\u016dski.\nNel gennaio 2008 \u00e8 chiamato a sostituire Oleh Blochin sulla panchina della Nazionale ucraina, firmando un biennale. Esonerato nel 2009, nell'ottobre 2011 ritorna alla Dinamo Kiev come direttore sportivo."}
{"id": "611501", "revid": "623104", "url": "https://it.wikipedia.org/wiki?curid=611501", "title": "Produzione snella", "text": "In economia, la produzione snella (calco dell'inglese \"lean production\") \u00e8 un sistema di produzione che, riducendo gli sprechi fino a eliminarli, mira alla qualit\u00e0 totale (per es. minore \u00e8 la produzione dei pezzi di un'automobile, maggiore \u00e8 la consapevolezza della loro qualit\u00e0); rappresenta un'evoluzione della produzione di massa (per mezzo della catena di montaggio).\nStoria.\nIl termine \"produzione snella\" \u00e8 stato coniato da John Krafcik nel suo articolo del 1988, \"Triumph of the lean production system\", basato sulla sua tesi di laurea al MIT Sloan School of Management. Il termine \u00e8 stato poi ripreso dagli studiosi James P. Womack, Daniel T. Jones e Daniel Roos nel libro \"La macchina che ha cambiato il mondo\", in cui i tre studiosi hanno per primi analizzato in dettaglio e confrontato le prestazioni del sistema di produzione dei principali produttori mondiali di automobili con la giapponese Toyota, rivelando le ragioni della netta superiorit\u00e0 di quest'ultima rispetto a tutti i concorrenti.\nLa produzione snella \u00e8 dunque una generalizzazione e divulgazione in occidente del sistema di produzione Toyota (o Toyota Production System - TPS), che ha superato i limiti della produzione di massa (sviluppato da Henry Ford e Alfred Sloan) applicata allora (e ancora oggi) dalla quasi totalit\u00e0 delle aziende occidentali.\nIdentificazione degli sprechi.\nLe forme di spreco definite nell'ambito del Toyota Production System sono, per chi conserva un'impostazione protofordista, controintuitive:\nPrincipi guida.\nEsistono 5 principi-guida che delineano il modello teorico della produzione snella:\nTecniche lean.\nIn stretta aderenza ai principi operano le \"tecniche lean\":\nSettori della produzione industriale.\nIl processo produttivo, quindi, viene trattato in modo globale al fine di ridurre al massimo la complessit\u00e0 della produzione puntando sulla sua flessibilit\u00e0 e coinvolgendo fin dall'inizio tutte le funzioni aziendali, individuando alcuni settori:"}
{"id": "611504", "revid": "124633892", "url": "https://it.wikipedia.org/wiki?curid=611504", "title": "L7", "text": ""}
{"id": "611505", "revid": "339392", "url": "https://it.wikipedia.org/wiki?curid=611505", "title": "Ventennio", "text": ""}
{"id": "611513", "revid": "919135", "url": "https://it.wikipedia.org/wiki?curid=611513", "title": "Coordinate baricentriche", "text": "In matematica le coordinate baricentriche sono una forma di coordinate omogenee definite dai vertici di un simplesso introdotte nel 1827 da August Ferdinand M\u00f6bius. \nPossono essere definite in uno spazio euclideo, o in un pi\u00f9 generale spazio vettoriale o affine. In uno spazio affine prendono anche il nome di coordinate affini.\nDefinizione.\nIn uno spazio vettoriale.\nSiano formula_1 vertici di un simplesso in uno spazio vettoriale di dimensione formula_2 (ad esempio i tre vertici di un triangolo in uno spazio a due dimensioni). Un punto formula_3 del simplesso ha coordinate baricentriche\nse vale la relazione\nAffinch\u00e9 questa relazione abbia senso, \u00e8 quindi necessario che la somma dei formula_6 sia diversa da zero. Le coordinate baricentriche non sono univoche: se formula_7 sono le coordinate baricentriche di un punto formula_8, anche formula_9 lo saranno per ogni formula_10 diverso da zero. Le coordinate diventano univoche se si impone la relazione\nDotando il vertice formula_12 di una massa positiva formula_6, il punto formula_3 risulta effettivamente essere il baricentro dei vertici pesati, da cui il nome.\nIn uno spazio affine.\nSiano formula_1 vertici di un simplesso in uno spazio affine di dimensione formula_2. Siano formula_7 tali che\nIl punto formula_3 di coordinate baricentriche (o affini)\n\u00e8 il punto\ndove formula_22 \u00e8 un qualsiasi punto del piano (il risultato non dipende da questa scelta).\nPropriet\u00e0.\nI vertici del simplesso hanno coordinate \nI punti aventi coordinate non negative formula_24 sono precisamente i punti del simplesso, che \u00e8 l'inviluppo convesso dei suoi vertici. I punti aventi coordinate strettamente positive formula_25 sono i punti interni del simplesso.\nLe facce del simplesso sono ottenute ponendo alcune coordinate uguali a zero. Ad esempio, i tre lati del triangolo sono contenuti in tre rette, descritte in coordinate baricentriche dalle equazioni\nLe coordinate baricentriche in 2 dimensioni.\nIl caso pi\u00f9 semplice di applicazione delle coordinate baricentriche si ha in 2 dimensioni dove il simplesso \u00e8 un triangolo. Se chiamiamo i vertici di questo triangolo x1, x2 e x3 allora ogni punto r pu\u00f2 essere scritto in funzione delle coordinate baricentriche \u03bb1, \u03bb2 e \u03bb3 come\nPer eliminare l'indeterminazione sulle coordinate baricentriche possiamo introdurre la condizione di normalizzazione\novvero\nA questo punto possiamo invertire il problema, ovvero ricavare il valore delle coordinate baricentriche sapendo la posizione del punto in coordinate cartesiane. Infatti possiamo sviluppare la posizione in coordinate cartesiane del punto formula_30 in funzione delle coordinate dei vertici del triangolo\nFacendo la sostituzione\nsi ha quindi\ne quindi\nRisolvendo questo sistema lineare si ottiene\ne\ndove\nche completa l'inversione del problema.\nLe coordinate baricentriche nella grafica digitale.\nLe coordinate baricentriche trovano una larga applicazione nel campo della grafica digitale. Ad esempio un metodo utilizzato per sfumare i colori su di un poligono (\"shading\") in modo da nascondere la loro forma \"piatta\" \u00e8 quella del Gouraud shading dove l'intensit\u00e0 luminosa viene calcolata ai vertici di un triangolo e poi effettuando una interpolazione lineare tramite le coordinate baricentriche su tutta la superficie.\nUn'altra applicazione \u00e8 quella di generalizzare le coordinate baricentriche non solo ai simplessi ma anche a poligoni generici e di definire le coordinate di ogni punto di un modello 3D tramite le coordinate baricentriche riferite ai vertici del poligono. In questo caso il poligono forma una sorta di \"gabbia\" attorno al modello e, deformando il poligono, si ottengono deformazioni \"morbide\" del modello al suo interno."}
{"id": "611516", "revid": "49022", "url": "https://it.wikipedia.org/wiki?curid=611516", "title": "Rh\u00f4s", "text": ""}
{"id": "611518", "revid": "35707", "url": "https://it.wikipedia.org/wiki?curid=611518", "title": "Michel Preud'Homme", "text": ""}
{"id": "611528", "revid": "4175", "url": "https://it.wikipedia.org/wiki?curid=611528", "title": "Boca Juniors", "text": ""}
{"id": "611534", "revid": "339392", "url": "https://it.wikipedia.org/wiki?curid=611534", "title": "I Verdi Confederazione Ecologista - Partito Ecologista", "text": ""}
{"id": "611552", "revid": "306856", "url": "https://it.wikipedia.org/wiki?curid=611552", "title": "Ignaz von D\u00f6llinger", "text": "Fu tra i principali oppositori alla proclamazione del dogma dell'infallibilit\u00e0 pontificia; diede un importante contributo alla dottrina ed allo sviluppo della Chiesa vetero-cattolica.\nI primi anni.\nNacque a Bamberga (Baviera), in una famiglia di intellettuali: suo nonno e suo padre erano due fisici eminenti e professori di scienza medica, e anche da parte materna il livello culturale era ugualmente elevato. Cominci\u00f2 gli studi al \"gymnasium\" di W\u00fcrzburg, per poi divenire studente di filosofia naturale all'Universit\u00e0 di W\u00fcrzburg, dove suo padre aveva una cattedra. Nel 1817 cominci\u00f2 a studiare filosofia mentale e filologia, e nel 1818 pass\u00f2 allo studio della teologia, che riteneva stesse dietro ogni altra scienza. In particolare si dedic\u00f2 a uno studio indipendente della Storia della Chiesa, una materia insegnata con scarso interesse nella Germania cattolica dell'epoca.\nNel 1820 conobbe Victor Aim\u00e9 Huber (1800-1869), episodio che influenz\u00f2 molto la sua vita. Il 5 aprile, 1822 fu ordinato presbitero cattolico nella diocesi di Bamberga, dopo aver studiato a Bamberga, e nel 1823 divenne professore di storia della Chiesa e di diritto canonico al \"Gymnasium\" di Aschaffenburg. Successivamente consegu\u00ec il dottorato, e nel 1826 divenne professore di teologia a Monaco, dove pass\u00f2 il resto della sua vita. All'incirca in quell'epoca D\u00f6llinger attir\u00f2 su di s\u00e9 l'avversione di Christian Gottlob Heine, che era allora editore di un giornale di Monaco. Questi descrisse il volto del professore come \"il pi\u00f9 triste\" in tutta la processione di ecclesiastici che si era svolta il Venerd\u00ec Santo."}
{"id": "611553", "revid": "33277", "url": "https://it.wikipedia.org/wiki?curid=611553", "title": "Johann Joseph Ignaz von D\u00f6llinger", "text": ""}
{"id": "611554", "revid": "57342", "url": "https://it.wikipedia.org/wiki?curid=611554", "title": "Bonnie Elizabeth Parker", "text": ""}
{"id": "611555", "revid": "2091899", "url": "https://it.wikipedia.org/wiki?curid=611555", "title": "Jadrolinija", "text": "La Jadrolinija (dal croato \"Linea [di navigazione] adriatica\") \u00e8 la pi\u00f9 grande e importante compagnia di navigazione croata. Nello specifico, si occupa con l'ausilio di navi-traghetto e catamarani veloci del collegamento tra la terraferma e le moltissime isole croate. Inoltre, gestisce collegamenti internazionali con l'Italia.\nStoria.\nJadrolinija nasce il 20 gennaio del 1947 da un'aggregazione di piccole societ\u00e0 che operavano lungo la costa e la pi\u00f9 importante Adria che era nata nel 1882 per tentare di fornire un'alternativa ungherese al predominio del porto di Trieste, che si trovava nella parte austriaca dell'Impero.\nNel 2009 la Jadrolinija ha trasportato 9.572.933 passeggeri e 2.445.994 veicoli sulle proprie imbarcazioni.\nLe linee.\nI collegamenti internazionali dall'Italia (e viceversa) sono:\nLa flotta.\nDispone di una vasta flotta di traghetti, la maggior parte dei quali acquistati usati e spesso di provenienza scandinava.\nLa flotta della compagnia si compone di 53 navi (50 nel 2011, di cui 5 traghetti in servizio internazionale) per trasporto auto e passeggeri, di 8 catamarani ad idrogetto, 1 idrobus e 5 piccole navi classiche (come l'\"Pelje\u0161\u010danka\") per i collegamenti con le isole pi\u00f9 vicine (ad esempio quelle prossime a Sebenico).\nTraghetti internazionali\nNavi veloci\nTraghetti linee locali\nNavi del passato\nSono numerose le navi dismesse nel corso degli anni, qui di seguito troviamo un elenco non completo:"}
{"id": "611556", "revid": "1573940", "url": "https://it.wikipedia.org/wiki?curid=611556", "title": "Ara (zoologia)", "text": "Ara \u00e8 un genere di uccelli della famiglia Psittacidae diffuso nell'ecozona neotropicale.\nSono pappagalli molto grandi dotati di lunghe code, di ali lunghe e strette e di un piumaggio dai colori vivaci. Presentano tutte una caratteristica zona di pelle nuda attorno agli occhi. I maschi e le femmine hanno piumaggi simili. Molte di queste specie sono animali da compagnia molto popolari e proprio per questo motivo alcune di esse sono divenute piuttosto rare in natura.\nDescrizione.\nLe specie del genere \"Ara\" sono grossi pappagalli che variano in grandezza dai 46\u201351\u00a0cm e 285-287 g dell'ara frontecastana ai 90\u201395\u00a0cm e 1708 g dell'ara rossoverde. Come tutte le specie di pappagallo che devono spostarsi su grandi distanze per trovare il cibo, anche queste are hanno ali lunghe e strette. Sono munite di un grosso ramo superiore del becco curvato all'ingi\u00f9 e di una zona di pelle glabra attorno agli occhi che si estende fino alla base del becco. In questa zona nuda vi sono minuscole piume disposte in linee di aspetto variabile da una specie all'altra, tranne che nell'ara scarlatta, che ne \u00e8 priva. In quasi tutte le specie il becco \u00e8 nero, ma quello dell'ara scarlatta e dell'ara rossoverde ha il ramo superiore color corno e quello inferiore nero.\nI colori del piumaggio delle specie di \"Ara\" sono spettacolari. Quattro specie sono prevalentemente verdi, due sono azzurre e gialle e tre (compresa l'ormai estinta ara di Cuba) sono quasi tutte rosse. Nel piumaggio non vi \u00e8 dimorfismo sessuale e anche quello degli immaturi \u00e8 simile a quello degli adulti, sebbene in alcune specie sia un po' pi\u00f9 scialbo.\nBiologia.\nAlimentazione.\nCome per tutte le are e la maggior parte dei pappagalli, semi e frutti costituiscono la parte principale della dieta delle specie del genere \"Ara\". I tipi e la gamma di cibo variano da una specie all'altra. Diversamente da molti uccelli, le are sono predatrici di semi e non loro dispensatrici e utilizzano il loro robustissimo becco per frantumare perfino i rivestimenti pi\u00f9 duri. La loro dieta \u00e8 la stessa di quella di alcune specie di scimmie; in uno studio sulle are rossoverdi del Venezuela \u00e8 stato visto che questi uccelli vivono sugli stessi alberi occupati dai saki barbuti, ma in alcuni casi mangiano i semi quasi acerbi ignorati dalle scimmie, dato che contengono pi\u00f9 veleno. Talvolta le are, come altri pappagalli, assumono argilla per assorbire le sostanze tossiche prodotte da alcuni semi velenosi di cui si nutrono. In altri casi queste sostanze vengono neutralizzate da alcuni composti, come i tannini, presenti in altri cibi consumati dalle are.\nRiproduzione.\nCome quasi tutti i pappagalli, le specie di \"Ara\" nidificano in cavit\u00e0. La maggior parte delle specie fa il nido nelle cavit\u00e0 degli alberi, sia in vita che secchi. Utilizzano sia le cavit\u00e0 naturali, presenti soprattutto negli alberi secchi, che quelle create da altre specie; in Messico le are militari utilizzano ancora le cavit\u00e0 scavate dal picchio imperiale, ormai rarissimo. Oltre che sugli alberi, le are militari e le are rossoverdi nidificano anche nelle fessure naturali delle scarpate. L'ara fronterossa nidifica solamente in queste ultime, dato che nell'arido habitat in cui vive non vi sono alberi sufficientemente grandi.\nDistribuzione e habitat.\nLe specie del genere \"Ara\" vivono nella regione neotropicale e sono diffuse dal Messico all'Argentina. Il maggior numero di specie vive nel Bacino del Rio delle Amazzoni e nella regione al confine tra Panama e Colombia; in entrambe le zone abitano insieme quattro specie (o perfino cinque, in talune zone ai margini dell'Amazzonia occidentale dove si spinge l'ara militare). In Bolivia vivono sette specie, ma in nessuna localit\u00e0 del Paese (cos\u00ec come in ogni altra zona) coabitano pi\u00f9 di quattro specie. La specie dall'areale pi\u00f9 vasto, l'ara scarlatta, \u00e8 (o meglio era) diffusa in quasi tutta l'America Centrale e l'Amazzonia. Viceversa, l'ara golablu e l'ara fronterossa vivono solo in poche zone della Bolivia. L'areale di molte specie \u00e8 diminuito notevolmente negli ultimi secoli a causa dell'intervento dell'uomo. L'ara militare \u00e8 diffusa dal Messico settentrionale all'Argentina settentrionale, ma ha una diffusione discontinua: una popolazione si trova in Messico, una seconda, a molti chilometri di distanza, abita la Cordigliera della Costa venezuelana e una terza \u00e8 diffusa lungo le Ande, dal Venezuela occidentale all'Argentina settentrionale. L'ara gialloblu \u00e8 scomparsa da Trinidad negli anni '60 ed \u00e8 divenuta molto rara nell'Argentina settentrionale; sembra che anche altre specie siano scomparse da alcune isole dei Caraibi.\nLe specie del genere \"Ara\" si adattano molto bene a tutti gli ambienti della zona dove abitano; come si pu\u00f2 facilmente intuire, dato il suo vasto areale, la specie pi\u00f9 adattabile \u00e8 l'ara scarlatta, che vive in una vasta gamma di habitat, dalle foreste pluviali umide alle boscaglie aperte e alle savane. L'unico requisito di cui necessita \u00e8 la disponibilit\u00e0 di grandi alberi dove possa trovare cibo e cavit\u00e0 in cui nidificare. Le altre specie sono un po' pi\u00f9 esigenti, ma anch'esse necessitano di grandi alberi. L'ara golablu vive generalmente nelle \u00abisole\u00bb di foresta circondate dalla savana e l'ara fronterossa predilige boscaglie aride e boschetti di cactus.\nAll'interno del loro areale questi uccelli effettuano migrazioni stagionali alla ricerca di cibo. Non compiono per\u00f2 migrazioni su vasta scala, ma piccoli spostamenti locali da un habitat all'altro.\nTassonomia.\nIl nome del genere venne coniato dal naturalista francese Bernard Germain de Lac\u00e9p\u00e8de nel 1799. Da esso prende il nome la trib\u00f9 degli Arini, che comprende tutte le specie di pappagalli neotropicali.\nPer molti anni nel genere \"Ara\" sono state classificate anche altre specie. Successivamente queste ultime sono state poste in tre generi distinti, \"Orthopsittaca\", \"Primolius\" e \"Diopsittaca\". \"Orthopsittaca\" e \"Diopsittaca\" sono due generi monotipici che comprendono specie ben distinte sia dal punto di vista morfologico che comportamentale, mentre il genere \"Primolius\" comprende tre piccole are di colore verde.\nIl genere \"Ara\" comprende le seguenti specie e sottospecie::\nSpecie estinte ipotetiche.\nL'esistenza di alcune specie estinte appartenenti al genere \"Ara\" \u00e8 nota solamente a partire da testimonianze molto scarse. Queste specie potrebbero, in effetti, essere state solamente semplici sottospecie di forme note o animali da compagnia introdotti sulle isole e in seguito ritenuti appartenenti a specie distinte."}
{"id": "611560", "revid": "118541977", "url": "https://it.wikipedia.org/wiki?curid=611560", "title": "Virata (nuoto)", "text": "Con il termine virata nel nuoto si indica il cambio di direzione che l'atleta si vede costretto ad effettuare una volta terminata la vasca. Essa prevede in ogni caso, con differenti modalit\u00e0 a seconda dello stile nuotato, che l'atleta tocchi il muro, pena la squalifica, cosa che avviene anche se, durante le fasi della virata, l'atleta si appoggia e si sostiene a frangiflutti o direttamente al bordo della vasca.\nLe tecniche.\nOgni tipo di gara prevede una tecnica differente, regolamentata dalla Federazione Italiana Nuoto, che per quanto riguarda le nuotate e le virate ha adeguato il proprio regolamento alle norme internazionali della FINA:\nDelfino/Farfalla.\nL'atleta \u00e8 tenuto a toccare, prima di tutto, con entrambe le mani, nello stesso momento, il muro. Non \u00e8 consentito il tocco della parete con le mani sovrapposte. Di conseguenza la virata che si effettua prevede che si tocchi con le mani frontalmente il muro, quindi si slanci un braccio fuori dall'acqua mentre l'altro sotto di essa permetta di portarsi con le gambe raggruppate e i piedi al muro, le braccia e il capo verso la vasca, inclinandosi su un fianco al massimo di 90\u00b0 rispetto al piano dell'acqua. Da tale posizione si effettua una spinta con le gambe senza spostare le braccia da davanti alla testa, per quindi riprendere la nuotata. Fondamentale \u00e8 arrivare con un perfetto tempismo al muro con le mani: una bracciata troppo corta o troppo lunga possono far perdere un eventuale vantaggio.\nDorso.\nIn passato, all'atleta non era concesso lasciare la posizione supina in alcun momento della virata. Essa si effettuava quindi, dopo aver toccato con una mano il muro, tramite una capovolta all'indietro: le gambe fuori d'acqua e la testa sotto, in posizione raggruppata. Ora il regolamento prevede che gli atleti, prima di arrivare a toccare il muro, possano girarsi in posizione prona e da questa, senza effettuare n\u00e9 bracciate (oltre quella necessaria per voltarsi faccia all'acqua) n\u00e9 gambate, effettuare la virata con una capovolta in avanti. Con essa si giunge supini, o al pi\u00f9 inclinati su un fianco fino a 90\u00b0, i piedi al muro, la testa e le braccia sott'acqua. Da questa posizione ci si spinge distendendo le gambe, le braccia tese e davanti al capo. Sono ammesse gambate subacquee anche a delfino, sempre se effettuate in posizione supina, o al pi\u00f9 inclinati di 90\u00b0 su un fianco. Importante \u00e8 contare le bracciate che separano il punto di virata dalle bandierine di segnalazione per effettuare la virata nel punto ottimale senza dilatare il tempo di scivolamento in posizione prona.\nRana.\nLa virata a rana \u00e8 del tutto simile a quella a delfino: le mani toccano, contemporaneamente e prima di qualsiasi altra parte del corpo, il muro. Non \u00e8 consentito il tocco della parete con le mani sovrapposte. Identica \u00e8 la procedura e la spinta dal muro. L'unica differenza \u00e8 la cosiddetta \"trazione\": essa consiste in una bracciata da davanti al capo fino alle cosce, una gambata a rana e, da qualche anno, anche una gambata a delfino, da effettuarsi sott'acqua dopo essersi spinti dal muro, purch\u00e9 questa avvenga precedentemente alla prima gambata a rana. Fondamentale \u00e8 arrivare con un perfetto tempismo al muro con le mani: una bracciata troppo corta o troppo lunga possono far perdere un eventuale vantaggio. \u00c8 tuttavia consentita una piccola bracciata a rana senza alcun calcio per avvicinarsi alla parete di virata.\nStile libero.\nLa virata a stile libero non comporta particolari divieti, se non quelli generali citati precedentemente. L'atleta \u00e8 quindi libero di toccare il muro come meglio crede. Tuttavia \u00e8 tecnica diffusa utilizzare una capovolta in avanti, di 180 gradi, simile a quella che si utilizza nel dorso, con la sola differenza che spesso si preferisce terminare la rotazione in posizione laterale, in modo da accelerare il ritorno in posizione prona, che \u00e8 consigliabile effettuare subito dopo la spinta dal muro.\nMisti.\nDato che questo tipo di gara prevede che si cambi stile di nuotata per tre volte, l'atleta effettua differenti tipi di virata. Se non deve cambiare lo stile di nuotata \u00e8 tenuto ad attenersi al regolamento della nuotata stessa, altrimenti effettua una virata che in sostanza \u00e8 met\u00e0 di uno stile, met\u00e0 di un altro. Da notare che il regolamento tecnico non definisce i cambi di stile come virate bens\u00ec come arrivi indipendenti, sebbene il termine virata permane nel gergo. Per tale motivo la regola da applicarsi \u00e8 semplicemente quella dell'arrivo nello stile che si sta nuotando:\nDelfino-Dorso.\nL'atleta \u00e8 tenuto a giungere al muro come prevede il regolamento di delfino/farfalla, con entrambe le mani contemporaneamente, ma deve lasciarlo in posizione supina ed effettuando una spinta regolamentare come spiegato nella virata a dorso. \u00c8 comunque utile effettuare una mezza rotazione su un fianco (con asse nel piano sagittale) per ovviare alla resistenza che l'acqua opporrebbe al movimento rotatorio con asse nel piano frontale.\nDorso-Rana.\nSi tratta della virata pi\u00f9 particolare dei misti. In sostanza si \u00e8 tenuti a toccare il muro con una qualsiasi parte del corpo (come se si stesse effettuando un arrivo a dorso), e a ripartire in posizione prona effettuando la subacquea a rana. Tuttavia ci sono differenti modi per effettuare questa virata. Quello pi\u00f9 semplice, ma anche meno efficace, consiste nell'effettuare una rotazione testa-piedi (con asse nel piano frontale) dopo aver toccato il muro per riguadagnare la posizione prona. In questo modo tuttavia si \u00e8 ostacolati dalla resistenza dell'acqua e si vanifica tutta l'energia inerziale acquistata nella nuotata. Se, invece, si effettua una rotazione con asse sul piano sagittale, utilizzando il muro e la velocit\u00e0 acquisita per innescare la rotazione, si evita efficacemente la resistenza dell'acqua. Si pu\u00f2 notare che gli agonisti di alto livello tuttavia preferiscono adottare una tecnica ancora differente: effettuano, dopo aver toccato il muro, una capovolta all'indietro, come nella vecchia tecnica a dorso, per poi ripartire proni a rana. Questa interpretazione si rivela efficace solo in caso di atleti esperti, poich\u00e9 la manovra richiede un tempismo perfetto e una buona capacit\u00e0 di rotazione rovesciata, di per s\u00e9 difficile da trovare.\nRana-Stile libero.\nQuesta virata prevede semplicemente l'arrivo al muro proprio della rana, mentre la ripartenza \u00e8 da effettuarsi a piacere, come nello stile libero. Si tratta forse della virata pi\u00f9 banale, ed il pi\u00f9 delle volte \u00e8 simile a quella che si effettua a rana, con la sola differenza che si riparte spingendosi meno in profondit\u00e0 e senza la subacquea a d."}
{"id": "611563", "revid": "3831", "url": "https://it.wikipedia.org/wiki?curid=611563", "title": "Alessandro de' Medici, Duca di Firenze", "text": ""}
{"id": "611567", "revid": "1005847", "url": "https://it.wikipedia.org/wiki?curid=611567", "title": "I Verdi (Francia)", "text": "I Verdi (in francese: \"Les Verts\") \u00e8 un partito politico francese fondato nel 1984.\nStoria.\nI Verdi sono un partito ecologista di centro-sinistra, membro del Partito Verde Europeo.\nIl movimento ecologista prese parte alla vita politica francese a partire dagli anni settanta del XX secolo. Nel 1974 gli ecologisti presero parte anche alle elezioni presidenziali con la candidatura di Ren\u00e9 Dumont. Solo nel 1982, per\u00f2, nascono \"I Verdi\", dalla fusione tra il \"Partito Ecologista\" e la \"Confederazione Ecologista\".\nNel 1986, Antoine Waechter divenne leader del partito e impose una linea \"terzista\" (n\u00e9 destra, n\u00e9 sinistra). I Verdi, cio\u00e8, si ponevano come un movimento frutto di una nuova cultura politica, diversa da quelle esistenti: gollisti, democristiani, radicali, socialisti, comunisti. Nel 1988, Waechter si candid\u00f2 alle presidenziali ottenendo il 3,8% dei voti. Alle elezioni europee del 1989, i Verdi ottennero il loro miglior risultato: il 10,65 dei voti. Alle elezioni municipali dello stesso anno, il partito si attest\u00f2 comunque sul 9% dei voti.\nNel 1994 i Verdi, al congresso di Lilla, accogliendo la linea proposta da Dominique Voynet, decisero di abbandonare la linea \"terzista\", scegliendo l'alleanza con la sinistra. Waechter, vedendo bocciata la propria strategia politica, decise di abbandonare il partito fondando il \"Movimento degli Ecologisti Indipendenti\" (MEI). Il MEI si pose subito in alternativa sia ai Verdi che a Cap21, gli ecologisti conservatori, mantenendo pertanto, una linea \"centrista\". Il MEI, per\u00f2, \u00e8 andato lentamente perdendo posizioni, fino a subire nel 2005 una scissione a tutto vantaggio dei Verdi.\nAlle politiche del 1997, i Verdi presero parte alla coalizione \"Sinistra plurale\", insieme ai socialisti, comunisti,\nradicali di sinistra e repubblicano-cittadini. I Verdi ottennero il 6,8% dei consensi, calando dello 0,9% dei voti, ma riuscendo, per la prima volta, a conquistare 7 seggi. Dominique Voynet fu nominata ministro dell'ambiente e del territorio nel governo di Lionel Jospin, sostituita poi nel 2001 da Yves Cochet.\nAlle europee del 1999, la lista dei Verdi capeggiata da Daniel Cohn-Bendit, ottenne il 9,78% dei voti. Alle presidenziali del 2002, i Verdi candidarono No\u00ebl Mam\u00e8re, che raccolse il 5,5% dei voti. Il risultato di Mam\u00e8re, come quello degli altri candidati di partiti minori della sinistra, non permise al socialista Lionel Jospin di giungere al ballottaggio, che si svolse tra il gollista Jacques Chirac ed il nazionalista Jean-Marie Le Pen, con la riconferma del primo. Alle legislative dello stesso anno, i Verdi scesero al 4,5% dei voti ed elessero solo 3 deputati.\nAlle elezioni politiche del 2007 i Verdi sono ulteriormente calati al 3,3% dei consensi, anche se hanno eletto 4 deputati, uno in pi\u00f9 del 2002.\nAlle Elezioni europee del 2009 i Verdi hanno aderito, assieme ad altre formazioni ambientaliste, ad Europa Ecologia che ha ottenuto oltre il 16% dei suffragi riuscendo ad eleggere 14 deputati nel Parlamento Europeo.\nIl 13 novembre 2010 i Verdi insieme ad Europa Ecologia hanno dato vita ad un nuovo partito: Europa Ecologia I Verdi, che alle Elezioni europee del 2014 ottiene l'8,9%."}
{"id": "611568", "revid": "22229", "url": "https://it.wikipedia.org/wiki?curid=611568", "title": "Reaganismo", "text": ""}
{"id": "611570", "revid": "599013", "url": "https://it.wikipedia.org/wiki?curid=611570", "title": "Basilica di Santa Maria della Sanit\u00e0", "text": "La basilica di Santa Maria della Sanit\u00e0 (volgarmente conosciuta anche come chiesa di San Vincenzo alla Sanit\u00e0) \u00e8 una chiesa di Napoli sita nel rione Sanit\u00e0.\nLa chiesa si erge sopra il sito delle catacombe di San Gaudioso.\nStoria.\nIl complesso religioso di Santa Maria della Sanit\u00e0 fu fondato gi\u00e0 a partire dal 1577, in quanto poco tempo prima, nell'area in cui sono le catacombe di San Gaudioso, fu ritrovata la tavola con l'immagine di Maria databile al V-VI secolo, ora in chiesa. Il ritrovamento spinse i fedeli a chiedere all'allora vescovo di Napoli Paolo Burali d'Arezzo di edificare in quella zona una chiesa da dedicare al culto proprio della Madonna.\nCompletata la parte conventuale nel 1577, quindi un anno prima della morte del Burali d'Arezzo, fu innalzata la chiesa di Santa Maria della Sanit\u00e0 e la stessa fu affidata in gestione all'Ordine dei frati predicatori. La costruzione dell'opera si deve all'architetto e frate domenicano Giuseppe Nuvolo, che comp\u00ec i lavori tra il 1602 e il 1610. Al 1613 risale invece il completamento della cupola maggiore mentre tra il 1612 e il 1614 ci fu la chiusura del cantiere con la costruzione del campanile adiacente.\nNel 1628 si ebbero lavori di adeguamento che interessarono tutta la zona absidale della chiesa; a questa fase sono riconducibili anche i lavori nella sottostante cripta. Successivamente nel 1677 si registra all'opera Dionisio Lazzari, che esegu\u00ec sicuramente il pulpito marmoreo in navata ed a cui \u00e8 attribuito anche il rivestimento marmoreo dello scalone absidale, fino ad allora in piperno.\nAltri lavori di restauro si ebbero nel corso del Settecento, dove si documenta nel 1725 l'attivit\u00e0 del maiolicaro Gaetano Massa. In questa fase si ebbero le aggiunte decorative in stucco lungo la facciata principale, nel campanile della chiesa invece fu aggiunto l'orologio mentre la cupola fu rivestita da maioliche cos\u00ec come i pavimenti delle cappelle laterali. \nCon l'avvento della casa napoleonica agli inizi dell'Ottocento, ci fu la soppressione ed espulsione dell'Ordine domenicano. La chiesa venne quindi affidata ai francescani e l'edificio inizi\u00f2 a riempirsi al suo interno di opere devote al nuovo ordine religioso: sono questi i casi della tela sui \"Martiri francescani di Nagasaki\", della \"Madonna del Buon Consiglio\" e di altre opere e oggetti devozionali custoditi lungo le navate e che sostituirono quelle dedicate ai santi domenicani. Nel 1809 intanto gran parte del monastero fu demolito per far spazio alla strada voluta da Giuseppe Bonaparte per raggiungere pi\u00f9 facilmente la Reggia di Capodimonte sulla collina omonima. Nel corso dello stesso secolo, inoltre, fu restaurato il pavimento. \nNella chiesa, infine, \u00e8 conservata entro una teca la statuetta ottocentesca in legno dipinto di san Vincenzo Ferrer, secondo una tradizione innalzata nel 1836 dai fedeli per sconfiggere l'epidemia di colera che colp\u00ec la citt\u00e0.\nDescrizione.\nEsterno.\nLa facciata, con decorazioni in stucco degli inizi del Settecento, \u00e8 affiancata da un alto campanile costruito tra il 1612 e il 1614 e che vede sul fronte un orologio in maiolica aggiunto nel Settecento. La parte estrema superiore della torre campanaria \u00e8 inoltre caratterizzata da una cuspide ottagonale che sar\u00e0 anche utilizzata come modello dallo stesso architetto domenicano in occasione dei lavori di ristrutturazione del campanile della basilica di Santa Maria del Carmine Maggiore a piazza Mercato.\nL'ampia cupola, rivestita esternamente di maioliche settecentesche gialle e verdi della bottega di Gaetano Massa, \u00e8 una delle maggiori e pi\u00f9 importanti di Napoli.\nInterno.\nLa pianta circolare della chiesa rappresenta una delle prime affermazioni monumentali dell'architettura controriformata; essa \u00e8 costituita da una croce greca e presbiterio rialzato, espediente questo ideato dal frate architetto per inglobare la preesistente basilica paleocristiana, permettendo quindi l'ingresso diretto alla catacomba. L'interno della basilica \u00e8 vasto e privo di decorazioni policrome, plastiche o pittoriche alle pareti, seppur complesso nell'articolazione degli spazi: la croce greca infatti \u00e8 a pianta circolare inscritta in un quadrato scandito da cinque navate di cui, la mediana, risulta essere pi\u00f9 grande delle laterali. L'architettura interna dell'edificio inoltre si compone di 24 colonne portanti dell'intera struttura, di 12 cupolette totali che si innalzano sulle tre campate che si incrociano su ognuno dei 4 angoli del \"quadrato\" della chiesa, oltre che dalla grande cupola che si eleva in corrispondenza della crociera, ampia e luminosa grazie all'apertura di otto finestroni e anch'essa priva di qualsiasi decorazione interna.\nIl pavimento, prevalentemente in cotto; presenta in vari punti lapidi tombali e decorazioni in marmo, come all'ingresso, dov'\u00e8 raffigurata una stella ad otto punte. Ai lati dell'ingresso in chiesa sono inoltre addossate alle prime colonne due acquasantiere di scuola vaccariana realizzate in marmi policromi databili alla met\u00e0 del Seicento e su cui sono scolpiti gli stemmi dell'Ordine domenicano. Addossato ad una colonna sulla sinistra nella crociera \u00e8 invece il monumentale pulpito in commesso marmoreo di Dionisio Lazzari del 1678 circa. Alla destra della scalinata del presbiterio, a pavimento, si trova un organo positivo del XIX secolo.\nUna pregevole scala a tenaglia marmorea all'altezza dell'abside conduce alla parte presbiteriale della chiesa, sopraelevata rispetto alla navata. Il presbiterio \u00e8 dominato dall'altare maggiore in marmi policromi databile alla seconda met\u00e0 del Settecento; sull'altare fu collocato inoltre il ciborio opera di oreficeria del converso domenicano frate Azaria, datato 1628. Nella parete di fondo del presbiterio vi sono l'organo a canne, costruito da Pietro Petillo nel 1940, e la scultura della \"Madonna col Bambino\" del fiorentino Michelangelo Naccherino, databile al primo decennio del Seicento e posta all'interno di una decorazione in stucco e cartapesta. Lungo le pareti laterali, invece, ruota il bel coro ligneo realizzato tra il 1618 e il 1619 da Giovan Battista De Nubila e intagliato da Leonardo Bozzaotra e Michelangelo Cecere. Il catino absidale fu decorato con l\"Eterno Padre in gloria\" da Crescenzio Gamba alla met\u00e0 del XVIII secolo.\nAl di sotto del presbiterio si sviluppa la cripta, gi\u00e0 antica basilica paleocristiana, il cui ingresso avviene prima delle rampe a tenaglia che portano al presbiterio sopraelevato e dalla quale si accede poi alle catacombe di San Gaudioso. La decorazione in stucco dell'interno \u00e8 opera di Arcangelo Guglielmelli e Cristoforo Schor del 1708. Gli affreschi sui dieci altari laterali, voluti durante i lavori del 1628 per chiudere i passaggi che conducevano al retrostante cimitero, vedono ritratte le \"storie di martiri\", eseguite dal pittore solimenesco Bernardino Fera, mentre sul pavimento maiolicato del Settecento sono disposte varie lastre tombali ed epigrafi con datazioni che vanno dal V al XVIII secolo. Nella parete di fondo della cripta \u00e8 infine un altare databile anch'esso al 1628.\nLe cappelle sono otto per lato, delle quali due pi\u00f9 grandi in corrispondenza del transetto e altre due lungo la parete presbiteriale di fianco all'abside della navata mediana. Le cappelle sono tutte delimitate da una balaustra marmorea e sono dominate al loro interno da grandi altari maggiori contenenti notevoli tele del Seicento napoletano. Gran parte di queste conservano infine l'originale pavimentazione in maioliche con motivi floreali che esegu\u00ec per la chiesa Gaetano Massa e la sua bottega nel 1725 circa.\nCappelle laterali.\nLa prima cappella di sinistra vede insistere sull'altare maggiore il dipinto di Agostino Beltrano del 1654 circa raffigurante \"San Biagio tra i Santi Antonino e Raimondo d Penafort\". Nella seconda cappella, dedicata a San Giacinto, si trova la tela di Luca Giordano dello \"Sposalizio mistico di Santa Rosa da Lima\" databile intorno 1671. La terza cappella a sinistra \u00e8 consacrata all'Annunciazione, raffigurata anche nel dipinto della \"Madonna del Rosario\" di Giovanni Bernardo Azzolino del 1629 collocato sull'altare maggiore; l'ambiente inoltre vede alle pareti laterali due tele ovali del XVIII secolo di Gaspare Traversi con \"Santa Margherita da Citt\u00e0 di Castello\" sulla destra e \"Santa Margherita d'Ungheria\" sulla sinistra. La quarta cappella, corrispondente al transetto sinistro, vede sull'altare la grande tela della \"Circoncisione\" realizzata intorno al 1610 da Giovan Vincenzo da Forli, probabilmente completando un'opera commissionata ed avviata da Caravaggio, per la quale ricevette 150 ducati; sul lato di destra della cappella \u00e8 collocato il dipinto di \"San Domenico che diffonde il Rosario\" di Giovanni Balducci del 1623 mentre entro una nicchia pi\u00f9 in fondo \u00e8 una \"Madonna col Bambino\" di anonimo autore del XVI secolo, sulla parete di sinistra \u00e8 invece la seicentesca \"Santa Lucia\" firmata da Girolamo De Magistro. La quinta cappella ha sulla parete frontale una tela di anonimo ottocentesco raffigurante i \"Martiri di Nagasaki\", al lato sinistro invece una tela di Filippo Donzelli raffigurante \"San Michele Arcangelo\". Nella sesta cappella, intitolata a San Tommaso d'Aquino, \u00e8 collocato il dipinto raffigurante \"San Tommaso che riceve il cingolo della castit\u00e0\" datato 1652 e firmato da Pacecco De Rosa; qui si conserva anche un'antica cattedra episcopale databile tra VI e VIII secolo. La settima cappella, dedicata al Santissimo Crocifisso, ha sull'altare di sinistra il dipinto di Luca Giordano con l\"Estasi della Maddalena\" del 1671-72 e ai lati \"Santa Marta\" e \"San Lazzaro\" entrambi di Francesco Solimena databili al XVIII secolo. L'ottava e ultima cappella, alla sinistra dell'abside, infine, si compone sulla parete frontale di un crocifisso ligneo eseguito da anonimo autore e datato alla fine del Settecento.\nLa prima cappella a destra \u00e8 dedicata a san Nicola, raffigurato nella pala d'altare in gloria tra il beato Ceslao di Cracovia e san Luigi Bertrando da Luca Giordano nel 1671; sulla parete sinistra \u00e8 un \"San Lazzaro\" di anonimo ottocentesco in basso e pi\u00f9 in alto invece un ovale con la \"Madonna addolorata\" di Francesco Solimena del XVIII secolo. La seconda cappella, intitolata a san Pietro martire, conserva una tavola databile intorno al 1610 raffigurante il \"Martirio di san Pietro da Verona\", martire domenicano, opera del fiorentino Giovanni Balducci. La terza a destra \u00e8 dedicata a san Vincenzo Ferrer, sacerdote domenicano spagnolo, rappresentato nel dipinto di Luca Giordano mentre predica alla folla; negli ovali laterali, di Vincenzo Siola, il santo \u00e8 invece raffigurato nell'atto di compiere miracoli; sulla colonna di destra della cappella invece \u00e8 collocato l'affresco di anonimo della \"Madonna della Sanit\u00e0\", proveniente dalla cripta e che, datato tra il V e il VI secolo, risulta essere l'opera contenente la pi\u00f9 antica immagine mariana conosciuta a Napoli. Nella quarta cappella a destra, dedicata alla Madonna del Rosario e corrispondente al transetto destro della chiesa, \u00e8 posto il grande \"polittico del Rosario\" di Giovanni Bernardino Azzolino del 1612 racchiuso in una cona di legno intagliato e dorato della prima met\u00e0 del XVII secolo: nella parte centrale della composizione \u00e8 raffigurata la \"Madonna del Rosario e santi\", nella predella \u00e8 rappresentato l\u2019\"Episodio della condanna degli Albigesi\" ed in alto, nella cimasa, l\u2019\"Eterno Padre\". Nella quinta cappella a destra, consacrata a Santa Caterina d'Alessandria, il dipinto con lo \"Sposalizio mistico di santa Caterina d'Alessandria\" \u00e8 opera di Andrea Vaccaro del 1659. Ancora del Vaccaro nella cappella successiva, la sesta, \u00e8 la \"Santa Caterina da Siena che riceve le stimmate\", realizzata sempre nel 1659. La settima cappella a destra vede sull'altare maggiore la tela di Luca Giordano con la \"Gloria di san Pio V, Alberto Magno e santi\" databile al 1672. L'ottava cappella, infine, a destra dell'abside, vede sull'altare una tela ottocentesca sulla \"Madonna del Buon Consiglio\", alla cui immagine \u00e8 dedicata la sala.\nSacrestia.\nDa un accesso posto a destra dell'altare della quinta cappella sinistra, attraverso un corridoio \u00e8 possibile raggiungere la sacrestia. L'antisacrestia, decorata con affreschi monocromatici da Giovan Battista di Pino nel 1625 circa, che esegu\u00ec la raffigurazione della \"Discesa dello Spirito Santo sui frati predicatori\" e grottesche nella volta, vede conservati gli \"ex voto\" di san Vincenzo Ferrer e foto d'epoca della sua festa rionale.\nIn sacrestia invece, a pianta ottagonale, l'altare in marmi policromi risale al 1728 e la pala che attualmente lo domina \u00e8 una tela di Giovanni Pisani raffigurante la \"Madonna della Sanit\u00e0\", datata 2003.\nDalla sacrestia \u00e8 possibile poi accedere al vicino chiostro ellittico.\nChiostro.\nA pianta ellittica, risale agli ultimi anni del Cinquecento, costruito assieme alla parte monastica del complesso. Nell'Ottocento la sua architettura si \u00e8 gravemente deturpata a causa di un pilone del costruendo ponte della Sanit\u00e0 che cade in mezzo allo spazio, interrompendo in questo modo le arcate del chiostro. Nonostante i danni la struttura ovale conferitagli dall'architetto Fra' Giuseppe Nuvolo lo rende tra i pi\u00f9 singolari chiostri di Napoli.\nIl chiostro si articola con pilastri sui quali poggiano le arcate; lungo il muro perimetrale sono aperte nicchie poco profonde e gli archi che collegano i pilastri al muro sono trasversali, in modo da alternare le lesene con i pilastri stessi. Le decorazioni ad affresco nelle lunette superiori delle pareti e nelle volte delle arcate.sono state eseguite nel 1624 da Giovanni Battista di Pino e raffigurano con toni ancora una volta monocromatici alcuni episodi sulle \"Storie dell'Ordine domenicano\".\nCatacombe di San Gaudioso.\nAlle catacombe di San Gaudioso si accede attraverso una cancellata posta sotto il presbiterio della chiesa seicentesca. Le catacombe erano il luogo di sepoltura di San Gaudioso e si ingrandirono durante i secoli e specialmente nel Seicento allorquando la cultura funeraria raggiunse il suo apice. Di fronte all'ingresso del sito \u00e8 collocata la tomba rivestita a mosaico del santo, datata VI secolo; le pareti sono rivestite invece da affreschi del VI-VII secolo."}
{"id": "611581", "revid": "339392", "url": "https://it.wikipedia.org/wiki?curid=611581", "title": "Les Verts", "text": ""}
{"id": "611583", "revid": "1573940", "url": "https://it.wikipedia.org/wiki?curid=611583", "title": "Jaxartosaurus aralensis", "text": "Lo jaxartosauro (Jaxartosaurus aralensis ) era un genere di dinosauro erbivoro ornithischio vissuto nel Cretaceo superiore (dal Coniaciano al Santoniano da 89 a 85 Ma circa) in quello che \u00e8 oggi \u00e8 il Kazakistan.\nUn \"becco d'anatra\" primitivo.\nQuesto dinosauro \u00e8 noto principalmente per una parte di un cranio, il quale richiama molto da vicino quello dei dinosauri a becco d'anatra dotati di cresta cava del Nordamerica. Alcune caratteristiche, per\u00f2, suggerirebbero che lo jaxartosaurus fosse pi\u00f9 primitivo. Nonostante la regione della cresta non sia nota, \u00e8 probabile che questo animale fosse dotato di una struttura pi\u00f9 piccola rispetto a quelle conosciute per \"Lambeosaurus\", \"Corythosaurus\" e \"Parasaurolophus\". L'animale intero era lungo circa 8 metri, e sembrerebbe essere stato una via di mezzo tra il primitivo \"Bactrosaurus\" e le forme evolute americane. Probabilmente lo iassartosauro si spostava in branchi per le grandi pianure dell'Asia centrale, lanciando richiami per tenersi in comunicazione tra i vari individui o per avvisare gli altri appartenenti al branco della presenza di eventuali predatori. Il nome \"Jaxartosaurus\" prende il nome dal fiume Jaxartes (in italiano Iassarte, antico nome del Syr Darya), nell'Asia centrale. Una specie cinese ascritta a \"Jaxartosaurus\", \"J. fuyunensis\", considerata un \"nomen dubium\", \u00e8 conosciuta solo per dei denti fossili e probabilmente non appartiene a questo genere."}
{"id": "611584", "revid": "22356", "url": "https://it.wikipedia.org/wiki?curid=611584", "title": "Jaxartosaurus", "text": ""}
{"id": "611586", "revid": "767487", "url": "https://it.wikipedia.org/wiki?curid=611586", "title": "Il nido di Robin", "text": "Il nido di Robin \u00e8 una serie televisiva britannica prodotta da Thames per BBC, \"spin-off\" di \"Un uomo in casa\". \u00c8 una situation comedy che ha come protagonista Richard O'Sullivan nel ruolo di Robin Tripp, e co-protagonisti Tessa Wyatt (la fidanzata e poi moglie di Robin) e Tony Britton, padre di lei.\nI creatori della serie hanno dovuto ottenere un permesso speciale dalla IBA (il corpo dirigente delle TV indipendenti in Gran Bretagna) per rappresentare una coppia convivente non sposata. Alla fine della seconda stagione Robin e Vicky si sposano e, nella terza, hanno una coppia di gemelli.\n\"Il nido di Robin\" and\u00f2 in onda per sei stagioni dal 1977 al 1981, per un totale di 48 episodi, ottenendo grande successo di critica e pubblico. Negli Stati Uniti venne realizzato un remake della serie, \"Tre per tre\", che come per l'originale della BBC continua le avventure del protagonista maschile di \"Tre cuori in affitto\". Non ebbe un buon successo e ne venne girata una sola stagione. In Italia venne trasmessa, tra l'altro, all'interno dei \"Buonasera con.. \" andati in onda sulla seconda rete nel periodo tra il 1977 e il 1982.\nTrama.\nRobin Tripp, neo-diplomato cuoco, dopo aver lasciato la casa che condivideva con Jo e Crissy nella serie \"Un uomo in casa\", va a vivere con la fidanzata Vicky Nicholls. Robin apre \"Il nido di Robin\", un ristorante a Londra finanziato dal padre di lei, James Nicholls. Si avvale di un cameriere / sguattero / tuttofare piuttosto maldestro, perch\u00e9 privo di un braccio."}
{"id": "611587", "revid": "181699", "url": "https://it.wikipedia.org/wiki?curid=611587", "title": "M. Welte &amp; S\u00f6hne", "text": "M. Welte &amp; S\u00f6hne (\"M. Welte &amp; figli\") era un importante e nota azienda produttrice di strumenti musicali meccanici.\nLa Ditta fu fondata nel 1832 a V\u00f6hrenbach nella Foresta Nera da Michael Welte (V\u00f6hrenbach 1807 - Friburgo in Brisgovia 1880). Dal 1832 al 1932 circa produsse strumenti musicali meccanici di alta qualit\u00e0. Dal 1832 al 1845 si firm\u00f2 con il nome Gebr\u00fcder Welte (Fratelli Welte), successivamente Michael Welte, dal 1865 con il nome di M. Welte &amp; Sohne e dal 1912 al 1936 M. Welte &amp; S\u00f6hne GmbH ed infine OHG.\nStoria ed invenzioni.\nMichal Welte costru\u00ec inizialmente organi meccanici, che divennero via via sempre pi\u00f9 grandi e pi\u00f9 perfetti. Presto raggiunse grande popolarit\u00e0, grazie all'elevata qualit\u00e0 musicale dei suoi strumenti meccanici. Grande parte della sua produzione la esport\u00f2 in Russia, anche in Francia, Inghilterra e USA. Dopo che la meccanica dei suoi orologi ebbe trovato subito un ottimo riscontro sul mercato, egli si concentr\u00f2 sul perfezionamento dello strumento musicale.\nNel 1845 ricevette l'incarico di costruire uno strumento per un certo Signore Stratz di Odessa. Questo primo strumento chiamato Orchestrion (organo automatico) doveva riprodurre tutti i suoni dell'orchestra e contenere circa 1100 canne.\nDopo tre anni di lavoro lo strumento venne esibito, prima della consegna, davanti ad un pubblico stupefatto, dal 23 al 24 marzo 1849 nella sala del museo di Karlsruhe e a Francoforte sul Meno, dove venne visitato anche dai membri dell'assemblea Nazionale Tedesca che in quella data si riuniva nella chiesa di S. Paolo. Nel 1856 inizi\u00f2 la costruzione di uno strumento per il futuro Granduca Friedrich von Baden, la cui costruzione dur\u00f2 33 mesi. Il Granduca sped\u00ec lo strumento per lui fabbricato alla mostra mondiale del 1862 la \u201cLondon International Exhibition on Industry and Art\u201d, dove venne continuamente esibito. Con questo Orchestrion (organo automatico) la Ditta Welte ottenne una medaglia di premiazione.\nNel 1865 entrarono a far parte della Ditta i tre figli di Michael Welte. Il primo figlio Emil Welte (V\u00f6hrenbach 1841 - Norwich in Connecticut 1923), si trasfer\u00ec a New York tra il 1865/1866, dove fond\u00f2 la filiale di M. Welte &amp; S\u00f6hne. Berthold Welte (V\u00f6hrenbach 1843 - Friburgo in Brisgovia 1918) divenne direttore della Ditta e suo fratello Michael Welte jr. (V\u00f6hrenbach 1846 - Friburgo in Brisgovia 1920) oper\u00f2 come tecnico.\nNel 1872 la Ditta si trasfer\u00ec dalla cittadina appartata di V\u00f6hrenbach a Friburgo in Brisgovia, nella nuovissima zona industriale del quartiere St\u00fchlinger, vicino alla stazione principale. Grazie alla sostituzione dei sensibili cilindri chiodati con rulli perforati di carta, il comando di questo strumento ebbe uno sviluppo sensazionale. Emil Welte fece brevettare questo procedimento nel 1883 e divenne definitivamente il numero uno sul mercato. Presto i famosi strumenti Welte suonarono i loro meravigliosi arrangiamenti musicali negli USA presso le piste di pattinaggio su rotelle e su ghiaccio e nelle case reali europee, come pure nel palazzo del sultano di Sumatra.\nNel 1900 entr\u00f2 a far parte della Ditta Edwin Welte (Friburgo in Brisgovia 1876 -1958), figlio di Berthold Welte ed il suo cognato Karl Bockisch (Sternberg Moravia 1874 -Friburgo in Brisgovia 1952).\nKarl Bockisch era gi\u00e0 popolare grazie alle sue ricerche nel campo della riproduzione musicale automatica su supporto dati, ossia rulli di carta perforata e nel 1904 insieme a Edwin Welte brevettarono il procedimento di riproduzione per il loro pianoforte meccanico. Nel 1905 chiamarono questo strumento musicale automatico con il nome di Mignon e successivamente con il nome di \u201c Welte-Mignon Reproduktionklavier\u201d (piano per riproduzione Welte-Mignon). Questo strumento che impiegava come mezzo di registrazione nastri perforati di carta per il pianoforte fu un'invenzione comune di Edwin Welte e Karl Bockisch.\nIn questo modo fu possibile di riprodurre con estrema fedelt\u00e0 l'esecuzione musicale di un pianista, compresa la dinamica sonora. Questa meravigliosa opera tecnologica rappresent\u00f2, per l'epoca, un evento sensazionale che ancor oggi, sebbene con i pochi strumenti ancora in buono stato, permette un'autentica riproduzione di queste registrazioni. Dal 1912 venne introdotto un sistema simile per organi, chiamato \u201cWelte\u2013Philharmonie-Orgel\u201d, (Organo per musica d'orchestra Welte).\nNel 1912 venne fondata negli USA, a New York, una societ\u00e0 d'azioni la \u201cM. Welte &amp; Sons., Inc.\u201d e venne costruito uno stabilimento industriale a Poughkeespsie, N.Y.\nLa perdita della filiale americana durante la prima guerra mondiale port\u00f2 ad una forte crisi economica della Ditta Welte; inoltre con l'avvento sul mercato di nuovi apparecchi tecnologici, come la radio ed il giradischi elettrico, la produzione dei costosi strumenti musicali risent\u00ec di una significante crisi e di conseguenza l'intero settore mondiale fall\u00ec. Il tentativo di ripresa economica sul mercato con la costruzione di organi per il cinema e per la radiodiffusione, fu ostacolato dall'introduzione di film sonori, tanto che furono cancellati ordini di organi gi\u00e0 inoltrati.\nL'inflazione presente in Germania e la crisi economica a livello mondiale fecero il resto. Nel 1932 la Ditta riusc\u00ec appena a salvarsi dalla bancarotta ed Edwin Welte si dimise. Si attu\u00f2 una politica di riduzione delle spese aziendali e del personale; sotto la direzione di Karl Bockisch la produzione si limit\u00f2 ai soli organi per chiese ed organi speciali. Nello stesso anno entr\u00f2 a far parte della Ditta sotto il ruolo di gerente il figlio Karl Bockisch jr. (1899\u00a0\u2013 1945).\nUltimo prodotto presentato della famiglia Welte impegnati nell'invenzione per ben 100 anni, fu l'organo elettronico (Lichttonorgel) comandato a fotocellule. Un prototipo di questa ultima invenzione fu esibito nel 1936 in occasione di un concerto dell'orchestra di Berlino. Questo organo, primissimo strumento elettronico, utilizzava una campionatura di melodie per la riproduzione di suoni.\nLa successiva produzione in cooperazione con la Ditta Telefunken venne bloccata dal governo nazionalsocialista, in quanto il suo ricercatore/ inventore Edwin Welte era sposato con un'ebrea.\nIl complesso industriale venne completamente distrutto dalle bombe nel 1944. Cos\u00ec sparirono, oltre che gli strumenti di riproduzione, anche i procedimenti per la registrazione segreti, custoditi dalla Ditta per i pianoforti automatici. Solo negli ultimi anni \u00e8 stato potuto ricostruire tale procedimento, grazie ai ritrovamenti di elementi costruttivi e documenti, cos\u00ec come grazie a un apparecchio di registrazione per organo d'orchestra Welte, rinvenuto negli Stati Uniti.\nNel 1949 l'azienda venne ripristinata in forma pi\u00f9 modesta. Dopo la morte di Karl Bockisch 1952 la Ditta cess\u00f2 definitivamente il suo esercizio. Oggi sulla parete della casa in Lehenerstrasse 11 si trova una lastra commemorativa della Ditta conosciuta a livello mondiale.\nNel museo Augustinermuseum di Friburgo in Brisgovia si trova il pianoforte meccanico come condono da parte Ditta Welte, sopravvissuto alla seconda guerra mondiale."}
{"id": "611594", "revid": "23885", "url": "https://it.wikipedia.org/wiki?curid=611594", "title": "Parti Radical de Gauche", "text": ""}
{"id": "611595", "revid": "1543377", "url": "https://it.wikipedia.org/wiki?curid=611595", "title": "U-Boot Tipo UB I", "text": "Gli U-Boot Tipo UB I erano una classe di sommergibili costieri di produzione tedesca, entrati in servizio a partire dal 1915 ed attivi durante la prima guerra mondiale anche con le marine militari dell'Impero austroungarico e della Bulgaria; si trattava di sommergibili pensati per essere talmente piccoli da essere trasportabili per ferrovia smontati, per poi venire riassemblati."}
{"id": "611597", "revid": "1975913", "url": "https://it.wikipedia.org/wiki?curid=611597", "title": "Rifugio Alberto Grassi", "text": "Il rifugio Alberto Grassi \u00e8 un rifugio situato nel comune di Valtorta (BG), in val Brembana nelle Alpi Orobie, a 1.987\u00a0m s.l.m.\nStoria.\nIl rifugio Grassi venne costruito dai soci della Societ\u00e0 Escursionisti Lecchesi (SEL) nel 1921 per onorare i suoi caduti nella prima guerra mondiale. Come molti altri rifugi della zona, venne distrutto durante la seconda guerra mondiale (pi\u00f9 precisamente nell'ottobre del 1943), ma nel 1946 venne subito ricostruito e ristrutturato in anni recenti.\nUn tempo era invece conosciuto per le attivit\u00e0 estrattive. Per anni il materiale ferroso venne impiegato per produrre chiodi nelle numerose fucine presenti nella valle Brembana.\nDi quella dura attivit\u00e0 rimangono oggi, a testimonianza, solo le discariche delle miniere. La zona circostante il rifugio presenta, a primavera e in estate, fioriture molto belle di crochi e di primule. L'escursionista, prestando attenzione, pu\u00f2 inoltre imbattersi in caprioli e in camosci, che numerosi popolano la zona, cos\u00ec come le marmotte.\nGi\u00e0 nel medioevo, nei pressi del rifugio, veniva svolta un'intensa attivit\u00e0 estrattiva di minerale di piombo e di argento, lo testimoniano i resti delle discariche.\nCaratteristiche e informazioni.\nIl rifugio \u00e8 situato nei pressi del passo del Camisolo, all'inizio della lunga cresta ovest del pizzo Tre Signori. Domina l'ampio vallone adibito a pascolo del Camisolo, dove ancor oggi si esercita l'antica pratica dell'alpeggio con la produzione del tipico \"Formai de mut\" (formaggio di monte).\n\u00c8 di propriet\u00e0 della Societ\u00e0 escursionisti lecchesi (SEL), \u00e8 aperto da giugno a settembre in modo continuativo e ha una capienza di circa 40 posti letto.\nAccessi.\nIl rifugio \u00e8 raggiungibile da:\nTraversate.\nIl rifugio \u00e8 la meta della 3\u00aa tappa del sentiero delle Orobie Occidentali, dal rifugio Lecco, segnavia numeri 101 e 120 percorribile in 4 h. Da qui si prosegue alla volta del rifugio Cesare Benigni (4\u00aa tappa) sempre tramite il sentiero n. 101 in 4,30 h.\nIl rifugio \u00e8 anche met\u00e0 di passaggio della D.O.L(dorsale orobica lecchese)"}
{"id": "611599", "revid": "1522738", "url": "https://it.wikipedia.org/wiki?curid=611599", "title": "Francisco de Paula Rodrigues Alves", "text": "Presidente del Brasile dal 15 novembre 1902 al 15 novembre 1906, fu eletto nuovamente nel 1919 ma mor\u00ec prima di entrare in carica. \nBiografia.\nDi professione avvocato, Rodrigues Alves fu deputato della provincia di S\u00e3o Paulo (1872) e poi governatore della stessa. Divenne anche consigliere imperiale (1884-1889). Membro dell'Assemblea Costituente (1891), fu poi ministro delle Finanze sotto i presidenti Floriano Peixoto e Prudente de Morais (1891-1898) e senatore per il Partido Republicano Paulista (1897-1900 e 1916-1918).\nPi\u00f9 volte eletto governatore del S\u00e3o Paulo (1900-1902 e 1912-1916), fu presidente della Repubblica dal 1902 al 1906. Il suo vice designato, Silviano Brand\u00e3o, mor\u00ec il 25 settembre 1902 prima ancora di entrare in carica, e fu sostituito dall'avvocato Afonso Augusto Moreira Pena. Nel 1903 Rodrigues Alves concluse vittoriosamente una breve guerra con la Bolivia, annettendo al Brasile i distretti di Roraima e dell'Acre. La sua prima presidenza fu detta \"Quadri\u00eanio Progressista\" per la sua stabile politica amministrativa.\nNel 1904 promosse a Rio de Janeiro una campagna sanitaria, guidata da Oswaldo Cruz, che comportava la vaccinazione antivaiolosa obbligatoria: il senatore Lauro Sondr\u00e9 e il generale Silveira Travassos, suoi avversari politici e militari, ne approfittarono per fomentare la \u201cRevolta da Vacina\u201d (movimento di opposizione popolare), propagandola anche alle Scuole Militari di Plaia Vermelha e Realengo. Nuovamente eletto presidente nel 1919, mor\u00ec di influenza spagnola prima di assumere la carica."}
{"id": "611602", "revid": "44939", "url": "https://it.wikipedia.org/wiki?curid=611602", "title": "Allosterismo", "text": ""}
{"id": "611603", "revid": "1522738", "url": "https://it.wikipedia.org/wiki?curid=611603", "title": "Afonso Augusto Moreira Pena", "text": "Fu presidente del Brasile dal 15 novembre 1906 al 14 giugno 1909.\nRepubblicano e antischiavista, Pena fu deputato dal 1878. Partecip\u00f2 a diversi governi come ministro della Guerra, dell'Agricoltura e dei Lavori Pubblici. Nel 1888 fu membro della commissione che redasse il Codice Civile e nel 1892 fu governatore del Minas Gerais. Fu vicepresidente dal 1902 al 1906 con Francisco de Paula Rodrigues Alves, come sostituto del vicepresidente eletto Silviano Brand\u00e3o. \nNel 1906 Pena fu eletto presidente della Repubblica, ma mor\u00ec il 14 giugno 1909 e il vicepresidente Nilo Pe\u00e7anha gli succedette per il resto della legislatura."}
{"id": "611604", "revid": "648716", "url": "https://it.wikipedia.org/wiki?curid=611604", "title": "U-Boot Tipo UC I", "text": "La classe di U-Boot Tipo UC I era composta da sommergibili costieri della Kaiserliche Marine dedicati ad un compito specifico e particolare: la posa delle mine, che all'epoca non poteva essere fatta con i normali tubi di lancio siluri. I tedeschi costruirono 2 classi migliorate, a far tempo dal 1915, che al posto dei tubi di lancio siluri avevano pozzi verticali per l'alloggiamento di una dozzina di mine."}
{"id": "611606", "revid": "729795", "url": "https://it.wikipedia.org/wiki?curid=611606", "title": "U-Boot Tipo U 19", "text": "La classe di U-Boot ' Tipo U 19' era relativa ad una serie di sommergibili tedeschi d'altura, che completati a partire dal 1913, introducevano la propulsione diesel nelle costruzioni navali di questo tipo, precedentemente alimentate a nafta leggera. I battelli ottennero un gran numero di successi nella loro vita operativa."}
{"id": "611607", "revid": "1305772", "url": "https://it.wikipedia.org/wiki?curid=611607", "title": "Nilo Pe\u00e7anha", "text": "Fu presidente del Brasile dal 14 giugno 1909 al 15 novembre 1910.\nGiurista, professore dell'Universit\u00e0 di Rio de Janeiro, Pe\u00e7anha fu membro dell'Assemblea Costituente (1889-1890), governatore dello Stato di Rio de Janeiro (1904) e senatore federale (1903-1912).\nVicepresidente (1906-1909), dopo la morte prematura del presidente Afonso Pena Pe\u00e7anha assusnse la presidenza per il resto della V legislatura. Primo presidente meticcio (o mulatto) ed unico presidente \"Fluminense\" (rappresentante dei latifondisti di Rio de Janeiro). Complet\u00f2 il mandato 1906\u20131910. Istitu\u00ec il Servizio di Protezione degli Indigeni, per suggerimento del tenente colonnello C\u00e2ndido Rondon, che fu il primo direttore dell'ente. Ricostitu\u00ec il Ministero dell'Agricoltura, Industria e Commercio, soppresso da Peixoto. Alla fine del suo mandato, appoggi\u00f2 l'elezione del maresciallo Hermes Rodrigues da Fonseca, sostenuto anche dai conservatori dell'antica oligarchia, contro il senatore progressista Rui Barbosa, sostenuto dalla maggior parte degli esponenti politici degli Stati di S\u00e3o Paulo e Bahia.\nAncora senatore federale (1912-1921 e 1921-1924), nel 1921 fu sconfitto alle elezioni presidenziali da Artur Bernardes. Fu membro della Massoneria."}
{"id": "611608", "revid": "599013", "url": "https://it.wikipedia.org/wiki?curid=611608", "title": "Shawnee", "text": "Gli Shawnee o Shawano sono una popolazione nativa del Nord America. Originariamente occupavano i territori dell'Ohio, del Kentucky e della Pennsylvania.\nStoria.\nStoria.\nLe origini preistoriche degli Shawnee sono incerte. Come altre trib\u00f9 che utilizzavano il linguaggio \"Algonquian\", possono aver avuto origine nell'area intorno al lago Winnipeg (nella provincia di Manitoba in Canada). Ad un certo punto devono essere emigrati nei territori dell'Ohio, nell'area attualmente compresa tra l'ovest della Virginia, il sud dell'Ohio e il nord del Kentucky. Alcuni studi hanno tentato di dimostrare che gli Shawnee discendevano dalle popolazioni preistoriche di cultura \"Fort Ancient\" (una cultura che fior\u00ec tra il 1000 e il 1500 nella popolazione che, in gran parte, popolava le terre lungo il fiume Ohio); altri studi hanno confutato questa teoria. Attualmente il problema dell'origine degli Shawano \u00e8 ancora in fase di discussione.\nLe prime notizie storiche degli Shawano si hanno verso la fine del XVII secolo, quando essi occuparono grandi porzioni del territorio dell'Illinois, lungo il fiume Ohio, nel Maryland e addirittura ancora pi\u00f9 a sud fino al fiume Savannah dove, nel 1680, sostituirono i Westo come partner commerciale principale della Provincia della Carolina. Questo fu il risultato della guerra tra gli Irochesi e la Francia (gli Irochesi erano un gruppo di cinque trib\u00f9 di Nativi americani: Mohawk, Oneida, Onondaga, Cayuga, e i Seneca) del 1660 durante la quale gli Irochesi scacciarono gli Shawnee dai territori dell'Ohio, reclamando come loro propriet\u00e0 quei terreni fertili. A causa della pressione delle trib\u00f9 circostanti e all'avanzata dell'espansione degli europei nell'Est, gli Shawnee ripresero a ricolonizzare i territori dell'Ohio nel 1720.\nGli Irochesi tentarono ancora di reclamare il possesso di quei territori, pur considerando gli Shawnee e i Delaware, che si erano ristabiliti nella zona, come delle vere e proprie trib\u00f9 indipendenti. Un certo numero di Irochesi migr\u00f2 verso ovest e divenne noto con il nome di Mingo. Queste tre trib\u00f9 (Shawnee, Delaware e Mingo) stabilirono una forte alleanza tra di loro nei territori dell'Ohio.\nLa guerra dei 60 anni (1754\u20131814).\nDopo la battaglia del Monongahela nel 1755, molti Shawnee combatterono a fianco dei francesi durante i primi anni nella guerra tra questi e gli indiani, fino a quando, nel 1758, venne firmato il Trattato di Easton. Quando, nel 1763 i francesi vennero sconfitti, molti Shawnee aderirono alla \"Ribellione di Pontiac\" (1763\u20131766) contro i britannici, che fall\u00ec un anno pi\u00f9 tardi.\nIl \"Proclama Reale\" del 1763, che fu emanato durante la \"Ribellione di Pontiac\", stabil\u00ec una linea di confine tra le colonie britanniche della costa atlantica e i territori dell'Ohio, ed era situata ad ovest dei monti Appalachi. Tuttavia, il trattato di Fort Stanwix del 1768, estendeva questo confine pi\u00f9 a ovest, dando ai britannici la possibilit\u00e0 di reclamare i territori a ovest dell'attuale Virginia e quelli del Kentucky. Gli Shawnee non sottoscrissero questo trattato: fu negoziato tra gli ufficiali britannici e la trib\u00f9 degli Irochesi, che reclamavano il possesso delle terre dove vivevano gli Shawnee e altre trib\u00f9 di Nativi americani.\nDopo il trattato di Stanwix, inglesi e americani iniziarono a riversarsi nella valle del fiume Ohio; numerosi e violenti incidenti tra indiani e colonizzatori sfociarono, nel 1774, nella guerra di Lord Dunmore. Durante il conflitto la diplomazia britannica isol\u00f2 gli Shawnee: gli Irochesi e i Delaware erano neutrali mentre soltanto pochi Mingo erano alleati agli Shawnee nel contrastare la colonizzazione britannica della Virginia. Lord Dunmore, Governatore reale della Virginia, lanci\u00f2 contemporaneamente due offensive nei territori dell'Ohio. Il capo degli Shawnee, Gambo di Mais, ne contrast\u00f2 efficacemente una, ma fu sconfitto nell'unica vera grande battaglia della guerra, la Battaglia di Point Pleasant. Nel Trattato di Camp Charlotte Gambo di Mais e gli Shawnee furono costretti a riconoscere i confini stabiliti nel 1768 dal trattato di Stanwix.\nTuttavia molti altri leader degli Shawnee rifiutarono di riconoscere i confini stabiliti dal Trattato e quando scoppi\u00f2, nel 1775 la Guerra d'indipendenza americana un gran numero di Shawnee si un\u00ec alle forze britanniche nello sforzo di respingere i colonizzatori americani al di l\u00e0 delle montagne. Ma gli Shawnee si divisero: Gambo di Mais era a capo di coloro che volevano rimanere neutrali nella guerra, mentre Chief Blackfish e Blue Jacket decisero di combattere gli americani alleandosi ai britannici.\nNella guerra indiana del Nord-Ovest tra gli Stati Uniti e una confederazione di trib\u00f9 di Nativi americani, gli Shawnee si allearono con i Miami in una grande forza combattente. Dopo la Battaglia di Fallen Timbers del 1794, la maggior parte delle trib\u00f9 Shawnee, un anno pi\u00f9 tardi, sigl\u00f2 il Trattato di Greenville, nel quale si stabiliva che gran parte dei loro territori tornava in possesso degli Stati Uniti.\nAltri gruppi Shawnee (le trib\u00f9 Hathawekela, Kispokotha, e Piqua) non sottoscrissero questo Trattato ed emigrarono nel Missouri, stabilendosi vicino a Cape Girardeau. Nel 1800, solamente le trib\u00f9 Chillicothe e Mequachake rimasero nell'Ohio.\nNel 1805 un piccolo gruppo di Shawnee ader\u00ec al \"movimento\" inter-tribale di Tecumseh (uno dei leader Shawnee che si era rifiutato di riconoscere il Trattato) e di suo fratello Tenskwatawa, che diede origine a quella che \u00e8 conosciuta con il nome di \"Guerra di Tecumseh\", poi confluita nel conflitto anglo-americano del 1812 e culminata con la sconfitta degli anglo-indiani e l'uccisione di Tecumseh nella Battaglia di Thames il 5 ottobre 1813. Questo fu l'ultimo vano tentativo degli Shawnee di difendere i territori dell'Ohio dall'espansione americana.\nDopo la guerra.\nNel 1815 alcune centinaia di Shawnee, insieme ad alcune trib\u00f9 Delaware, lasciarono gli Stati Uniti per stabilirsi in Texas che era, in quel periodo, sotto il dominio spagnolo. Queste trib\u00f9 divennero note con l'appellativo di \"Shawnee assenti\" (\"Absentee Shawnee\").\nMa, nel 1839, ancora una volta furono scacciati, dopo che tre anni prima, il Texas aveva dichiarato la propria indipendenza. Dal Texas quindi emigrarono ancora verso l'Oklahoma, dove si stabilirono, fondando l'attuale citt\u00e0 di Shawnee e, nel 1854 furono raggiunti dagli Shawnee provenienti dal Kansas.\nInfatti anche il Missouri ader\u00ec all'Unione nel 1821 e, dopo il Trattato di St. Louis del 1825, oltre 1.400 indiani Shawnee che vivevano nel Missouri, furono forzatamente espulsi e trasferiti da Cape Girardeau ai territori del sudest del Kansas, vicino al fiume Neosho e dal Kansas poi si trasferirono in Oklahoma.\nNel 1817 gli Shawnee che erano rimasti nell'Ohio siglarono il Trattato di Fort Meigs, cedendo le terre di cui erano ancora proprietari in cambio di tre riserve a Wapaughkonetta, Hog Creek (vicino Ada) e Lewistown, dove vivono attualmente assieme ai Seneca.\nAttualmente, la maggior parte degli indiani Shawnee risiede in Oklahoma."}
{"id": "611610", "revid": "6923", "url": "https://it.wikipedia.org/wiki?curid=611610", "title": "U-Boot Tipo U 139", "text": "La classe di U-Boot Tipo U 139, originariamente designato \"Project 46\", era una classe di grandi sommergibili a lungo raggio costruiti durante la prima guerra mondiale dalla Kaiserliche Marine.\nDescrizione.\nLa classe, formata da tre grandi sottomarini da crociera, designati Tipo 139, furono ordinati alla Germaniawerft di Kiel, nell'agosto 1916. Con un dislocamento quasi 2.000 tonnellate e con una velocit\u00e0 di superficie di 15 nodi (28 km/h), erano armati con 24 siluri e due cannoni 15 cm Tbts K L/45 da 150mm, e aveva un'autonomia di crociera di circa 17.000 miglia nautiche (31.000 km). Il loro scopo era quello di catturare o distruggere le navi mercantili in superficie. I loro cannoni di grosso calibro e la loro velocit\u00e0 relativamente elevata consentirono loro di ingaggiare anche navi mercantili armate.\nA differenza dei precedenti sottomarini Tipo U-151 (originariamente progettati come sottomarini mercantili), il Tipo 139 venne progettato fin dall'inizio per il servizio bellico. Furono montati quattro tubi lanciasiluri a prua e due a poppa, ma l'armamento principale erano i due cannoni di coperta da 15 cm, che potevano essere puntati sul bersaglio da un telemetro sulla sezione poppiera del ponte.\nUn U-Boot tipo 139 costava all'epoca 8,7 milioni di marchi, e i cannoni da 15 cm rappresentavano circa il 7% del costo. Furono ordinati tre sottomarini di questo tipo, U-139, U-140 e U-141.\nUn sottomarino da crociera ancora pi\u00f9 grande venne proposto nel \"Project 47\", ma non raggiunse mai la costruzione. Un singolo sommergibile avrebbe avuto un dislocamento di 2.500 tonnellate, avrebbe avuto una velocit\u00e0 massima di 21 nodi (39 km/h) e sarebbe stato armato con quattro cannoni da 150 mm e sei tubi lanciasiluri, due dei quali avrebbero sparato di lato.\nServizio.\nI sottomarini Tipo 139 furono inviati in missioni a lungo raggio, a sud attraverso l'Equatore e a ovest attraverso l'Atlantico, operando in modo indipendente.\nLothar von Arnauld de la Peri\u00e8re comand\u00f2 l\"'U-139\", il primo della classe, e chiam\u00f2 il sottomarino \"Kapit\u00e4nleutnant Schweiger\", in onore di Walther Schwieger, morto nel 1917 e l'uomo che affond\u00f2 l'RMS Lusitania nel 1915. Sotto von Arnauld, l'U-139 affond\u00f2 cinque piccole navi nel maggio del 1918 e affond\u00f2 l'ultima nave affondata da un U-boat tipo 139 nella prima guerra mondiale il 14 ottobre 1918.\nU-Boot della classe.\nFurono costruiti tre sottomarini di tipo U 139, tutti commissionati dalla Kaiserliche Marine."}
{"id": "611611", "revid": "729019", "url": "https://it.wikipedia.org/wiki?curid=611611", "title": "Hermes Rodrigues da Fonseca", "text": "Fu presidente del Brasile dal 15 novembre 1910 al 15 novembre 1914.\nNipote del maresciallo, e primo presidente brasiliano, Manuel Deodoro da Fonseca, Hermes da Fonseca fece carriera nell'esercito imperiale prima e repubblicano poi, raggiungendo il grado di maresciallo.\nBiografia.\nMinistro della Guerra nel 1906, fu eletto presidente della Repubblica nel 1910 con l'appoggio dell'oligarchia \"gauchista\", guidata dal senatore Jos\u00e9 Gomes Pinheiro Machado (che nel 1910, per appoggiare l'elezione di da Fonseca, fond\u00f2 appositamente il Partido Republicano Conservador), ostile a \"paulistas\" e \"mineiros\" e alla loro \"politica caff\u00e8 e latte\" ma favorevole a mantenere il regime repubblicano oligarchico (\"Pol\u00edtica da Salva\u00e7\u00f5es\"). Come presidente, da Fonseca mantenne quasi costantemente lo stato d'assedio. Fu membro della Massoneria"}
{"id": "611612", "revid": "240277", "url": "https://it.wikipedia.org/wiki?curid=611612", "title": "Ferrovia Centrale Umbra", "text": "La ferrovia Centrale Umbra \u00e8 una linea a scartamento ordinario in concessione, il cui tracciato si snoda quasi totalmente nel territorio della regione Umbria, lungo la valle del Tevere.\nLa ferrovia, di propriet\u00e0 regionale, \u00e8 affidata a Rete Ferroviaria Italiana, mentre il servizio \u00e8 curato dalla societ\u00e0 di trasporto pubblico locale Busitalia.\nLa Ferrovia Centrale Umbra costituisce il collegamento da Terni, attraverso la valle del Tevere, con Perugia e Sansepolcro, in provincia di Arezzo; assolve ad una funzione regionale, collegando il capoluogo, Perugia, con Terni e altri centri, come San Giustino, Citt\u00e0 di Castello, Umbertide e Todi.\nAttualmente, il servizio regionale \u00e8 attivo solo nella tratta Citt\u00e0 di Castello - Perugia Ponte San Giovanni, con una velocit\u00e0 massima di 50\u00a0km/h. Nelle altre tratte \u00e8 attivo un servizio di sostituzione attraverso BUS.\nStoria.\nNel 1908 venne accordata alla privata Societ\u00e0 per le Strade Ferrate del Mediterraneo la concessione per la costruzione e per l'esercizio della ferrovia, con trazione a vapore.\nIn seguito gli enti interessati presentarono al Governo un progetto preventivo per l'elettrificazione della linea. Il progetto fu approvato l'11 febbraio 1911 e venne stipulata una convenzione per l'impianto della trazione elettrica. La societ\u00e0 A.E.G. Thomson Houston ritenne conveniente la corrente alternata monofase ad alta tensione.\nLa costruzione ebbe inizio nel 1911 e il 12 luglio 1915 il tronco Terni-Umbertide fu aperto all'esercizio con trazione a vapore.\nLa guerra del 1915-1918 ritard\u00f2 l'elettrificazione della linea (a 11.000 Volt - 25\u00a0Hz) e solo nel 1920 il servizio a trazione elettrica inizi\u00f2 sulla Terni-Umbertide e poi sulla diramazione Ponte San Giovanni-Perugia. Nuovi locomotori iniziarono a sostituire, poco alla volta, le locomotive a vapore che rimarranno ad essere utilizzate per il trasporto merci.\nLa ferrovia sub\u00ec gravi danni durante la seconda guerra mondiale e venne ricostruita.\nNel 1956 l'alimentazione fu convertita a 3.000 V CC, con conseguente adeguamento dei mezzi di trazione.\nIl 25 maggio 1956 fu aperto il tronco Umbertide-Sansepolcro, modificando a ordinario lo scartamento ridotto della vecchia linea Arezzo-Fossato di Vico e nel 1959 i due esercizi furono concentrati nelle Ferrovie Umbro-Aretine, con il nome di MUA (Mediterraneo Umbro Aretine). Solo alla fine degli anni settanta, con l'acquisizione da parte della provincia di Perugia (nel momento in cui la ferrovia rischiava la chiusura per fallimento), assunse la denominazione di \"Ferrovia Centrale Umbra\". Vennero attuati ammodernamenti, realizzata la saldatura delle rotaie, adottato materiale rotabile a carrelli (elettromotrici E.101-107) e tra il 1962 e il 1966 furono automatizzati con segnalamento ottico-acustico i passaggi a livello. La Ferrovia Centrale Umbra divenne, con legge 526 del 7 agosto 1982, una ferrovia a gestione commissariale governativa.\nDal 1997 la linea \u00e8 esercitata esclusivamente con mezzi a trazione diesel.\nNel 2000 \u00e8 stata costituita la societ\u00e0 Ferrovia Centrale Umbra s.r.l., a totale capitale pubblico regionale in seguito alla regionalizzazione delle ferrovie concesse.\nNel 2005 \u00e8 stato inaugurato il servizio diretto Sansepolcro-Perugia-Terni-Roma, attivo dal luned\u00ec al venerd\u00ec. Nel 2006 sono iniziati i lavori per la rielettrificazione a 3\u00a0kV dell'intera linea ferroviaria per garantire standard di sicurezza elevati con il sistema di sicurezza elettronico TCMS. La societ\u00e0 \"Ferrovia Centrale Umbra s.r.l.\" ha gi\u00e0 provveduto all'acquisto dei nuovi elettrotreni distribuiti dalla Alstom, l'ultimo modello dei treni gi\u00e0 utilizzati da Trenitalia con il marchio registrato di Minuetto. Il nome assegnato dalla FCU a questi treni \u00e8 \"Pinturicchio\". Anche la livrea \u00e8 personalizzata e prevede il bianco come colore dominante, con bande e strisce rosse ed inserti neri attorno ai finestrini. I nuovi treni sono stati prontamente attivati su quei collegamenti della linea RFI Foligno-Terontola che vengono effettuati con materiale FCU.\nIl 7 aprile 2013 si verific\u00f2 un deragliamento in localit\u00e0 Montecastelli.\nIl 26 febbraio 2017, l'esercizio sulla tratta Perugia Ponte San Giovanni-Perugia Sant'Anna \u00e8 stato sospeso al fine di effettuare interventi di elettrificazione e ammodernamento. I lavori dovrebbero concludersi in tre anni.\nIl 13 settembre 2017 l'esercizio su tutta la ferrovia da Terni a Perugia Ponte San Giovanni e da Perugia Ponte San Giovanni a Sansepolcro \u00e8 stato sospeso per lavori di manutenzione a caselli, stazioni e binari. Il servizio ferroviario \u00e8 stato sostituito da bus da Sansepolcro a Perugia e da Perugia a Terni e viceversa.\nIl 15 dicembre 2017 viene firmato il protocollo d'intesa tra Regione Umbria e Rete Ferroviaria Italiana che permetter\u00e0 il passaggio dell'infrastruttura ferroviaria FCU alla rete nazionale entro giugno 2018. Il contratto prevede anche il rinnovo del parco rotabile, con l'acquisizione di nuove automotrici Jazz e il riutilizzo delle 4 automotrici Minuetto.\nIl 25 ottobre 2018 \u00e8 stata riaperta la tratta da Citt\u00e0 di Castello a Perugia Ponte San Giovanni con velocit\u00e0 limitata fino a 50\u00a0km/h.\nIl 10 giugno 2019 \u00e8 stato firmato il protocollo d\u2019intesa che ha permesso di trasferire definitivamente la linea a Rete Ferroviaria Italiana.\nRisultano da completare le tratte Citt\u00e0 di Castello-Sansepolcro e Perugia Ponte San Giovanni-Terni.\nSulla tratta Perugia Ponte San Giovanni-Perugia Sant'Anna \u00e8 in corso l'avanzamento di ultimazione dei lavori in cui la sua riapertura \u00e8 prevista nella primavera 2022.\nCaratteristiche.\nLa linea fece constatare subito la sua grande utilit\u00e0; il traffico si svilupp\u00f2 sensibilmente fin dall'inizio anche per l'interesse presentato dal punto di vista turistico. All'inizio collegava Terni ad Umbertide, importante stazione sulla Ferrovia dell'Appennino Centrale, a scartamento ridotto (entrata in servizio nel 1886), che collegava Arezzo (Toscana) a Fossato di Vico.\nA seguito della chiusura di quest'ultima (avvenuta in seguito agli eventi bellici dell'ultima guerra) nel 1956 la FCU fu prolungata da Umbertide a Sansepolcro riutilizzando in parte il tracciato della linea dismessa.\nNon esiste invece sbocco verso nord, mentre fino alla II guerra mondiale era costituito dalla Ferrovia Appennino Centrale la quale scavalcava la sella di Anghiari mettendo in relazione diretta Umbertide con Arezzo. Peraltro, un collegamento verso la Romagna era stato immaginato ancora prima della realizzazione della linea per Arezzo: l'ingegnere perugino Coriolano Monti aveva proposto la realizzazione della ferrovia Adriatico-Tiberina (talvolta detta Adriaco-Tiberina) che avrebbe messo in comunicazione Venezia con Roma passando per Cesena e Perugia (in sostanza attraversando lo spartiacque appenninico nel punto in cui, un secolo dopo, lo ha fatto il corridoio stradale europeo E45).\nLe progressive chilometriche originano da Umbertide, sede di deposito e officina, in direzione sud; anche sulla tratta Umbertide-Sansepolcro, aperta successivamente, le progressive hanno origine ad Umbertide (in direzione nord).\nLa velocit\u00e0 massima raggiungibile sulla linea \u00e8 di 90\u00a0km/h, bench\u00e9 le automotrici ALn 776 possano raggiungere i 150\u00a0km/h (peraltro questa potenzialit\u00e0 consente loro di poter essere impiegate sulla Direttissima Roma-Firenze, in particolare nella tratta Orte-Settebagni).\nPercorso.\nLa ferrovia Centrale Umbra nasce a Terni, stazione della linea RFI Roma-Ancona e capolinea della trasversale Terni-L'Aquila-Sulmona; lasciata la citt\u00e0 sale verso le colline e dopo un succedersi di gallerie e di viadotti giunge alle stazioni di Sangemini e di Acquasparta.\nLa linea, attraversate le zone boschive di Massa Martana e Rosceto, segue la valle del Naia raggiungendo Todi.\nDa Todi la linea corre sulla riva sinistra del Tevere e, scavalcando il fiume con un ponte in ferro a due travate, passa sotto Monte Castello di Vibio, prosegue per Fratta Todina, Marsciano, Deruta, San Martino in Campo per giungere alla Stazione di Perugia Ponte S. Giovanni, nodo ferroviario sulla linea RFI Foligno-Terontola. Da questa stazione si dirama il tronco, caratterizzato da una forte ascesa che in alcuni tratti raggiunge il 60 per mille, per il centro della citt\u00e0 di Perugia (stazione di Perugia Sant'Anna).\nLa linea prosegue lungo l'Alta Valtiberina verso Umbertide, da dove si diramava la Ferrovia Appennino Centrale per Fossato di Vico (chiusa nel 1945), dopodich\u00e9 la linea attraversa i comuni di Citt\u00e0 di Castello e San Giustino, giungendo al capolinea di Sansepolcro.\nDa qui in passato la Ferrovia Appennino Centrale proseguiva verso Arezzo; ora si pensa di proseguire verso Cesena lungo la Strada Europea E45 e Urbino per il valico di Bocca Trabaria.\nTraffico.\nPerugia.\nA Perugia \u00e8 attivo un servizio ferroviario metropolitano lungo la diramazione urbana Ponte San Giovanni-Sant'Anna.\nTerni.\n\u00c8 prevista la creazione del servizio ferroviario suburbano di Terni, conosciuto come \"metropolitana di superficie\", che prevede l'attivazione di un servizio ferroviario suburbano lungo circa 7\u00a0km, Terni-Cesi della linea Terni-Perugia-San Sepolcro gestita da Umbria Mobilit\u00e0. La rete ferroviaria sfrutta la linea ferroviaria gi\u00e0 esistente integrata dal raddoppio di 2,5\u00a0km e dalla costruzione di nuove stazioni. \u00c8 previsto inoltre il biglietto integrato con i mezzi su gomma.\nAll'approvazione del progetto la data prevista di fine dei lavori era fissata per il dicembre 2002, con l'inaugurazione che avrebbe avuto luogo il 14 febbraio 2003. Questa data \u00e8 stata pi\u00f9 volte rinviata. A gennaio 2008, le previsioni parlavano di apertura per l'autunno 2008. Nuove previsioni di luglio 2009 parlano di entrata in servizio per la primavera del 2012. Al 2013 il servizio non era attivo.\nA febbraio 2015 l'ultima stima parla del 2018, poich\u00e9 negli anni sono sopraggiunti rallentamenti per espropri e modifiche al piano regolatore che di conseguenza hanno frenato la pubblicazione del bando da \u20ac5,5 milioni provenienti dal Cipe per l'ultimo lotto dei lavori.\nIl costo totale previsto del progetto \u00e8 di 19,5 milioni di euro ed \u00e8 finanziato dalla legge 211 del 26 febbraio 1992 (\"Interventi nel settore dei sistemi di trasporto rapido di massa\"). Nel 2015 sono pervenuti ulteriori 5,5 milioni di \u20ac dal Cipe e contestualmente la Corte dei Conti ha ipotizzato un danno erariale di circa 5 milioni di \u20ac a causa del pi\u00f9 che decennale ritardo nel completamento dell'opera.\nIl servizio, secondo le previsioni, prevede che i treni abbiano una cadenza di 20 minuti e che presteranno servizio dalle 6 alle 21.\nI lavori completati, in corso o in progetto sono:\nIl materiale rotabile usato sar\u00e0 composto dai nuovi convogli ALe/ALn 501-502, denominati Pinturicchio.\nNella stazione di Terni avviene l'interscambio con i mezzi Trenitalia della ferrovia Roma-Ancona e con i mezzi della ferrovia Terni-Perugia-San Sepolcro e della ferrovia Terni-Sulmona oggi gestita con mezzi della Umbria Mobilit\u00e0 nella tratta Terni-L'Aquila."}
{"id": "611613", "revid": "768068", "url": "https://it.wikipedia.org/wiki?curid=611613", "title": "Le paludi di Hesperia", "text": "Le paludi di Hesperia, pubblicato nel 1994 da Mondadori, appartiene al filone dei romanzi storici; \u00e8 ambientato all'inizio del Medioevo ellenico ed \u00e8 stato scritto dall'archeologo Valerio Massimo Manfredi.\nQuesto romanzo \u00e8 ambientato dopo la fine della guerra di Troia. Riprende il mito di Diomede e il suo peregrinare, ma vi si trovano anche molti altri personaggi letterari presenti nelle tragedie di Eschilo ed Euripide.\nTrama.\nLa vicenda ruota attorno al ritorno degli eroi Achei dalla guerra di Troia. Aiace Oileo, con la sua nave, muore in un naufragio per opera di Poseidone, Agamennone muore per mano di Egisto, il nuovo amante della moglie Clitennestra, Ulisse \u00e8 costretto ad affrontare interminabili peregrinazioni, e Diomede si trova coinvolto nel tradimento della moglie Egialea con il nuovo compagno e decide, pur di non ucciderla, di partire subito e abbandonare l'amata Argo.\nGiunto in Messapia, l'attuale Puglia, Diomede attacca un villaggio di contadini, ma si trova a dover affrontare i Dor (ovveri i Dori). Diomede riesce a ucciderne il gigantesco capo, ma quando il suo esercito viene decimato dai Dor, \u00e8 costretto a ripartire con la nave di Anchialo affinch\u00e9 avverta gli Achei della minaccia che incombe su di loro. Giunto nel luogo dell'antica Napoli, egli decide di creare con i suoi fedeli compagni una nuova citt\u00e0, che spera diventi invincibile; mentre stanno attraversando la gola delle Montagne di Fuoco, per\u00f2, molti dei suoi compagni muoiono in voragini nascoste: Diomede decide allora di attaccare i nemici che si trovano oltre la gola maledetta per trovare riparo dal pericolo, e massacra gli avversari. A questo punto lui e la sua flotta affronta una violenta tempesta, che sommerge molte delle navi; le poche rimaste riescono a mettersi in salvo e Diomede decide di attaccare da terra un vascello di navi nemiche Peleset (Filistei), per liberare dalla schiavit\u00f9 il loro compagno spartano Lamo. Il nocchiero Mirsilo decide quindi di dare fuoco alla nave che lo tiene prigioniero per distrarre i nemici e, nel contempo, chiamarlo per farsi udire e dargli cos\u00ec soccorso; il piano riesce, e Lamo viene liberato. Diomede ritorna poi all'avventura di quella terra misteriosa, totalmente diversa dal mondo greco che conoscevano prima, ma le sue navi vengono incendiate e distrutte da pirati Peleset e i nostri eroi si ritrovano quindi a piedi in quel luogo solitario, con genti di cui non capiscono nemmeno la lingua. Giunti nei pressi di paludi limacciose e acquitrini, Diomede, tramite luci misteriose da esse provenienti, vede come in un sogno le vicende dei suoi antenati, tra cui suo padre Tideo, ucciso da una lancia mentre scalava le mura della citt\u00e0 di Tebe, e poi l'antico nemico di sempre Enea, ma alla fine viene riportato indietro da quel luogo maledetto da Mirsilo e compagni. All'improvviso, Diomede si innamora della bionda Ros, sposa di un certo Nemro, e decide di attaccare quest'ultimo per fare sua la ragazza: si scatena cos\u00ec una battaglia feroce nella quale alla fine Diomede affronta e uccide Nemro, il cui corpo viene gettato nel fiume Eridano, secondo i riti di quel mondo sconosciuto, e rapisce Ros da uno stuolo di avversari. Riesce in seguito a corteggiarla, rendendolo cos\u00ec fiducioso che quella donna generer\u00e0 una dinastia e una stirpe di popoli, riuscendo dunque nel suo intento di creare una citt\u00e0 e di renderla invincibile. Eppure, quando egli penetra Ros, non riesce da lei a dare alla luce un figlio. Poco dopo, Diomede attacca un gruppo di guerrieri nemici lungo le rive del mare e nella la battaglia muore Telefo, il servo ittita; dopo averlo sepolto, Diomede, Mirsilo e il Chnan, il loro pi\u00f9 fidato aiutante, continuano il loro cammino all'interno di quella terra inospitale.\nIntanto, Menelao e i suoi vengono aggerditi dai Shequelesh (i Siculi), e finiscono in Egitto, alle foci del Nilo, dove incontra il Vecchio del Mare e gli chiede come fare per tornare in patria. Il vecchio riferisce che dovr\u00e0 attendere sette anni, durante i quali lui ed Elena vengono trattenuti in quel luogo da Proteo, il dio del mare d'Egitto. Intanto Anchialo, durante il viaggio per tornare verso Argo, viene aggredito a sua volta dai Shequelesh, che trucidano tutti i suoi compagni, costringendolo cos\u00ec a tuffarsi in mare e a raggiungere a nuoto la riva del grande fiume Eridano, dove vive di stenti finch\u00e9 non viene accolto benevolmente da una donna che vive da sola e che lo ospita per un certo tempo. Alla fine Anchialo si trova costretto a lasciarla per ripartire, e il capitolo si chiude con lei che lo riempie di provviste per non fargli pesare il viaggio di ritorno.\nIntanto, a Micene, la regina Clitennestra, Egialea ed Elena, che passati i sette anni in Egitto era tornata con Menelao a casa, decidono di uccidere lo stesso Menelao per diventare le pi\u00f9 potenti regine degli Achei; Elena seduce cos\u00ec Menelao e gli d\u00e0 un sonnifero avvelenato, ma riesce solo ad ammalarlo. La perfida Clitennestra, credendo di aver sconfitto anche l'ultimo degli achei, si proclama regina assoluta di Micene. In quel momento, Oreste ed Elettra, figli di Agamennone, si incontrano presso la tomba del defunto padre e, salutandosi affettuosamente, decidono di vendicarlo facendogliela pagare a Egisto. A Butrinto, Anchialo incontra Andromaca, la vedova di Ettore, e Pirro, il collerico ed invincibile figlio del grande Achille; i due uomini, dopo una lieve scaramuccia, decidono di partire per Micene per dare man forte ad Oreste ed Elettra per vendicare la morte di Agamennone e riportare sul trono di Micene il prediletto figlio Oreste: quest'ultimo sar\u00e0 affiancato anche dal suo amico Pilade, da Menelao e da Pisistrato, figlio del vecchio Nestore re di Pilo. Inoltre, il guarito Menelao aveva dichiarato ai nipoti Oreste e ad Elettra che la guerra di Troia non era stata combattuta per riportare Elena in patria, ma per impossessarsi del famosissimo Talismano dei Troiani, per scongiurare la fine della stirpe achea e riportare cos\u00ec la pace in Grecia, dopo aver sconfitto gli invasori che da tempo tentavano di invadere e distruggere il mondo acheo. La battaglia inizia con Pirro che si scaglia a tutta velocit\u00e0 contro i carri da guerra avversari: dopo un'iniziale sconfitta, Pirro ha la meglio e sfonda le linee avversarie, falciando i carri avversari e decimando i nemici. Oreste affronta Egisto e lo uccide, poi gli si avvicina e gli taglia naso, orecchie e genitali con la spada, lasciandolo in un lago di sangue. Menelao, Pisistrato e Pilade si battono come leoni e sconfiggono i micenei, costringendoli poi ad arrendersi. Compiaciuti, tutti cessano il combattimento, tranne Pirro che continua a combattere contro i micenei; Oreste gli intima di smetterla, ma Pirro gli risponde che, se vuole che smetta di combattere, dovr\u00e0 ucciderlo. Oreste \u00e8 costretto ad accettare a malincuore, e ha inizio cos\u00ec il duello letale tra Oreste e Pirro: il figlio di Achille ha la meglio sull'avversario e sta per ucciderlo, ma Anchialo gli lancia la sua spada invincibile, con la quale Oreste sferra il colpo mortale. Agonizzante, Pirro chiede ad Oreste di trasportare il suo corpo a suo nonno Peleo, e di farsi dare una degna sepoltura. Si chiude cos\u00ec anche il sanguinoso capitolo che vede Oreste uccidere anche sua madre Clitennestra, che viene sepolta da Melenao tra tutti i morti insieme a Pirro.\nIntanto, nella terra di Hesperia, Diomede e i suoi compagni incontrano Eurimaco, un troiano preso prigioniero a Ilio e quindi obbligato a dover servire Diomede e la sua gente, fino a che non li condurr\u00e0 allo scontro con il nemico iliaco di sempre, il figlio di Anchise e di Afrodite: Enea. Diomede, il giorno della luna piena, si ritrova sul suo carro da guerra a dover combattere contro Enea in aperta pianura, come a Ilio, e scaglia una lancia che distrugge il parapetto del carro di Enea; appiedati, i due eroi si affrontano con la lancia, quindi con la spada, e infine con l'ascia da guerra. Sfiniti e grondanti di sudore e di sangue, i due si parlano lealmente: Diomede tenta di convincere Enea a unirsi a lui, e in cambio gli riveler\u00e0 dove si trovava il palladio, la pi\u00f9 sacra immagine della dea Atena, e insieme fonderanno una nuova terra in Hesperia che renderanno invincibile. Enea gli rivela per\u00f2 che il sacro talismano dei troiani, che Diomede aveva rubato il giorno della caduta di Troia, \u00e8 in realt\u00e0 solo un falso simulacro. Andatosene Enea, Diomede piange a lungo per l'inganno, e si ridesta solo dopo che Mirsilo gli dice che, se si togliesse la vita per la sconfitta, anche lui si toglierebbe la vita, e con lui tutti i compagni di quella nuova grande avventura.\nA questo punto, dopo che Diomede, Mirsilo, il Chnan e tutti gli achei si costruiscono una piccola citt\u00e0 sulle sponde dell'Adriatico, Diomede dichiara a tutti a tutti di voler ripartire con l'ultima nave per tornarsene ad Argo e rivedere per l'ultima volta la prediletta citt\u00e0 perduta, al che tutti i suoi compagni lo seguono, abbandonano il villaggio e salpano, riprendendo il mare che comincia a formare onde sempre pi\u00f9 grandi. La nave di Diomede incrocia quella di Anchialo, e quando questi gli chiede dove stia andando, Diomede risponde loro che si stanno dirigendo ad Argo. Ma Anchialo gli comunica che tutto il mondo acheo, compresa Argo, \u00e8 stato distrutto, all'infuori di Diomede stesso, Anchialo, il Chnan, Mirsilo, e tutti i loro compagni: i Dor hanno infatti annientato gli Achei, e raso al suolo i palazzi, le mura, e le citt\u00e0 di tutta la Grecia, Argo e Micene comprese. Straziato dal dolore, Diomede decide cos\u00ec di porre fine alla vita sua e di tutti i presenti: fa quindi salire Anchialo sulla sua nave, e insieme decidono di annientarsi; tutti si ritrovano quindi in una violentissima tempesta che pone fine al mondo acheo, e nella quale Diomede dirotta la nave in piena tempesta contro gli scogli, contro i quali la nave si sfracella e tutti muoiono affogati."}
{"id": "611614", "revid": "1543377", "url": "https://it.wikipedia.org/wiki?curid=611614", "title": "U-Boot Tipo U 151", "text": "Gli U-Boot Tipo U 151 erano una classe di sommergibili tedeschi della Prima guerra mondiale. Questa classe di sommergibili fu concepita per assolvere a un particolare compito: trasportare preziose materie prime dai paesi neutrali od estranei al conflitto. A seguito del blocco marino l'Impero tedesco, che non aveva previsto una guerra tanto lunga e logorante, a partire dal 1915 fu obbligata a rivolgersi pesantemente all'estero per molte delle sue forniture incrementando spasmodicamente le quantit\u00e0 importate a causa della \"guerra totale\". La capacit\u00e0 di carico era di 350 tonnellate. In seguito all'entrata in guerra degli Stati Uniti questi grandi scafi vennero riattati al combattimento antinave, avendo allocato sul ponte due cannoni da 150 mm."}
{"id": "611615", "revid": "599013", "url": "https://it.wikipedia.org/wiki?curid=611615", "title": "Bielorussi", "text": "I bielorussi (in bielorusso: \u0431\u0435\u043b\u0430\u0440\u0443\u0441\u044b, bie\u0142arusy) sono il gruppo etnico di maggioranza, di origine slava orientale, della Repubblica di Bielorussia e una delle minoranze presenti in Polonia (specialmente nel Voivodato di Bia\u0142ystok), Russia, Lituania e Ucraina. Altre comunit\u00e0 di bielorussi sono presenti negli Stati Uniti e in Canada, emigrati nel XX secolo.\nEtimologia.\nIl prefisso \"Bela-\" significa \"bianco\"; i bielorussi venivano denominati anche \"ruteni bianchi\", da non confondere con il gruppo politico dei Russi Bianchi che si oppose ai bolscevichi durante la guerra civile russa. Questo nome fu in uso per alcuni periodi, insieme all'appellativo \"ruteni bianchi\" e forme similari. .\nLingua e letteratura.\nIl linguaggio nativo nel territorio bielorusso \u00e8 la lingua bielorussa; .\nStoria.\nL'origine culturale del popolo bielorusso pu\u00f2 essere rintracciata nel Granducato di Lituania, e prima ancora nel Rus' di Kiev e nel Principato di Polock. Molti bielorussi sono discendenti delle trib\u00f9 slave dell'est: krivi\u010di, dregovichi e radimichi. Durante il Medioevo i bielorussi erano raggruppati nel popolo dei lituani, del Granducato di Lituania (\"Litva\", \"Vialikaja Litva\"), del quale facevano parte le terre dei ruteni bianchi e dove il ruteno era una lingua ufficiale.\n proprio perch\u00e9 il ruteno ha dato origine poi alla lingua bielorussa.\nDopo la prima guerra mondiale, i bielorussi ottennero un proprio stato semi-indipendente, in varie fasi storiche: la Repubblica Popolare Bielorussa, sotto l'occupazione imperiale tedesca, e la Repubblica Socialista Sovietica Bielorussa, dal 1919, inclusa poi nell'URSS nel 1922. La Bielorussia ottenne poi la piena indipendenza nel 1991, con la dissoluzione dell'Unione Sovietica."}
{"id": "611616", "revid": "6923", "url": "https://it.wikipedia.org/wiki?curid=611616", "title": "Venceslau Br\u00e1s", "text": "Nel 1914-1915 dovette affrontare la \u201cRivolta dei Sergenti\u201d: soffocata, segn\u00f2 comunque una scissione tra i vertici militari e la base dell'esercito, insofferente della corruzione del sistema \u201ccaff\u00e8 e latte\u201d e preludio al Movimento Tenentista degli anni '20.\nIl suo governo dichiar\u00f2 guerra agli Imperi centrali nell'ottobre 1917 facendo entrare cos\u00ec il Brasile nella prima guerra mondiale dalla parte alleata. La sua morte a 98 anni lo rende il capo di Stato brasiliano pi\u00f9 longevo di sempre."}
{"id": "611617", "revid": "1543377", "url": "https://it.wikipedia.org/wiki?curid=611617", "title": "Ciclina", "text": "Le cicline sono una famiglia di proteine che regolano la progressione del ciclo cellulare. Una ciclina forma un complesso con l'enzima CDK (chinasi ciclina-dipendente), la formazione di questo avvia l'attivazione delle CDK che viene completata dalla successiva fosforilazione. Le cicline sono cos\u00ec chiamate in quanto la loro concentrazione varia ciclicamente durante il ciclo cellulare; la loro produzione e degradazione \u00e8 necessaria per dirigere la progressione dei differenti stadi del ciclo. La variazione della loro concentrazione dipende dall'espressione genica e dalla degradazione. A basse concentrazioni le cicline tendono a dissociarsi dalle chinasi ciclino-dipendenti e ad assumere una conformazione 'inattiva' in cui il sito attivo \u00e8 reso indisponibile. Le cicline stesse non hanno alcuna attivit\u00e0 enzimatica, ma hanno siti di legame per alcuni substrati e indirizzano le CDK verso specifiche localizzazioni cellulari.\nEtimologia.\nR. Timothy Hunt le scopr\u00ec nel 1982 mentre stava studiando il ciclo cellulare dei ricci di mare. In un'intervista per 'La vita scientifica' (in onda il 13/12/2011) condotto da Jim Al-Khalili, R. Timothy Hunt ha spiegato che il nome 'ciclina' \u00e8 stato originariamente coniato per via del suo hobby in bicicletta. Soltanto dopo questa denominazione \u00e8 diventata evidente l'importanza delle cicline nel ciclo cellulare ed il nome \u00e8 rimasto perch\u00e9 era adeguato.\nFunzioni.\nLe cicline, quando si legano con le chinasi cicline dipendenti, come la p34 (cdc2) o la proteine Cdk1, formano il fattore di promozione della mitosi. MPF attiva altre proteine attraverso la fosforilazione. Queste proteine fosforilate, a loro volta, sono responsabili di eventi specifici durante la divisione cellulare, come la formazione dei microtubuli e il rimodellamento della cromatina. Le cicline possono essere suddivise in quattro classi in base al loro comportamento nel ciclo cellulare delle cellule somatiche dei vertebrati e nelle cellule di lievito: cicline G1 / S, cicline S, cicline G2, cicline M. Questa divisione \u00e8 utile per la maggior parte dei cicli cellulari, ma non \u00e8 universale, infatti alcune cicline hanno funzioni o tempi diversi in diversi tipi di cellule.\nLe cicline G1 / S aumentano in tarda fase G1 e diminuiscono all'inizio della fase S. Il complesso Cdk-G1/S comincia a indurre i processi iniziali di replicazione del DNA in fase S, dapprima arrestando i sistemi che impediscono l'attivit\u00e0 della Cdk in G1. Le cicline promuovono anche altre attivit\u00e0 per il progresso del ciclo cellulare, come la duplicazione dei centrosomi nei vertebrati o SPB nel lievito. L'aumento della presenza delle cicline G1 / S \u00e8 accompagnato da un aumento delle cicline S.\nLe cicline S si legano ai Cdk e il complesso induce direttamente la replicazione del DNA. I livelli di cicline S rimangono elevati, non solo in tutta la fase S, ma anche in G2 e nei primi stadi della mitosi per promuoverne gli eventi precoci.\nLe concentrazioni di ciclina M aumentano quando la cellula comincia a entrare in mitosi e il picco si ha in metafase. Alterazioni nel ciclo cellulare, come l'assemblaggio del fuso mitotico e l'allineamento dei cromatidi fratelli lungo l'asse del fuso sono indotti dai complessi cicline M- Cdk. La degradazione delle cicline M durante la metafase e anafase mitotiche, dopo che il punto di controllo dell'assemblaggio del fuso \u00e8 soddisfatto, causa l'uscita dalla mitosi e la citocinesi.\nLe cicline G1 non si comportano come le altre. Le loro concentrazioni aumentano gradualmente (senza oscillazione) durante il ciclo cellulare, basandosi sulla crescita cellulare e sui segnali esterni di regolazione della crescita. La presenza di cicline G coordina la crescita delle cellule con l'ingresso in un nuovo ciclo cellulare.\nCi sono diverse cicline - attivate in momenti differenti del ciclo cellulare - che permettono a CDK (anch'essi numerosi) di fosforilare particolari substrati. Tuttavia, ci sono anche cicline cosiddette \"orfane\" che non vengono riconosciute da una CDK complementare. Per esempio la ciclina F \u00e8 una \"ciclina orfana\", ciononostante essenziale al passaggio da G2 a M.\nI tre complessi principali di ciclina-Cdk sono G1/S-Cdk, formato dalla ciclina G1/s o E e dalla proteinchinasi Cdk2, S-Cdk formato dalla ciclina S o A e da Cdk2, e M-Cdk formato dalla ciclina M o B e dalla proteinchinasi Cdk.\nLa ciclina D legata alle CDK4 e 6, durante la fase G1, una volta attivata dal segnale di un fattore di crescita via Ras, va a fosforilare, nel nucleo, la Rb, che prima inibiva il fattore di trascrizione E2F. Quest'ultimo, liberato dagli effetti inibitori della proteina Rb, pu\u00f2 quindi avviare la trascrizione di geni che mettono capo alla sintesi di altre proteine coinvolte nella progressione del ciclo cellulare, tra cui la ciclina E; anch'essa, attraverso il legame con CDK2, parteciper\u00e0 alla fosforilazione di Rb.\nIn modi paralleli agisce la ciclina A, unita a CDK2, per far procedere la fase S, che a sua volta indurr\u00e0 la produzione di Ciclina B.\nLa ciclina B \u00e8 altres\u00ec nota come \"ciclina mitotica\". La sua concentrazione e l'attivazione del complesso CDK1-ciclina B cresceranno fortemente a partire dalla fine della fase S per tutto G2 fino all'inizio della mitosi (fase M), quando caler\u00e0 drasticamente a causa della degradazione. Il complesso di CDK e Ciclina B \u00e8 chiamato \"Mitosis promoting factor\" (MPF) ovvero fattore che promuove la mitosi.\nTutte le cicline sono degradate dai proteosomi grazie al processo ubiquitinazione.\nNel 2001 a Leland H. Hartwell, R. Timothy Hunt, e Paul M. Nurse fu assegnato il Premio Nobel per la Fisiologia e la Medicina per la scoperta delle cicline e delle chinasi ciclina-dipendenti, come molecole fondamentale della regolazione del ciclo cellulare\nStruttura dei domini.\nLe cicline sono generalmente molto diverse tra loro per quanto concerne la struttura primaria, o sequenza aminoacidica. Si pensa che tutte le cicline contengano due domini compatti con struttura terziaria similie costituiti da 5 \u03b1 eliche; il primo situato all'estremit\u00e0 N -terminale e il secondo all'estremit\u00e0 C -terminale. In tutte le cicline il dominio N-terminale ha una sequenza molto conservata di circa 100 aminoacidi che costituisce la \u201cciclina box\u201d. Ad esempio, le regioni amino-terminale delle cicline S e M contengono brevi motivi di distruzione del box che guidano queste proteine verso la proteolisi durante la mitosi.\nTipi.\nCi sono molte cicline diverse che sono attive in diverse parti del ciclo cellulare e fanno in modo che il Cdk possa fosforilare diversi substrati. Ci sono anche diverse cicline \"orfane\" per cui nessun partner Cdk \u00e8 stato identificato. Ad esempio: la ciclina F \u00e8 una ciclina orfana che \u00e8 essenziale per la transizione G2/M. Uno studio in \"C. elegans\" ha rivelato i ruoli specifici delle cicline mitotiche. In particolare, recenti studi hanno dimostrato che la ciclina A crea un ambiente cellulare che favorisce il distacco dei microtubuli dai cinetocori nella prometafase per assicurare la correzione efficiente degli errori e la corretta segregazione dei cromosomi. Le cellule devono separare i loro cromosomi in modo preciso ed \u00e8 un evento che si basa sul legame bi-orientato dei cromosomi ai microtuboli del fuso, attraverso delle strutture specializzate chiamate cinetocori. Nelle prime fasi della divisione, ci sono numerosi errori riguardo a come i cinetocori si legano ai microtuboli del fuso. I legami instabili promuovono la correzione degli errori tramite un meccanismo di distacco costante: il riallineamento e il riattacco dei microtubuli ai cinetocori nelle cellule permette di trovare il legame corretto. La ciclina A governa questo processo e lo mantiene attivo fino a quando gli errori non sono eliminati. In cellule normali, un'espressione persistente di questa ciclina impedisce la stabilizzazione dei microtubuli legati ai cinetocori anche in cellule con cromosomi allineati. Come i livelli della ciclina A diminuiscono, i legami ai microtubuli diventano stabili, permettendo ai cromosomi di dividersi correttamente per poter proseguire il ciclo cellulare. Al contrario, in cellule dove la ciclina A viene poco espressa, i legami ai microtubuli sono stabilizzati prematuramente, di conseguenza, queste cellule potrebbero non riuscire a correggere gli errori, portando a tassi pi\u00f9 elevati di segregazione errata dei cromosomi.\nGruppi principali.\nCi sono due gruppi principali di cicline:\nSottotipi.\nI sottotipi ciclina-specificifi includono:\nAltre proteine contenenti questo dominio.\nLe seguenti proteine umane contengono un dominio cliclina:\nCABLES2, CNTD1, CNTD2"}
{"id": "611618", "revid": "1543377", "url": "https://it.wikipedia.org/wiki?curid=611618", "title": "Wuerhosaurus", "text": "Wuerhosaurus (il cui nome significa \"lucertola di Wuerho\") \u00e8 un genere estinto di dinosauro ornithischio stegosauride vissuto nel Cretaceo inferiore (Hauteriviano), in Cina e in Mongolia. Il genere contiene due specie: la specie tipo \"W. homheni\" dalla Cina, e \"W. ordosensis\" dalla Mongolia. \"Wuerhosaurus\" rappresenta uno degli ultimi generi di stegosauri sopravvissuti fino al Cretaceo inferiore, mentre molti altri generi, come il famoso \"Stegosaurus\" si estinsero alla fine del Giurassico.\nDescrizione.\n\"Wuerhosaurus homheni\" era probabilmente un animale dal corpo largo. Gregory S. Paul, nel 2016, ne stim\u00f2 la lunghezza a 7 metri (23 piedi), per un peso di 4 tonnellate. Tuttavia, essendo state ritrovate solo poche ossa sparse, \u00e8 difficile ricostruire l'anatomia esatta dell'animale. Infatti, inizialmente si pensava che le sue placche dorsali fossero molto pi\u00f9 basse, arrotondate e decisamente allungate rispetto agli altri stegosauridi, tuttavia Maidment scopr\u00ec in seguito che tale ricostruzione era errata poich\u00e9 le placche erano in realt\u00e0 rotte: la loro forma \u00e8 tuttora sconosciuta. La specie \"W. homheni\" aveva pelvi la cui parte frontale dell'ilio si allargava fortemente verso l'esterno, indicando che l'animale aveva una pancia molto ampia. Le spine neurali alla base della coda erano eccezionalmente alte.\nLa specie \"W. ordosensis\" era pi\u00f9 piccola della specie tipo, con una lunghezza stimata di 5 metri (16 piedi), per un peso di 1,2 tonnellate. Anch'essa aveva un bacino ampio, ma le spine neurali erano pi\u00f9 corte. Tuttavia, sembra che il collo fosse relativamente lungo.\nClassificazione.\nFilogenesi.\n\"Wuerhosaurus\" fa parte della famiglia Stegosauridae, di cui \u00e8 uno dei taxa pi\u00f9 derivati, essendo strettamente imparentato con \"Dacentrurus\" e \"Hesperosaurus\", o con \"Hesperosaurus\" e \"Stegosaurus\", a seconda dell'analisi filogenetica. Carpenter \"et al.\" (2001) classificarono \"Wuerhosaurus\" alla base di stegosauridae, insieme con \"Hesperosaurus\" e \"Dacentrurus\". Escaso \"et al.\" (2007), lo classificarono sempre come imparentato con \"Hesperosaurus\", ma basale a un clade di \"Lexovisaurus\" e \"Stegosaurus\". Maidment \"et al.\" (2008) recuperarono un diverso posizionamento di \"Wuerhosaurus\" in un clade di taxa in Stegosaurinae derivati, pi\u00f9 strettamente imparentato con \"Hesperosaurus\" e poi con \"Stegosaurus\".\nPi\u00f9 recentemente, Maidment (2017) ha elaborato le sue precedenti analisi, classificando \"Wuerhosaurus\" come pi\u00f9 vicino a \"Stegosaurus\", che a \"Hesperosaurus\" che sembra essere maggiormente legato a \"Miragaia\". Questi risultati sono mostrati di seguito:\nSinonimia con \"Stegosaurus\".\nNel 2008, Maidment e colleghi proposero che \"Wuerhosaurus\" fosse un sinonimo junior di \"Stegosaurus\", e che la specie tipo \"W. homheni\" dovesse essere rinominata \"Stegosaurus homheni\", mentre la specie \"W. ordosensis\" sarebbe retrocessa a taxon dubbio. Tale sinonimia era dovuta alla somiglianza tra l'olotipo di \"W. homheni\" e gli esemplari di \"Stegosaurus\", e per via della posizione filogenetica di entrambi. \"Wuerhosaurus\" era, infatti, classificato tra \"Stegosaurus\" e \"Hesperosaurus\", quando quest'ultimo era considerato un'ulteriore specie di \"Stegosaurus\", in et\u00e0 giovanile, per via del luogo del ritrovamento e per la sua anatomia. Dato che \"Wuerhosaurus\" era posizionato tra due possibili specie di \"Stegosaurus\", Maidment \"et al.\" lo inclusero come un'ulteriore specie. La specie \"Wuerhosaurus ordosensis\" era considerata un \"nomen dubium\" poich\u00e9 l'olotipo non poteva essere trovato nelle collezioni IVPP. La descrizione originale non menzionava alcun tratto diagnostico valido, e nessun'altra descrizione forniva caratteristiche uniche, quindi Maidment \"et al.\" considerarono il taxon non diagnostico. Questo parere \u00e8 stato tuttavia contestato da Carpenter (2010). Carpenter mise in discussione le diagnosi e le caratteristiche utilizzate da Maidment \"et al.\", affermando che erano incoerenti e generalizzanti, aggiungendo che \"Wuerhosaurus homheni\" possedeva numerose caratteristiche tali da renderlo un genere valido. Come tale, Carpenter sosteneva la separazione sia di \"Hesperosaurus\" sia di \"Wuerhosaurus\" dal genere Stegosaurus, nonch\u00e9 la separazione delle diverse specie di \"Stegosaurus\" da \"S. armatus\".\nScoperta e specie.\n\"Wuerhosaurus homheni\" \u00e8 la specie tipo, descritta da Dong Zhiming nel 1973, sulla base di alcuni esemplari ritrovati nel Gruppo Tugulu nello Xinjiang, nella Cina occidentale. Il nome generico, \"Wuerhosaurus\", deriva dalla citt\u00e0 di Wuerho, nella cui valle sono stati rinvenuti tre siti che hanno riportato alla luce i fossili di un nuovo stegosauro: 64043-5, 64043 e 64045. I resti erano costituiti dall'olotipo, IVPP V.4006, costituito da uno scheletro frammentario senza teschio, e il paratipo IVPP V.4007. Il materiale olotipo include una pelvio e un osso sacro per lo pi\u00f9 completi, le prime vertebre caudali, due vertebre dorsali, una scapulocoracoide, un omero e una falange, oltre a due placche dorsali rotte. Tre vertebre caudali posteriori e un'ulna parziale di un secondo individuo formano il paratipo, e Dong ha riferito un ischio parziale da una terza localit\u00e0 a \"Wuerhosaurus\".\nUno stegosauro pi\u00f9 piccolo della Formazione Ejinhoro nel Bacino di Ordos nella Mongolia Interna, fu ritrovato nel 1988. Quando l'esemplare (IVPP V.6877) fu descritto da Dong nel 1993, fu chiamato \"W. ordosensis\", per via dell'anatomia simile e per l'et\u00e0 della formazione simile a quella della specie \"W. homheni\". L'olotipo della specie comprende un torso quasi completo, costituito da tre vertebre cervicali, tutte e undici le vertebre dorsali (con costole attaccate), un sacro completo con un ileo destro e le prime cinque vertebre caudali, tutte articolate. Un'ulteriore vertebra dorsale e una piastra dorsale sono state riferite al taxon quando \u00e8 stato nominato. Nel 2014, Ulansky nomin\u00f2 una nuova specie di \"Wuerhosaurus\", \"W. mongoliensis\" sulla base di alcune vertebre e del materiale pelvico, ma il nome \u00e8 un \"nomen nudum\". Nel 2018, questo materiale venne descritto formalmente come \"Mongolostegus\".\nPaleobiologia.\n\"Wuerhosaurus\" era pi\u00f9 basso rispetto alla maggior parte degli altri stegosauridi; gli scienziati ritengono che questo fosse un adattamento per nutrirsi di bassa vegetazione. \u00c8 probabile che \"Wuerhosaurus\", come altri stegosauridi, possedesse un thagomizer all'estremit\u00e0 della coda, come quello di \"Stegosaurus\", armato di quattro punte ossee, utilizzate per l'autodifesa dall'animale. \u00c8 stato rinvenuto una singola punta ossea, che \u00e8 stata identificata da Dong come una punta da spalla, simile a quella ritrovata in \"Kentrosaurus\".\nPaleoecologia.\nLa specie tipo, \"W. homheni\", \u00e8 stata ritrovata nel gruppo Tugulu, mentre \"W. ordosensis\" \u00e8 stato ritrovato nella Formazione Ejinhoro. L'et\u00e0 approssimativa in cui visse \"Wuerhosaurus\" \u00e8 circa 130 milioni di anni fa, basata sulla datazione approssimativa della fauna Tsaganstabica, e quindi lo stegosauro avrebbe vissuto nell'Hauteriviano, che \u00e8 grossomodo coevo con il gruppo Wealden, da cui \u00e8 stato trovato altro materiale di stegosauri."}
{"id": "611619", "revid": "2091899", "url": "https://it.wikipedia.org/wiki?curid=611619", "title": "Operazioni navali della United States Navy nella prima guerra mondiale", "text": "La marina statunitense fu coinvolta in entrambe le guerre mondiali ma gioc\u00f2 un ruolo decisivo solo nel secondo conflitto. In particolare l'arma subacquea era rimasta piuttosto indietro rispetto alle altre grandi potenze per cui il suo impiego non produsse alcun risultato tangibile. Infatti l'impiego dei sommergibili statunitensi nella prima guerra mondiale fu nel concreto alquanto limitato, visto che gli Stati Uniti entrano in guerra nel 1917 con solo una manciata di sommergibili (42 di cui 24 diesel) di tipo costiero, che furono utilizzati per scortate il naviglio alleato o in funzione antisom per pattugliare la costa est del paese; i pi\u00f9 moderni di essi, comunque, furono impiegati all'estero per pattugliare il mare al largo delle Azzorre e dell'Irlanda.\nFlotta.\nLa consistenza della flotta era:\nLe perdite furono marginali dato che la flotta di superficie tedesca era stata di gran lunga superata in termini numerici e che l'offensiva principale del nemico era diretta verso il naviglio commerciale.\nFlotta di superficie.\nLa marina statunitense inflisse poche perdite alla marina imperiale tedesca. Il ruolo pi\u00f9 importante fu come deterrente dato che il 2 dicembre 1917, la marina sped\u00ec una divisione di 5 navi da battaglia (US Battleship Division 9) a Scapa Flow sede della Royal Navy per rafforzare la flotta che avrebbe dovuto prevenire una possibile sortita del nemico. Queste navi costituirono la sesta squadra della flotta da battaglia della marina britannica. Successivamente tre dreadnought (Battleship Division 6) vennero basate in Berehaven, baia di Bantry, sud Irlanda per contrastare quegli incrociatori da battaglia che avessero evaso il blocco navale.\nAlcune pre-dreadnoughts, incrociatori pesanti e protetti furono impiegati come scorte ai convogli lungo le coste delle americhe e nell'atlantico.\nI tre incrociatori leggeri della classe 'Chester' assieme ad alcune vecchie cannoniere e cacciatorpediniere vennero basati a Gibilterra impegnati nella scorta ai convogli in quelle acque. I cacciatorpediniere (basati a Queenstown, Irlanda, St Nazaire e Brest, Francia) facevano parte di una pattuglia di una quarantina circa mandata in europa per la protezione dei convogli ma soprattutto dei trasporti dei soldati statunitensi che andavano ad alimentare il fronte occidentale.\nFlotta sottomarina.\nAllo scoppio della prima guerra mondiale la marina statunitense aveva 29 sommergibili in servizio. Tra questi vi erano gli immediati successori della classe Holland VI (8 sommergibili delle classi A e B basati nelle Filippine) e le prime due unit\u00e0 della classe K appena entrati in servizio. Quando gli Stati Uniti entrarono in guerra nell'aprile del 1917, il numero dei sommergibili in servizio era salito 42 con l'ingresso di altri 6 della classe K e 7 della pi\u00f9 recente classe L. Comunque anche i migliori di essi erano, al pi\u00f9, utilizzabili per la difesa costiera e portuale avendo un dislocamento di circa 450\u00a0t e una lunghezza di 165 piedi. Inoltre l'autonomia di 3\u00a0000 miglia a 11 nodi li rendeva a malapena capaci di attraversare l'Atlantico. In quel periodo, comunque, erano in costruzione le classi successive N e O e in coda sarebbero seguiti 27 battelli della classe R. Comunque solo i 3 battelli della classe T impostati tra il 1916 il 1917 potevano realmente essere classificati come \"oceanici\" ma entrarono in servizio ben oltre l'armistizio.\nClassi.\nNel periodo anteguerra la marina degli Stati Uniti non aveva che mezzi molto datati di tipo quasi sperimentale. La classe Holland risale al 1900 e la Plunder (classe leggermente derivata dalla Holland) venne introdotta in servizio solo 11 anni dopo. Nel 1912 la marina sostitu\u00ec i motori a benzina con i motori diesel dall'accensione meno complicata e che producevano fumi di combustione meno pericolosi. I sommergibili USS \"Skipjack\" (SS-24) e furono i primi sommergibili statunitensi equipaggiati con motori diesel.\nLe classi impiegate sul teatro europeo furono essenzialmente la L e la K mentre la classe O non fece in tempo ad entrare in azione dato che l'armistizio venne firmato pochi giorni dopo l'arrivo dei battelli nelle Azzorre.\nClasse L.\nBattello costiero dalla forma arrotondata e perci\u00f2 soprannominato \"pig boat\". Costruito in 11 esemplari derivata dagli sviluppi di un gran numero di unit\u00e0 precedenti, come la Classe G e la Classe H, la Classe L aveva un cannone da 76\u00a0mm retrattile per motivi idrodinamici, ma questo comportava un grande spreco di spazio interno. Seguirono le classi successive, come la N, O e R, simili alla \"L\".\nClasse K.\nI sommergibili K-1 (SS-32), K-2 (SS-33), K-5 (SS-36), K-6 (SS-37) furono i primi sommergibili statunitensi ad entrare in azione nella prima guerra mondiale.\nClasse O.\nCon un costo unitario di $550\u00a0000 vennero realizzati in 16 esemplari. Furono i primi sommergibili con motori diesel con una certa affidabilit\u00e0. I battelli O-11, O-12, O-13, O-14, O-15, O-16 vennero detti \"classe O modificata\". Questi battelli si dimostrarono deludenti.\nImpiego operativo.\nNel giugno del 1917 l'alto comando della marina statunitense propose di assegnare un contigente di battelli costieri con compiti anti sommergibile nel mare del nord, manica e mare d'Irlanda. 12 sommergibili vennero assegnati a tale compito basati nelle Azzorre e nell'Irlanda del sud. Questi vennero scelti tra i pi\u00f9 moderni ossia: USS K-1, K-2, K-5, K-6, E-1 (costituenti la SUBDIV 4) per le Azzorre e USS L-1, USS L-2, USS L-3, USS L-4, USS L-9, USS L-10, USS L-1 (costituenti la SUBDIV 5) di base a Bantry Bay, Irlanda.\nLa divisione 4.\nData la scarsa affidabilit\u00e0 dei sommergibili e la scarsa autonomia in ottobre, i 4 battelli della classe K vennero trainati dal sommergibile e dal vecchio incrociatore protetto USS \"Chicago\" da Provincetown, Massachusetts a Halifax, Nuova Scozia. In seguito proseguirono il viaggio verso le Azzorre trainati dal monitore .\nDate le cattive condizioni di navigazione nel nord atlantico il traino present\u00f2 diversi problemi ma fu l'unica soluzione possibile dato che quando i sommergibili tentarono di proseguire da soli furono affetti da continui guasti alle macchine. Comunque i persistenti problemi meccanici tennero i sommergibili fuori da impieghi operativi per quasi un anno.\nLa divisione 5.\nI battelli della classe L della SUBDIV, assieme all'E-1, furono trainati in dicembre da Newport a Ponta Delgada nelle Azzorre dal \"Bushnell\" e da rimorchiatori oceanici. A causa di un uragano la flotta venne spinta verso le Bermuda. Cos\u00ec un rimorchiatore e un sommergibile furono costretti a tornare a Boston per le riparazioni. L'altro rimorchiatore e 4 sommergibili raggiunsero Bantry Bay il 27 gennaio 1918 seguiti, poi, da altri tre. I sommergibili vennero rinominati classe \u201cAL\u201d al fine di evitare confusione con la classe L della marina britannica e iniziarono a prepararsi per i compiti antisom al largo della costa sud irlandese.\nIn media, su sette battelli, tre stazionavano in porto per la manutenzione e il riposo dell'equipaggio e quattro erano in missione per otto giorni. I sottomarini passavano il giorno immersi a quota periscopio alla ricerca dei sommergibili tedeschi e la notte emergevano per ricaricare le batterie. Durante la loro attivit\u00e0 vennero registrati 21 avvistamenti che portarono, in quattro occasioni, al lancio di siluri. Non vennero registrati affondamenti di sorta.\nIn un caso, mentre tornava da una missione, il sommergibile \"AL-2\" registr\u00f2, nei pressi di Fastnet Rock, l'affondamento del sommergibile tedesco \"UB-65\" in seguito ad un'esplosione a bordo.\nLe divisioni 6 e 8.\nNell'autunno del 1918 due divisioni aggiuntive vennero inviate in Europa: la SUBDIV 6 (composta dai battelli L-5, L-6, L-7 e L-8) che lasci\u00f2 Charleston per le Azzorre il 20 ottobre e la SUBDIV 8 (composta dai battelli O-3, O-4, O-5, O-6, O-7, O-8, O-9, e O-10) che salp\u00f2 da Newport per Bantry Bay il 2 novembre. Queste unit\u00e0 non ebbero impiego alcuno dato che l'armistizio fu firmato poco dopo il loro arrivo sul teatro di operazioni.\nConseguenze.\nQuando la guerra termin\u00f2 la marina disponeva di 74 sommergibili con 59 aggiuntivi in costruzione. Con l'eccezione di due battelli persi a causa di incidenti (l'F-4 al largo di Honolulu nel 1915 e il F-1 vicino a San Diego nel 1917) nessun sommergibile venne perso durante il conflitto. Gi\u00e0 nel febbraio del 1919 tutti i sommergibili fecero rientro in patria e vennero messi fuori servizio progressivamente entro il 1923 rimpiazzati dalla nuova classe S che benefici\u00f2 delle lezioni apprese durante il conflitto.\nI cantieri principali utilizzati furono il Lake Torpedo Boat Company e il Portsmouth Naval Shipyard nel New Hampshire; ma mentre il primo, con il taglio delle commesse al termine della guerra, interruppe l'attivit\u00e0 nel 1922 il secondo divenne uno dei maggiori costruttori degli USA e tra il 1924 e il 1929 progett\u00f2 e costru\u00ec 5 sommergibili lunghi 381 piedi. Tra il 1932 e il 1941 il Portsmouth Naval Shipyard costru\u00ec 22 sommergibili oceanici da 1500 tonnellate. Fu in quel periodo che venne varato il primo sommergibile USS \"Pike\" (SS-173) completamente saldato che permise una maggiore protezione contro le cariche di profondit\u00e0 e una maggiore quota di immersione.\nLa vita a bordo dei battelli.\nL'ammiraglio William S. Sims, comandante della marina statunitense in Europa, descrisse nel suo libro \"The Victory at Sea\" le condizioni di vita a bordo dei battelli:\n\u00abAnche nelle pi\u00f9 fredde giornate d'inverno non ci si pu\u00f2 riscaldare con l'elettricit\u00e0 perch\u00e9 essa era preziosa e doveva essere utilizzata esclusivamente per il battello. La temperatura all'interno del sottomarino era la stessa dell'acqua in cui si navigava. L'ambiente stretto, l'aria pesante carica dell'odore di olio da motori e degli odori della cucina, e la necessit\u00e0 di navigare per giorni senza un poter avere un bagno o addirittura potersi lavare si aggiungevano al disagio generale\u2026 Era quasi impossibile scrivere per il troppo freddo, o leggere per la scarsa luce. Inoltre, a causa del movimento della nave, era difficile mettere a fuoco le pagine. Era consentito fumare modicamente ma l'aria era cos\u00ec viziata che solo aspirando incessantemente e con forza si poteva mantenere la sigaretta accesa. Una delle cose pi\u00f9 fastidiose della vita a bordo del sottomarino era dovuta al fatto che l'aria si condensava sulle pareti con l'aumentare del freddo in modo che praticamente tutto diventava umido. Quando il marinaio stava nella sua cuccetta l'umidit\u00e0 condensata gli cadeva addosso come gocce di pioggia. Questa combinazione di disagi dopo aver trascorso un paio d'ore in immersione produceva quello stato mentale conosciuto come \"stordito\"\u00bb."}
{"id": "611623", "revid": "767487", "url": "https://it.wikipedia.org/wiki?curid=611623", "title": "Kelly Osbourne", "text": "\u00c8 conosciuta principalmente per la fiction televisiva \"The Osbournes\", basato sulla sua famiglia, ma soprattutto su suo padre, Ozzy Osbourne.\nBiografia.\nFiglia della leggenda del metal Ozzy Osbourne e di sua moglie Sharon, ha due fratelli, Aimee (l'unica che si \u00e8 rifiutata di partecipare al reality show \"The Osbournes\") e Jack. Ha anche tre fratellastri, Louis Osbourne, Elliot Osbourne e Jessica Hobbs, nati dal precedente matrimonio di Ozzy.\nMusica.\n\"Shut Up\" &amp; \"Changes\".\nIl suo album d'esordio, \"Shut Up\", \u00e8 stato pubblicato nel 2002. Ha avuto modeste vendite ma \u00e8 stato trainato dalla reinterpretazione di \"Papa Don't Preach\", di Madonna. L'album doveva intitolarsi \"Buy Me\", ma la casa discografica Epic, produttrice, lo ha vietato a Kelly. In seguito ad altri scontri tra la cantante e i suoi produttori, nel 2003 lascia la Epic per la Sanctuary, che le permette di fare un duetto con suo padre sulla canzone \"Changes\", una canzone dei Black Sabbath. Il singolo va in cima alle classifiche inglesi. \"Shut Up\" viene quindi ristampato con \"Changes\" e qualche pezzo live. Le vendite non sono comunque migliorate.\n\"Sleeping in the Nothing\".\nIl secondo album debutta alla posizione 117 della classifica di Billboard, vendendo poco meno di 9\u00a0000 copie. In questo album si vede il passaggio di Kelly da rock ad un pop-dance anni '80. \"Sleeping in the Nothing\" \u00e8 stato scritto dalla stessa Kelly con la collaborazione di Linda Perry. Il primo singolo estratto, \"One Word\", raggiunge la prima posizione nelle classifiche dance. La canzone \u00e8 un rifacimento di \"Fade to Grey\" dei \"Visage\", che forse ha ispirato Stop! Dimentica, il successo di Tiziano Ferro. La copertina del disco \u00e8 stata molto criticata perch\u00e9 \u00e8 stata modificata digitalmente, facendo apparire Kelly molto pi\u00f9 magra. Questo ha fatto arrabbiare molti fan, che la sostenevano anche perch\u00e9 aveva dichiarato pi\u00f9 volte di essere felice della propria taglia e di non voler cambiare.\nMusical.\nDebutta nel mese di luglio del 2007 nel \" \"West End londinese\" \" con \"Chicago\" nel ruolo di una superiore del carcere.\nRecitazione.\n\"Life as We Know It\".\nIl suo debutto come attrice \u00e8 avvenuto con la serie TV, trasmessa in Italia da MTV e negli USA da ABC, \"Life as We Know It\", che tratta la vita di un gruppo di adolescenti in un liceo, dove ha interpretato il ruolo di Deborah Beatrice Tynan.\nModa.\n\"Stiletto Killers\".\nNel 2004, Kelly Osbourne ha lanciato la sua linea di abiti, con l'amica Ali Barone. Era una linea ispirata al rock con riferimenti ai cartoni animati e ai motti punk. Esisteva anche una linea pi\u00f9 sofisticata, The SK Collection. La linea Stiletto Killers \u00e8 stata chiusa nell'aprile 2006 e A.Barone ha lanciato una linea chiamata Lipstick Prophets.\nVita personale.\nHa avuto alcuni flirt con personaggi del mondo dello spettacolo, dallo stilista Deguendo al campione di motocross Taylor, a James Bourne della band inglese Busted, al produttore Dave Williams.\nProblemi con la droga.\nIl 4 aprile 2004, un anno dopo suo fratello Jack, si \u00e8 ricoverata in una clinica a Malib\u00f9, California, per combattere la dipendenza da antidolorifici. Meno di un anno dopo aver completato il trattamento, \u00e8 tornata in clinica."}
{"id": "611624", "revid": "1616597", "url": "https://it.wikipedia.org/wiki?curid=611624", "title": "Classe Dupuy de L\u00f4me", "text": "La classe Dupuy de L\u00f4me fu una classe di sommergibili della marina militare francese, composta da due unit\u00e0 (\"Dupuy de L\u00f4me\" e \"San\u00e9\") entrate in servizio nel 1916 durante la prima guerra mondiale. Si trattava di una delle tante classi di unit\u00e0 subacquee della marina francese, dotate di motori a vapore per la navigazione in superficie a ben 17 nodi, mentre quelli elettrici erano capaci di farla arrivare a 11 nodi sott'acqua.\nLa classe e la nave capoclasse portano il nome dell'ingegnere del genio navale Henri Dupuy de L\u00f4me (1816-1885), \u00e8 la seconda nave della Marine nationale a portare questo nome, la prima fu l'incrociatore corazzato Dupuy de L\u00f4me (1890-1910) e la terza la nave spia Dupuy de L\u00f4me (A 759)."}
{"id": "611625", "revid": "46931", "url": "https://it.wikipedia.org/wiki?curid=611625", "title": "Belorussi", "text": ""}
{"id": "611628", "revid": "46722", "url": "https://it.wikipedia.org/wiki?curid=611628", "title": "Isola di Mann", "text": ""}
{"id": "611629", "revid": "46931", "url": "https://it.wikipedia.org/wiki?curid=611629", "title": "Repubblica di Bielorussia", "text": ""}
{"id": "611631", "revid": "124123", "url": "https://it.wikipedia.org/wiki?curid=611631", "title": "Otello Migliosi", "text": "Biografia.\n\u00c8 noto per aver risistemato \"ab imis\" l'archivio della diocesi di Assisi-Nocera Umbra-Gualdo Tadino, di cui \u00e8 stato responsabile fino al 1992.\nProfondo cultore della storia locale, ha lasciato una \"Cronaca\" manoscritta della storia di Assisi dal dopoguerra fino al 1996, anno della morte, oltre a una \"Assisi: guida per la visita della Citt\u00e0 e dei santuari francescani\" e ad una breve \"Storia dei castelli del contado di Assisi\".\nFu sua l'idea di istituire, primo in Italia, la Festa della mamma. Lo fece ad Assisi, nel piccolo borgo di Tordibetto di cui fu parroco a partire dal 1\u00ba ottobre 1940, per la prima volta la seconda domenica di maggio del 1957.\nIn ricordo di tale festa, nel 1970 cre\u00f2 il \"Parco della mamma\", sviluppatosi intorno ad una statua bronzea raffigurante la \"Maternit\u00e0\", opera dello scultore Enrico Manfrini.\nPer ricordarne il decennale della morte, nel 2006, su petizione della Confraternita di San Bernardino da Siena, il comune di Assisi ha intitolato alla sua memoria la piazza di Tordibetto."}
{"id": "611633", "revid": "287204", "url": "https://it.wikipedia.org/wiki?curid=611633", "title": "Classe C (sommergibile)", "text": "I sommergibili Classe C della Royal Navy furono le ultime unit\u00e0 britanniche ad essere costruite con motori a benzina, come evoluzione dei primi sottomarini classe Holland. Tra il 1905 ed il 1910 vennero costruite 38 unit\u00e0 che presero parte alla prima guerra mondiale.\nFurono caratterizzati da una limitata autonomia e dalla scarsa galleggiabilit\u00e0 in superficie, ma la loro forma allungata li rese pi\u00f9 efficienti in immersione."}
{"id": "611636", "revid": "767487", "url": "https://it.wikipedia.org/wiki?curid=611636", "title": "Amore e rabbia", "text": "Amore e rabbia \u00e8 un film collettivo italo/francese del 1969, composto da cinque episodi diretti da altrettanti registi. \u00c8 stato presentato al Festival di Berlino nel 1969, con il titolo \"Vangelo '70\", con l'intento di rappresentare una rilettura laica e contemporanea dei testi evangelici.\nIl film.\nIl film, presentato al XIX Festival di Berlino nel 1969 con il titolo di \"Vangelo '70\", prende spunto per gli episodi diretti da Lizzani e Bertolucci rispettivamente dalle parabole del buon samaritano e del fico sterile, mentre l'episodio diretto da Pasolini parla della colpa dell'innocenza fra gli orrori del mondo contemporaneo.\nL'indifferenza.\nL'episodio \u00e8 diretto da Carlo Lizzani ed \u00e8 tratto dalla parabola del buon samaritano, con protagonista Tom Baker, ambientato in una strada ai giorni nostri.\nAgonia.\nNell'episodio \"Agonia\", diretto da Bernardo Bertolucci, un vecchio vescovo agonizzante ha una visione e si rende conto poco prima di morire di aver trascorso infruttuosamente la propria esistenza.\nL'episodio, costituito prevalentemente da una lunga sequenza onirica, s'ispira alla parabola del fico sterile.\nLa sequenza del fiore di carta.\nNell'episodio diretto da Pier Paolo Pasolini, Riccetto (Ninetto Davoli) percorre le strade di Roma senza rendersi conto del male e della sofferenza intorno a s\u00e9. Dio gli parla, ma non ne ascolta la voce. La lunga sequenza, alternata ad immagini di Riccetto che balla per la strada con un grande fiore rosso in mano, e spesso sovrapposta a filmati che ritraggono le pi\u00f9 crude immagini della storia della prima met\u00e0 del Novecento, si conclude con la morte del protagonista, colpevole di non saper rinunciare alla propria innocenza per aprire gli occhi sul mondo che lo circonda.\nL'amore.\nL'episodio \"L'amore\" \u00e8 diretto dal regista francese Jean-Luc Godard. Nell'imminenza delle nozze, due giovani fidanzati (lei francese, lui italiano) si trovano a conversare in un attico romano. I due testimoni (anche in questo caso lei \u00e8 francese, lui italiano) si ritrovano a chiacchierare di amore e rapporti sentimentali sulla vicina terrazza, affacciata sopra il magnifico panorama di Roma. Il dialogo tra lo sposo di provenienza proletaria, che parla come un marxista, e la sposa che viene dalla borghesia parigina, rivela l'impossibilit\u00e0 del matrimonio tra due giovani di estrazione cos\u00ec diversa.\nI due rinunciano all'amore e si lasciano di comune accordo, malgrado la tenerezza reciproca.\nDiscutiamo, discutiamo.\nL'episodio \"Discutiamo, discutiamo\" di Marco Bellocchio \u00e8 un esempio di dialettica fra parti rivoluzionarie e non durante un'occupazione d'universit\u00e0.\nProduzione.\nI primi tre episodi costituivano, insieme a \"Seduto alla sua destra\" di Valerio Zurlini, il nucleo originale di \"Vangelo '70\". Successivamente \"Seduto alla sua destra\", poi distribuito come pellicola a s\u00e9 stante, venne sostituito da \"L'amore\" e \"Discutiamo, discutiamo\".\nCritica.\nL'amore.\nIl corto \u00e8 un breve apologo sulla inconciliabilit\u00e0 tra classi sociali, e (come emerge dai dialoghi) fra Parigi e il terzo mondo."}
{"id": "611637", "revid": "121522539", "url": "https://it.wikipedia.org/wiki?curid=611637", "title": "Papyrus Design Group", "text": "Papyrus Design Group, Inc. era una casa sviluppatrice di videogiochi fondata nel 1987 da David Kaemmer e Omar Khudari.\n\u00c8 per lo pi\u00f9 conosciuta per le serie di giochi di guida basati sulla formula NASCAR ed Indycar, e per il simulatore di guida Grand Prix Legends. La compagnia venne acquisita nel 1995 da Sierra Entertainment e fu chiusa verso la fine del 2004."}
{"id": "611638", "revid": "1442080", "url": "https://it.wikipedia.org/wiki?curid=611638", "title": "Classe D (sommergibile Regno Unito)", "text": "La classe D era formata da otto unit\u00e0 subacquee della Royal Navy britannica che eliminavano gran parte dei difetti della classe C, con una migliore riserva di spinta e altre innovazioni in uno scafo pi\u00f9 lungo. \nUlteriore evoluzione fu la classe E."}
{"id": "611640", "revid": "1442080", "url": "https://it.wikipedia.org/wiki?curid=611640", "title": "Classe J (sommergibile)", "text": "La classe J \u00e8 stata un gruppo di sette sommergibili della Royal Navy britannica la cui costruzione inizi\u00f2 poco prima dello scoppio della prima guerra mondiale in seguito a indiscrezioni che riportavano la costruzione di sottomarini tedeschi abbastanza veloci da operare insieme a navi di superficie. Sei unit\u00e0 vennero completate a met\u00e0 del 1916 mentre una settima entr\u00f2 in servizio alla fine del 1917. Nonostante i miglioramenti rispetto alle classi precedenti, divenne subito evidente che le unit\u00e0 della classe non erano abbastanza veloci da affiancare la flotta di superficie, venendo quindi impiegate con compiti diversi durante il conflitto."}
{"id": "611641", "revid": "547034", "url": "https://it.wikipedia.org/wiki?curid=611641", "title": "Funzione trascendente", "text": "Nella psicologia analitica di Carl Gustav Jung, sta ad indicare una funzione, ed anche un processo, attraverso cui si realizzano trasformazioni della personalit\u00e0 nel percorso di analisi, in particolare grazie alla tecnica dell'\"immaginazione attiva\". Quando l'Io viene a contatto con tendenze inconsce, opposte all'atteggiamento cosciente, e le riconosce come proprie, senza poter propendere per l'una o l'altra perch\u00e9 le ritiene entrambe necessarie per s\u00e9, viene a crearsi una tensione. Sar\u00e0 questa tensione ad attivare quel processo psichico naturale che tende alla ricerca di un nuovo equilibrio, che culminer\u00e0 nella creazione di un \"tertium\". Ne risulter\u00e0 un nuovo atteggiamento psichico che trascende, appunto, il conflitto iniziale.\nCon il concetto di funzione trascendente, Jung non intende niente di misterioso o metafisico, bens\u00ec una funzione psicologica paragonabile alle funzioni trascendenti in matematica, ovvero una funzione di numeri reali e numeri immaginari. La funzione trascendente psicologica, analogamente, nasce da una sintesi di contenuti consci e inconsci."}
{"id": "611645", "revid": "110157", "url": "https://it.wikipedia.org/wiki?curid=611645", "title": "Centostazioni", "text": "Centostazioni S.p.A. era una societ\u00e0 per azioni nata per riqualificare, valorizzare e gestire 103 stazioni italiane, con azionista di maggioranza Ferrovie dello Stato Italiane; il 15 novembre 2016 divenne al 100% di Ferrovie dello Stato in seguito al riacquisto delle azioni. Il 16 luglio 2018 \u00e8 stata fusa in RFI.\nStoria.\nL'azienda fu costituita nel 2001 come \"Medie Stazioni S.p.A.\". Nel 2002 la cordata privata \"Archimede 1\" costituita dagli azionisti Societ\u00e0 Aeroporto di Venezia S.p.A. con il 40,5%, Manutencoop S.c.a.r.l. con il 40,5%, Banco Popolare con il 15%, Pulitori ed Affini S.p.A. con il 4%, si aggiudic\u00f2 il 40% del pacchetto azionario.\nIl 15 novembre 2016 Ferrovie dello Stato riacquist\u00f2 il 40% dal socio privato per 65,6 milioni di Euro.\nNel marzo 2018 Centostazioni fece nascere, attraverso un'operazione di \"spin off\", Centostazioni Retail in cui far confluire le aree commerciali e gli spazi pubblicitari nell'ambito del progetto di \"Smart station\", e arrivare a gestire oltre 600 stazioni in modo unitario.\nIl 16 luglio 2018 Centostazioni \u00e8 stata definitivamente fusa e incorporata in Rete Ferroviaria Italiana del gruppo Ferrovie dello Stato italiane.\nAttivit\u00e0.\nL'impegno principale dell'azienda era la riqualificazione, valorizzazione e gestione di 103 stazioni ferroviarie di medio-grandi dimensioni.\nNelle 103 stazioni operano oltre 500 attivit\u00e0 commerciali e di servizio, su un totale di 126\u00a0000 metri quadrati di spazi commerciali; . I ricavi operativi dell'esercizio 2013 ammontarono a 82 milioni di euro. Nel 2017 furono di circa 80 milioni.\nBilancio 2010.\nNel 2010 Centostazioni S.p.A. ottenne ricavi operativi per 76,69 milioni, di cui:\nGli interventi previsti da Centostazioni nel 2010 in 82 stazioni di competenza (pi\u00f9 altre 5 di RFI) ammontavano a 152,9 milioni di euro, di cui 127,1 gi\u00e0 investiti.\nStazioni in gestione.\nAbruzzo.\n3 stazioni:\nBasilicata.\n1 stazione:\nCalabria.\n3 stazioni:\nCampania.\n6 stazioni:\nEmilia-Romagna.\n10 stazioni:\nFriuli-Venezia Giulia.\n5 stazioni:\nLazio.\n5 stazioni:\nLiguria.\n8 stazioni:\nLombardia.\n18 stazioni:\nMarche.\n4 stazioni:\nMolise.\n2 stazioni:\nPiemonte.\n8 stazioni:\nPuglia.\n5 stazioni:\nSardegna.\n1 stazione:\nSicilia.\n3 stazioni:\nToscana.\n9 stazioni:\nTrentino-Alto Adige.\n3 stazioni:\nUmbria.\n4 stazioni:\nValle d'Aosta.\n1 stazione:\nVeneto.\n6 stazioni:"}
{"id": "611646", "revid": "212348", "url": "https://it.wikipedia.org/wiki?curid=611646", "title": "Classe K (sommergibile Regno Unito)", "text": "La classe K fu una classe di sommergibili di produzione britannica destinati alla \"Grand Fleet\" della Royal Navy, la marina militare del Regno Unito.\nRealizzata per l'impellenza di poter dotare di nuove unit\u00e0 la marina britannica, durante lo svolgimento della Prima guerra mondiale, che potessero tenere il passo con le grandi navi da battaglia raggiungendo la velocit\u00e0 di 24 kt, risultato ottenibile con l'adozione di un motore a vapore, si rivel\u00f2 un fallimento in ambito operativo.\nStoria.\nLa classe comprendeva una serie di costosissimi sommergibili inglesi, varati con il concetto che essi potessero seguire la flotta per combattere come vero e proprio sommergibile di squadra, un concetto che non funzion\u00f2 mai in termini operativi ma che comport\u00f2 un grande investimento in termini economici perch\u00e9, per realizzare una unit\u00e0 tanto veloce da superare i 20 nodi, fu necessario costruire navi con caldaie a vapore per motori a turbina, veri e propri cacciatorpediniere sommergibili, dal costo e dimensioni molto al di l\u00e0 del normale. Essi si rivelarono un concetto sbagliato, e due andarono persi speronandosi durante una manovra nella nebbia.\nI motori a vapore necessitavano di fumaioli esattamente come le unit\u00e0 di superficie: all'atto dell'immersione (che, preparativi compresi, durava almeno tre minuti), essi dovevano essere ritirati e chiusi con porte stagne, ma il minimo corpuscolo che potesse inserirsi (anche piccoli stroppi) ne avrebbe impedito la chiusura, come delle valvole connesse, e la conseguente immersione; inoltre le caldaie avrebbero impiegato molto tempo a raffreddarsi, rendendo comunque invivibile l'interno; sempre connesso alle caldaie, era il problema delle grandi maniche a vento per il tiraggio dell'aria, che dovevano essere chiuse con la massima cura.\nMolte modifiche tecniche resero assai goffa e particolarmente sgraziata la sagoma di queste unit\u00e0: un'enorme cassa autoallagabile a prora per smorzare il beccheggio; una sorta di \"garitta pensile\" aggiunta alla falsatorre per offrire maggior visuale, per ovviare alla presenza della scomoda prora; la presenza di diversi lanciasiluri sul ponte ed un potente armamento artiglieresco, che per\u00f2 fu pi\u00f9 volte spostato (in varie posizioni sulla tolda, a proravia o poppavia della falsatorre o in appendici annesse a quest'ultima) a causa della cattiva tenuta del mare dei battelli, i cui artiglieri subivano violente ondate.\nConsiderando l'epoca, i concetti operativi e costruttivi (il termine stesso di \"sommergibile\" deriva da \"torpediniera sommergibile\", ovvero imbarcazione silurante che ha la particolarit\u00e0 di potersi immergere, ma il cui impiego primario \u00e8 in superficie), la profondit\u00e0 operativa massima si aggirava sui 30-40 m e questi battelli non facevano eccezione; l'immersione ad alta velocit\u00e0 sarebbe stata estremamente pericolosa, in quanto sarebbe stato difficile controllare un sommergibile di circa 2.000 t lanciato a 24 nodi in fase d'immersione: non era da escludersi cio\u00e8 il fatto che non si riuscisse a stabilizzare il battello entro la quota critica, segnando il destino dei 59 uomini d'equipaggio.\nOperazioni.\nQuesto modello dalla peculiare concezione operativa non riusc\u00ec mai a scendere in campo con i metodi previsti - svolse prevalentemente attivit\u00e0 di pattuglia, come altri modelli \"classici\" contemporanei - soprattutto per la grande difficolt\u00e0 a tenere il mare che gli impediva di assolvere completamente al ruolo di sommergibile di squadra (in un'epoca in cui a seguito di forti mareggiate si potevano perdere anche dei cacciatorpediniere).\nI 16 battelli prodotti tra il 1916 ed il 1918 (da K1 a K17, senza il numero 16, cui si aggiunse nell'immediato dopoguerra un modello migliorato, il K26, unico completato dei cinque commissionati inizialmente) furono inquadrati nella 12\u00aa e 13\u00aa squadriglia sommergibili, facenti capo alla \"Grand Fleet\".\nFra il 1917 ed il 1921 furono persi il K1, speronato dal K4 e affondato per errore da fuoco amico, il K13 che fu recuperato e reimmesso in servizio come K22 ed il K5, per un incidente d'immersione; clamoroso l'incidente collettivo che ebbe luogo durante la cosiddetta Battaglia dell'Isola di May, nel Firth of Forth (Scozia).\nIl 31 gennaio 1918, due squadriglie di battelli K (9 imbarcazioni complessive) navigavano nell'insenatura ad alta velocit\u00e0, a luci spente e con l'ordine di silenzio radio, in avanguardia rispetto ad una formazione di superficie; il tutto cominci\u00f2 dal K22 (l'ex K13, un numero che si diceva non certo beneaugurante) che speron\u00f2 il K14, il cui timone si era incatastato, rimanendo immobilizzato e danneggiato; la formazione navale sopraggiungente da poppa, ignara di qualsiasi cosa, pass\u00f2 nel mezzo delle squadriglie, con l'incrociatore da battaglia che colp\u00ec violentemente il K22; nel frattempo, l'incrociatore leggero , che guidava la formazione subacquea, torn\u00f2 indietro e, nel buio, centr\u00f2 in pieno il K14, spezzandolo a met\u00e0; nel marasma generale affondarono il K4 ed il K17, che a sua volta in triste collaborazione con il K6 aveva somministrato gravi danni al K8, il quale in una perversa catena aveva poco prima affondato il K4.\nIl bilancio totale ammont\u00f2 a oltre 100 morti."}
{"id": "611647", "revid": "38120", "url": "https://it.wikipedia.org/wiki?curid=611647", "title": "La sequenza del fiore di carta", "text": ""}
{"id": "611648", "revid": "9416", "url": "https://it.wikipedia.org/wiki?curid=611648", "title": "New-wave", "text": ""}
{"id": "611650", "revid": "9416", "url": "https://it.wikipedia.org/wiki?curid=611650", "title": "Costa adriatica", "text": ""}
{"id": "611652", "revid": "92723", "url": "https://it.wikipedia.org/wiki?curid=611652", "title": "Classe L (sommergibile Regno Unito)", "text": "La classe L di sottomarini oceanici della Royal Navy era un ulteriore miglioramento delle precedenti come i classe E.\nGrazie all'esperienza di guerra svolta con i sommergibili inglesi delle classi precedenti si giunse ad un nuovo tipo di unit\u00e0 navale, di dimensioni decisamente grandi (esistono sommergibili moderni assai pi\u00f9 piccoli), che contava su una realizzazione assai complessa.\nVI era una scafo singolo, con bottazzi rigonfi sui lati, una lunga torretta con 2 postazioni d'artiglieria, una dotazione di siluri molto sostenuta. Essi avevano uno scafo idoneo a raggiungere almeno i 76 m di profondit\u00e0 operativa massima, ma se nel caso potevano superare i 100, mentre i classe E raggiungevano solo i 60.\nI 4 sottogruppi in cui vennero realizzati tali vascelli erano l'L'1-L8, con 4 tls (tubi lancia-siluri) da 457mm prodieri, e 2 pari calibro al centro; l'L9-33 con tls prodieri da 533mm; 6 unit\u00e0 posamine, con 9 tubi al posto dei tls centrali (da L39 a L45).\nInfine, da L52 in poi, il progetto divenne una vera e propria unit\u00e0 del tipo \"incrociatore sommergibile\", con una dotazione di 2 cannoni da 152mm sulla sovrastruttura, ovviamente allungata, e 6 tls da 533 tutti a prua.\nIn tutti i casi l'apparato propulsivo era diesel-elettrico, con ottime doti di velocit\u00e0, manovrabilit\u00e0 e autonomia, sia emersi che subacquei.\nServizio.\nVisto che la maggior parte venne completata nel 1917, queste eccellenti unit\u00e0 non ebbero modo di dare al conflitto, nonostante le loro elevate potenzialit\u00e0, un apporto significativo, perch\u00e9 mancavano i bersagli da colpire. \nDue, (L10 e L55) andarono persi, il primo a causa di un cacciatorpediniere tedesco al largo delle coste dei Paesi Bassi, l'altro a causa di una nave antisommergibile sovietica nel corso dell'intervento pro-russi bianchi del 1919-21.\nTre unit\u00e0 (L23, L26 e L27) rimasero operative fino alla Seconda guerra mondiale, ma solo come unit\u00e0 d'addestramento."}
{"id": "611653", "revid": "38129", "url": "https://it.wikipedia.org/wiki?curid=611653", "title": "BGM-109", "text": ""}
{"id": "611654", "revid": "1507870", "url": "https://it.wikipedia.org/wiki?curid=611654", "title": "Monte Aga", "text": "Il monte Aga \u00e8 una montagna delle Alpi Orobie alta 2.720\u00a0m s.l.m.\nDescrizione.\nIl corpo della montagna ha forma allungata da nord a sud, e la vetta ha due punte unite da una cresta facilmente percorribile. Il lato est \u00e8 pi\u00f9 ricco di vegetazione, mentre sul lato ovest vi \u00e8 una sassaia.\nLocalizzazione.\nIl monte \u00e8 situato lungo lo spartiacque che divide l'alta valle Brembana dalla val Venina, tra il pizzo Cigola e il pizzo del Diavolo di Tenda, in provincia di Bergamo.\nAccessi.\nPer raggiungere la vetta dalla via pi\u00f9 breve si parte da Carona e si imbocca la carrabile in direzione Rifugio Fratelli Calvi.\nPassato il paesino di Pagliari si prosegue sulla carrabile fino alla deviazione per il Rifugio Fratelli Longo lungo il sentiero che si diparte sulla sinistra. Si prosegue fino a sbucare su una deviazione della carrabile lasciata in precedenza e si procede fino al Rifugio Fratelli Longo. Continuando sempre sulla stessa strada si arriva poco pi\u00f9 avanti al Lago del Diavolo, formato da uno sbarramento artificiale spesso frequentato da stambecchi.\nQui si pu\u00f2 proseguire a sinistra in direzione del Passo di Cigola e quindi seguire il sentiero che si inerpica su per lo sfasciume fino a raggiungere la cresta che unisce le due punte, oppure si pu\u00f2 prendere il sentiero a destra e, dopo il passo, si prosegue su per il ripido tracciato che sbuca sotto la madonnina.\nCuriosit\u00e0.\nNonostante la punta pi\u00f9 alta sia quella a nord, la Madonnina \u00e8 stata posizionata sulla punta sud per poter essere vista dal Rifugio Fratelli Longo."}
{"id": "611657", "revid": "59225", "url": "https://it.wikipedia.org/wiki?curid=611657", "title": "Papyrus", "text": ""}
{"id": "611660", "revid": "123325374", "url": "https://it.wikipedia.org/wiki?curid=611660", "title": "Classe M (sommergibile Regno Unito)", "text": "La classe M di sommergibili oceanici della Royal Navy era formata da navi costruite come incrociatori sommergibili. Essi ebbero a prua un cannone 12 in/40 Mk. IX da 305 mm con il quale, piuttosto che con i siluri, colpire le grandi navi nemiche sotto la linea di galleggiamento. Questo concetto, nato dalle limitazioni dei siluri dell'epoca, si dimostr\u00f2 poco pratico e i 3 M realizzati non ebbero particolare successo.\nIl progetto.\nIn generale si pu\u00f2 affermare che i sommergibili della Prima guerra mondiale fossero molto in difficolt\u00e0 nel colpire unit\u00e0 navali veloci, a meno di non trovarsi gi\u00e0 in una posizione estremamente favorevole (come nel caso del Lusitania). Le scarse prestazioni ed autonomia in immersione, l'impossibilit\u00e0 pratica di attaccare un bersaglio ben armato e difeso in superficie, e soprattutto le modeste prestazioni dei siluri, rendevano tale compito difficile. \nCos\u00ec ad un certo punto venne naturale pensare ad un grande cannone che potesse sparare col battello a quota periscopica o appena emerso, e immobilizzare la nave colpendola sotto la linea di galleggiamento, per poi finirla con i siluri.\nIl progetto vide l'attuazione pratica nel caso delle 4 unita classe M, previste dagli inglesi. In pratica, essi fermarono la costruzione degli ultimi 4 classe K, e ne modificarono la costruzione per ospitare in una casamatta prodiera il cannone da 305/40 e la sua lunga canna da 12 metri. Naturalmente, si trattava di battelli giganteschi, che non poterono far conto sull'apparato motore delle unit\u00e0 K con turbine a vapore, ma ebbero invece lo stesso sistema delle unit\u00e0 classe L, per una velocit\u00e0 inferiore ma con mezzi pi\u00f9 pratici.\nIl sottomarino era immenso, ancora oggi la quasi totalit\u00e0 dei sommergibili sono ben pi\u00f9 piccoli di 90 metri, anche se il dislocamento non era molto alto a motivo della scarsa larghezza e nonostante il cannone. Questo aveva un brandeggio di soli 7,5 gradi per lato e quindi occorreva muovere tutto il sommergibile per inseguire il bersaglio, mentre l'alzo era tra 0 e +20 gradi.\nUnit\u00e0.\nDopo il completamento della prima unit\u00e0, l\"M1\", la costruzione degli altri arriv\u00f2 solo dopo la fine della guerra, ma l\"M4\" non venne mai completato. Delle 3 unit\u00e0, una, la \"M2\" venne riconvertita in sommergibile portaerei con il cannone sostituito con un hangar per idrovolanti, altra idea affascinante ma discutibile, e l\"M3\" con un vano per mine al posto dell'artiglieria, forse la migliore delle idee applicabili, data la grande efficienza della guerra di mine. \nLa classe non manc\u00f2 di causare tragedie, come nel caso della perdita della \"M2\" nel 1932 al largo di Portland, una delle pi\u00f9 importanti basi inglesi, mentre il capoclasse M1 era gi\u00e0 da 7 anni in fondo al mare, a seguito di una collisione con il cacciatorpediniere Vidar.\nNell'insieme un progetto audace, ma concepito come spesso accade con le nuove classi di sommergibili, secondo un concetto sbagliato; i miglioramenti nelle batterie e soprattutto nei siluri erano molto pi\u00f9 convenienti che portare per e sotto il mare un cannone, indubbiamente scenografico, da 50 tonnellate. \nL'idea \u00e8 stata in un certo senso ripresa dai francesi con il (2 cannoni da 203mm) e soprattutto dalle varie classi (come i classe Oscar) di sottomarini lanciamissili sovietici."}
{"id": "611666", "revid": "287204", "url": "https://it.wikipedia.org/wiki?curid=611666", "title": "Classe R (sommergibile Regno Unito)", "text": "I sommergibili classe R furono una classe di 12 piccole unit\u00e0 costruite per la Royal Navy britannica durante il corso della prima guerra mondiale. Dotati di propulsione diesel-elettrica, furono i predecessori dei sottomarini \"hunter killer\" in quanto progettati specificamente per la caccia ad altri mezzi subacquei con uno scafo allungato e autonomia in immersione prolungata. \nCon una velocit\u00e0 di 14 nodi in immersione le unit\u00e0 della classe stabilirono un record che rimase insuperato fino alla costruzione, avvenuta nel 1938 del sottomarino N 71 della Marina imperiale giapponese che raggiunse i 21 nodi. "}
{"id": "611667", "revid": "228587", "url": "https://it.wikipedia.org/wiki?curid=611667", "title": "Classe S (sommergibile Italia 1913)", "text": "La classe S \u00e8 stata una classe di sommergibili della Regia Marina, in precedenza appartenuto alla Royal Navy.\nProgetto, costruzione e caratteristiche.\nLa costruzione di questa classe deriv\u00f2 da un accordo, nato nel 1910, tra i cantieri britannici Scott di Greenock ed il cantiere italiano FIAT del Muggiano, costruttore dei sommergibili di piccola crociera tipo \u00abLaurenti\u00bb.\nIl progetto della classe S derivava da quello di un sommergibile italiano in costruzione nello stesso periodo, l\u2019\"Argonauta\".\nTuttavia i motori di questi sommergibili dimostrarono grossi problemi: i continui guasti obbligarono ad un servizio molto breve e saltuario (l\u2019\"S 3\" non svolse mai missioni di guerra).\nStoria e unit\u00e0.\nLa classe era composta da tre unit\u00e0:\nLe prime due operarono per breve tempo per la Royal Navy, con l'unico risultato della cattura, nel giugno 1915, del peschereccio tedesco \"Ost\" ad opera dell\u2019\"S 1\".\nNel giugno 1915, la Regia Marina, essendo l'Italia entrata nel frattempo in guerra a fianco delle potenze della Triplice Intesa, chiese ed ottenne la cessione delle tre unit\u00e0 (l'S 3 si trovava in quel momento alle prove) da parte degli inglesi.\nIl trasferimento dal Regno Unito alla base di La Spezia ebbe luogo tra il settembre ed il novembre 1915.\nOperarono nell'Adriatico meridionale senza risultati, perseguitati dalle continue avarie; sostituiti infine dalle unit\u00e0 della classe F, furono relegati al ruolo di difesa dei porti o di unit\u00e0 addestrative, venendo radiati nel 1919 e demoliti."}
{"id": "611670", "revid": "13833", "url": "https://it.wikipedia.org/wiki?curid=611670", "title": "Presburgo", "text": ""}
{"id": "611671", "revid": "599013", "url": "https://it.wikipedia.org/wiki?curid=611671", "title": "Bernd Schneider (pilota automobilistico)", "text": "Carriera.\nKart (1976 - 1983).\nAppartenente ad una famiglia attiva nell'automobilismo, Schneider cominci\u00f2 a correre con i kart nel 1976, giungendo terzo nel Campionato tedesco Junior di kart. Nel 1979 vinse il Campionato Junior tedesco, chiudendo quinto quello mondiale, mentre l'anno successivo si aggiudic\u00f2 entrambi i titoli. Passato alla categoria senior, nel 1982 vinse il titolo europeo di Formula A.\nFormule minori (1984 - 1987).\nNel 1984 Schneider pass\u00f2 alle corse in monoposto, prendendo parte al Campionato tedesco di Formula Ford 1600 e conquistando il secondo posto in classifica generale. L'anno successivo il pilota tedesco chiuse rispettivamente quarto e quinto nei campionati tedesco ed europeo di Formula Ford 2000, mentre nel 1986, passato alla Formula 3, ottenne il terzo posto a pari merito nel Campionato tedesco, che vinse nel 1987 conquistando ben sette vittorie su otto gare e 140 punti contro i 98 del rivale pi\u00f9 vicino, Joachim Winkelhock. Sempre nel 1987 Schneider conquist\u00f2 la pole position e la terza posizione in gara nel prestigioso Gran Premio di Macao\nNel 1986 Schneider aveva anche cominciato a dedicarsi alle competizioni su vetture turismo, prendendo parte a due gare del DTM alla guida di una Ford Sierra; il pilota tedesco ripet\u00e9 l'esperienza l'anno successivo, partecipando a sette appuntamenti e chiudendo il campionato in quindicesima posizione, con 56 punti.\nFormula 1 (1988 - 1990).\nGli ottimi risultati in Formula 3 valsero a Schneider l'ingaggio della scuderia tedesca Zakspeed per il Campionato mondiale di Formula 1 1988. La vettura, equipaggiata con un motore turbo costruito in casa dalla stessa scuderia, si dimostr\u00f2 per\u00f2 molto poco competitiva e Schneider riusc\u00ec a qualificarsi solo al quarto tentativo, in Messico. Qui il pilota tedesco ottenne una buona quindicesima posizione in griglia, dovendosi per\u00f2 ritirare dopo sedici tornate per un problema tecnico. Nel prosieguo della stagione Schneider riusc\u00ec a qualificarsi per la gara in altre cinque occasioni, vedendo il traguardo solo nel Gran Premio di Germania, chiuso al dodicesimo posto; nel Gran Premio del Belgio fu classificato tredicesimo ed ultimo perch\u00e9, pur essendosi ritirato, aveva completato pi\u00f9 del 90% della distanza di gara.\nNel 1989 Schneider rimase alla Zakspeed. Il bando dei motori turbo spinse la scuderia tedesca a rinunciare al propulsore costruito in proprio, affidandosi ad un V8 fornito dalla Yamaha. A causa degli scarsi risultati del Campionato precedente la Zakspeed fu costretta a prendere parte alle prequalifiche, ostacolo che divenne pressoch\u00e9 insuperabile a causa della scarsa competitivit\u00e0 della vettura e dell'inaffidabilit\u00e0 del propulsore. Il pilota tedesco riusc\u00ec a passare le prequalifiche solo in due occasioni, nel Gran Premio d'apertura in Brasile e nel Gran Premio del Giappone, ritirandosi in entrambe le occasioni.\nNel 1990, dopo il ritiro dalla Formula 1 della Zakspeed, Schneider non fu in grado di trovare un posto fisso, limitandosi a sostituire Alex Caffi alla Arrows nel Gran Premio degli Stati Uniti (chiuso in dodicesima posizione) e nel Gran Premio di Spagna, nel quale non riusc\u00ec a qualificarsi.\nPrototipi e DTM (1990 - 1996).\nSenza praticamente pi\u00f9 sbocchi in Formula 1, nel 1990 Schneider pass\u00f2 a correre nell'Interserie con una Porsche 962CK6 del Team Kremer. Fu una stagione trionfale per il pilota tedesco, che vinse quattro delle cinque gare a cui prese parte (sulle sette totali) e conquist\u00f2 il titolo. Sempre nel 1990 Schneider partecip\u00f2 anche a 8 gare del Campionato Mondiale Sport Prototipi, con un quinto posto a Silverstone ed un quarto a Montreal come migliori risultati. L'anno successivo il pilota tedesco ripet\u00e9 il successo nell'Interserie, stavolta con il Team Joest, con il quale gareggi\u00f2 anche nella 24 Ore di Le Mans (ritirandosi) e nel Campionato IMSA, che chiuse con la nona posizione in classifica dopo aver conquistato il terzo posto nella 12 Ore di Sebring in equipaggio con Bob Wollek e Massimo Sigala.\nNel 1991 Schneider torn\u00f2 a correre anche nel DTM, partecipando a sei gare con una Mercedes gestita dalla Zakspeed. Nel 1992 il pilota tedesco fu ingaggiato a tempo pieno dal team ufficiale AMG - Mercedes, conquistando il terzo posto in classifica generale e tre vittorie; prese parte anche a tre gare nel Campionato IMSA, con un quarto posto come miglior risultato. Nel 1993 e nel 1994 Schneider si dedic\u00f2 al DTM a tempo pieno, chiudendo il campionato rispettivamente in terza e decima posizione.\nNel 1995 Schneider conquist\u00f2 sia il titolo DTM sia il neonato campionato ITC (International Touring Car Championship); nel 1996, con la scomparsa del DTM, il pilota tedesco prese parte all'ITC, chiudendo in seconda posizione alle spalle di Manuel Reuter.\nFIA GT e 24 Ore di Le Mans (1997 - 1999).\nTuttavia, gli elevati costi della serie portarono alla sua chiusura e nel 1997 Schneider pass\u00f2 al Campionato FIA GT sempre con la Mercedes, vincendolo nonostante diversi cambiamenti di equipaggio durante la stagione. Nel 1998 il pilota tedesco continu\u00f2 a correre nel FIA GT, stavolta in coppia fissa con Mark Webber: i due chiusero la stagione in seconda posizione, alle spalle di Ricardo Zonta e Klaus Ludwig.\nNel 1999 la AMG Mercedes concentr\u00f2 i suoi sforzi nella partecipazione alla 24 Ore di Le Mans con un prototipo della classe LMP1; tuttavia il tentativo fall\u00ec clamorosamente dopo che per ben tre volte le vetture di Mark Webber e Peter Dumbreck si capottarono in pieno rettilineo, per via dell'esasperata configurazione aerodinamica del prototipo.\nRitorno al DTM (2000 - 2008).\nNel 2000 Schneider pass\u00f2 a competere nel rinato DTM, sempre per il team ufficiale Mercedes. Il pilota tedesco domin\u00f2 il campionato, conquistando sei vittorie e dodici podi in sedici gare. Nel 2001 Schneider conferm\u00f2 il titolo della stagione precedente, mentre nel 2002 fu battuto dal francese Laurent A\u00efello, chiudendo in seconda posizione nella classifica generale. L'anno dopo Schneider si riprese il titolo, vincendo due gare sulle dieci totali e conquistando 68 punti contro i 64 del rivale e compagno di squadra Christijan Albers.\nIl 2004 e il 2005 furono pi\u00f9 avari di soddisfazioni: in entrambe le stagioni Schneider conquist\u00f2 un solo successo, chiudendo rispettivamente sesto e quarto in classifica generale. Nel 2006 invece il pilota tedesco colse il suo sesto titolo nel DTM: Schneider vinse le prime due gare della stagione e ottenne poi solo piazzamenti tra i primi cinque, battendo il rivale Bruno Spengler nonostante le quattro vittorie conquistate da quest'ultimo. Nel 2007 e nel 2008 il pilota tedesco chiuse in sesta posizione, vincendo una gara in entrambe le stagioni.\nAl termine della stagione 2008 Schneider annunci\u00f2 il suo ritiro dalle corse.\nGare di durata.\nRitorn\u00f2 alle competizioni solo per disputare alcune gare di durata, trionfando nella 24 Ore del N\u00fcrburgring del 2013.\nRisultati completi in DTM.\n2000 - 2008.\n1 - Shanghai era una gara extra campionato."}
{"id": "611675", "revid": "287204", "url": "https://it.wikipedia.org/wiki?curid=611675", "title": "Miklos Horthy", "text": ""}
{"id": "611678", "revid": "466539", "url": "https://it.wikipedia.org/wiki?curid=611678", "title": "Silvio Passerini", "text": "Biografia.\nNato a Cortona da una famiglia di origine fiorentina, si trasfer\u00ec a Firenze nel 1494 dove, grazie all'aiuto del nobile fiorentino Mariano Zefferini e anche grazie al supporto di suo padre, Rosado, che era stato imprigionato proprio per lo strenuo appoggio ai Medici durante la cacciata di Piero il Fatuo, entr\u00f2 nella cerchia della famiglia Medici e venne introdotto alla carriera ecclesiastica. Divenne amico molto stretto di Giovanni di Lorenzo de' Medici, futuro papa Leone X, con il quale combatt\u00e9 sul fronte francese, dove entrambi vennero fatti prigionieri. Liberato, entr\u00f2 al servizio del papa, che lo invi\u00f2 a Perugia e in altre citt\u00e0 dell'Umbria. Qui il Passerini riusc\u00ec ad accumulare una discreta fortuna.\nDopo l'elezione al soglio pontificio di Leone X (11 marzo 1513), con bolla pontificia (22 dicembre 1514) il Passerini, con i fratelli Valerio e Cosimo, ottenne in concessione il feudo nobiliare pontificio di Petrignano del Lago. In data 1\u00ba luglio 1517, Silvio fu creato cardinale e il 6 luglio dello stesso anno ricevette il titolo di San Lorenzo in Lucina. In seguito fu fatto vescovo di Cortona il 15 novembre 1521, con la diocesi che venne allargata a spese di quelle di Firenze e Arezzo.\nDopo la morte di Leone X il comando della famiglia pass\u00f2 al cardinale Giulio de' Medici, che appena un anno dopo fu eletto papa con il nome di Clemente VII. Il cardinale Giulio, dovendosi recare a Roma, lasci\u00f2 la reggenza della citt\u00e0 di Firenze a tre suoi fidatissimi: il Alessandro de' Medici, forse suo figlio illegittimo, Ippolito de' Medici, non ancora cardinale, suo nipote, e il cardinale Passerini, appunto, che quindi era gi\u00e0 diventato alla pari di una persona della famiglia.\nCon la cacciata dei Medici del 1527 il Passerini, lasci\u00f2 Firenze. Mor\u00ec a Citt\u00e0 di Castello il 20 aprile 1529.\nMecenatismo.\nA Cortona, il cardinale diresse la diocesi dal Palazzo del Popolo, che restaur\u00f2 ampiamente dal 1514, con affreschi tra gli altri di Luca Signorelli, e che prese il nome di Palazzo Passerini, mentre lo stesso anno Leone X gli diede l'autorizzazione di concedere le indulgenze a chiunque visitasse la cattedrale, che egli fece anche ampliare. Dal 1521 riform\u00f2 la diocesi e si dilett\u00f2 nel far costruire nuovi splendidi edifici, tra i quali il pi\u00f9 importante \u00e8 il cosiddetto \"Palazzone\".\nIl Signorelli mor\u00ec proprio durante la decorazione del Palazzo Passerini, cadendo da un ponteggio approntato per la decorazione della cappella privata.\nA Valiano, Bettolle, Petrignano del Lago e Piazzano il Passerini fece edificare stupende ville e fu mecenate di Giorgio Vasari, del quale scopr\u00ec il talento ad Arezzo quando egli aveva appena 16 anni e lo port\u00f2 a Firenze, dove si svolse il suo apprendistato artistico.\nA Firenze commission\u00f2 alcuni cartoni per arazzi a Andrea del Sarto e Raffaellino del Garbo, oggi conservati al museo diocesano di Cortona. Fu presente alla prima rappresentazione della commedia della \"Mandragola\" di Niccol\u00f2 Machiavelli."}
{"id": "611680", "revid": "339392", "url": "https://it.wikipedia.org/wiki?curid=611680", "title": "AS-13", "text": ""}
{"id": "611684", "revid": "36426", "url": "https://it.wikipedia.org/wiki?curid=611684", "title": "Vescovo di Cortona", "text": ""}
{"id": "611686", "revid": "599013", "url": "https://it.wikipedia.org/wiki?curid=611686", "title": "Abdellah Mohia", "text": "Vita.\nNato a I\u00e2zzugen (Azazga, Cabilia), Algeria, dopo l'infanzia al villaggio, si trasfer\u00ec con la famiglia a Tizi-Ouzou, nel cui liceo consegu\u00ec la maturit\u00e0 (il \"bac\") nel 1968. Passato all'Universit\u00e0 di Algeri, dove si \u00e8 laureato in matematica nel 1972, ha frequenta regolarmente i corsi di berbero che Mouloud Mammeri teneva in quegli anni in via ufficiosa, ed ha cominciato a far conoscere le sue prime poesie, tra cui \"Ayen bghigh\", composta intorno al 1970.\nNel 1973 si trasfer\u00ec in Francia (prima a Strasburgo e poi a Parigi) per completare i suoi studi. A Parigi entr\u00f2 subito a far parte dell'Acad\u00e9mie Berb\u00e8re animando il \"Gruppo di Studi Berberi\" costituitosi in quegli anni all' (Paris VIII).\nTra le numerose iniziative cui diede vita nei primi anni in Francia vi sono:\nDopo la primavera berbera del 1980, sent\u00ec sempre pi\u00f9 urgente la necessit\u00e0 di integrare il mondo berbero nella galassia Gutenberg e moltiplic\u00f2 i propri lavori di traduzione/adattamento in cabilo di testi letterari dei pi\u00f9 svariati autori (vedere la lista pi\u00f9 avanti).\nPersonalit\u00e0 tanto attiva e geniale quanto modesta e riservata, Mohia si mantenne sempre appartato, senza concedersi all'ostentazione. Per molto tempo visse gestendo un negozio di alimentari. Il suo impegno per la causa del riconoscimento della lingua e cultura berbera in Algeria si concretizz\u00f2 nell'oscuro lavoro di produzione letteraria che aveva grande successo e trovava grande diffusione presso il pubblico, ma era affidata di norma a mezzi improvvisati (ciclostilati, cassette audio), e non a pubblicazioni presso grandi editori. Inoltre, teneva spesso dei corsi di berbero all'ACB (Association Culturelle Berb\u00e8re) di Parigi.\nColpito da un grave tumore, Mohia si spegneva prematuramente a Parigi il 7 dicembre 2004.\nOpere.\nOpere teatrali da lui tradotte e /o adattate.\nJean-Paul Sartre\nBertold Brecht \nLu Xun\nLuigi Pirandello\nAlfred Jarry \nMoli\u00e8re\nSamuel Beckett\nS\u0142awomir Mro\u017cek\nTeatro francese del Medioevo\nNikolaj \u0116rdman\nJules Romains\nAdattamenti incompiuti da autori greci.\nPlatone\nSenofonte\nSofocle\nRacconti.\nSono state incise almeno 5 cassette audio di suoi racconti:\nAltri adattamenti e traduzioni.\nL'inventario di tutte le traduzioni composte da Mohia \u00e8 tuttora assai lacunoso, visto lo stato di estrema precariet\u00e0 della sua produzione, prevalentemente limitata ad una ristretta cerchia di amici e familiari. \u00c8 certo che si ciment\u00f2 anche con novelle di Singer e di Maupassant, con poesie di Naz\u0131m Hikmet, e un testo di Voltaire\n(\"Muhend u Ca\u00e2ban mi yea taxsayt\", da \"Memnon ou la sagesse humaine\", registrato anche in cassetta).\nLa sua poesia \"1\u00ba novembre i\u00e2eddan\" (\"\u00e8 passato il 1\u00ba novembre\") si \u00e8 ispirata ai giochi di parole di Raymond Queneau, mentre vi \u00e8 incertezza sulle fonti di \"Tamacahut n Ganuc asmi yeznuz is3aren\" (forse ispirato al teatro di Guignol), \"Tamacahut n warraw n wehmam a\u00e2rab\" (\"I ragazzi dei bagni turchi\") e del monologo \"Targit\" (\"il sogno\").\nInoltre, ha adattato in cabilo la sceneggiatura del film \"The night of the hunter\" (\"La morte corre sul fiume\") di Charles Laughton (interpretato da Robert Mitchum) e ha tradotto un'avventura dei fumetti di Asterix (Asterix e il regalo di Cesare)."}
{"id": "611687", "revid": "124075662", "url": "https://it.wikipedia.org/wiki?curid=611687", "title": "Omobono Tucenghi", "text": "Biografia.\nSant'Omobono condusse la sua vita tra il commercio, l'impegno politico e l'aiuto ai poveri. Ben presto divenne un cittadino molto popolare e amato. Mor\u00ec un giorno d'autunno durante la Messa nella chiesa intitolata a sant'Egidio (oggi intitolata allo stesso S.Omobono), mentre recitava il Gloria.\nOmobono Tucenghi fu un uomo che, senza privilegi di nascita o prestigio di funzioni, divenne quasi leggendario per levatura e bont\u00e0 dello spirito. Era un abile mercante laniero (una tra le principali attivit\u00e0 commerciali di Cremona nel Medioevo) e molto attivo negli affari. Si spos\u00f2; secondo alcune fonti non ebbe figli, secondo altre ne ebbe due o pi\u00f9. Omobono e la sua famiglia accumularono ingenti patrimoni con il loro commercio, in quell'epoca di vitalit\u00e0 straordinaria e turbolenta in cui tante citt\u00e0 italiane passarono all'autogoverno.\nLa sua nobilt\u00e0 d'animo lo portava a usare il denaro guadagnato col commercio per la carit\u00e0. Non lasci\u00f2 scritti e nemmeno discorsi, ma attraverso la tradizione orale ci giunge la sua chiara disposizione nei confronti del denaro guadagnato: su di esso avevano precisi diritti i poveri. I soldi erano mezzi d'intervento per soccorrere la miseria. La sua generosit\u00e0 divenne proverbiale, tanto che a Cremona \u00e8 rimasto il detto \u00abNon ho mica la borsa di sant'Omobono\u00bb per rifiutare eccessive richieste di denaro.\nIn tempi di continue lotte intestine e conflitti tra citt\u00e0 (Cremona, nel conflitto tra Comuni e Impero, era schierata dalla parte imperiale) si ricorse alla sua autorit\u00e0 per arginare la violenza. Omobono contribu\u00ec con la parola a rendere pi\u00f9 vivibile la propria citt\u00e0, di cui si fece portavoce autorevole.\nQuando mor\u00ec, presto si diffusero notizie di miracoli da lui compiuti. Altrettanto rapidamente iniziarono pellegrinaggi alla sua tomba, che convinsero addirittura il vescovo Sicardo e una rappresentanza cittadina a rivolgersi a papa Innocenzo III (questa venne interrogata dal pontefice in persona), che canonizz\u00f2 Omobono gi\u00e0 il 13 gennaio 1199 con la bolla \"Quia pietas\", nella quale lo defin\u00ec \"pacificus vir\", a meno di due anni dalla morte.\nSembra che Omobono sia stato il primo laico italiano della storia a essere canonizzato da un papa. Tra i laici non italiani gi\u00e0 canonizzati prima di lui citiamo a titolo di esempio santo Stefano, re d'Ungheria, canonizzato nel 1083 da papa Gregorio VII (anche se la celebrazione fu materialmente eseguita da un suo delegato).\nCulto.\nVenne proclamato patrono cittadino dal Consiglio generale di Cremona nel 1643. Sant'Omobono \u00e8 venerato anche come protettore dei mercanti e dei sarti.\nIntorno al 1698 \u00e8 stato proclamato co-protettore della citt\u00e0 di Modena essendosi estinta proprio il giorno del suo calendario una pestilenza per la quale era stata chiesta l'intercessione alla Madonna della Ghiara.\nLa prima traslazione di reliquie del santo, dalla chiesa di S. Egidio al Duomo, ebbe luogo nel giugno 1202 per iniziativa di Sicardo. Il suo corpo \u00e8 tuttora custodito nella cripta della cattedrale di Cremona.\nFederico Caudana ha scritto un inno in suo onore, \"O Padre che vegli\".\nUna sua reliquia \u00e8 custodita dal gennaio 2016 nella chiesa a lui intitolata nel centro storico di Catanzaro."}
{"id": "611688", "revid": "34928", "url": "https://it.wikipedia.org/wiki?curid=611688", "title": "Mohand Ouyahia", "text": ""}
{"id": "611690", "revid": "34928", "url": "https://it.wikipedia.org/wiki?curid=611690", "title": "Muhend U Yahia", "text": ""}
{"id": "611692", "revid": "34928", "url": "https://it.wikipedia.org/wiki?curid=611692", "title": "Mohya", "text": ""}
{"id": "611694", "revid": "339392", "url": "https://it.wikipedia.org/wiki?curid=611694", "title": "AS-11", "text": ""}
{"id": "611697", "revid": "767487", "url": "https://it.wikipedia.org/wiki?curid=611697", "title": "Onna hissatsu godan ken", "text": "Onna hissatsu godan ken (\u5973\u5fc5\u6bba\u4e94\u6bb5\u62f3) \u00e8 un film del 1976 diretto da Shigehiro Ozawa, conosciuto anche col titolo internazionale Sister Street Fighter - Fifth Level Fist. Il film rappresenta l'ultimo capitolo della saga inaugurata dal film \"Onna hissatsu ken\", anche se viene considerato un sequel apocrifo - il personaggio principale non \u00e8 pi\u00f9 Lee Long, bens\u00ec la giovane Kiku.\nTrama.\nKiku \u00e8 solo una ragazza e i suoi genitori vivono a Kyoto. I suoi genitori disperatamente vogliono che lei li segua per trovare un marito, stabilirsi sull'isola e praticare arti marziali l\u00ec. Durante la placida vacanza, si avvia un commercio di droga dal Giappone, commercio che avviene attraverso il nascondere la cocaina nelle statue di Buddha che un ricco industriale sta richiedendo per la sua villa. Il fratello di Michi, Jim - ragazzo che piaceva a Kiku - viene eliminato a causa di questo traffico e Kiku decide di aiutare la polizia a trovare la ragazza e vendicare la morte del fratello di questa."}
{"id": "611700", "revid": "27767", "url": "https://it.wikipedia.org/wiki?curid=611700", "title": "Carassio", "text": ""}
{"id": "611701", "revid": "339392", "url": "https://it.wikipedia.org/wiki?curid=611701", "title": "AS-15", "text": ""}
{"id": "611708", "revid": "1573940", "url": "https://it.wikipedia.org/wiki?curid=611708", "title": "Bucanetes githagineus", "text": "Il trombettiere (\"Bucanetes githagineus\" ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"githagineus\", deriva da \"githago\" (nome scientifico del gittaione), cui si somma il suffisso latino -\"ineus\".\nDescrizione.\nDimensioni.\nMisura 12,5\u201315\u00a0cm di lunghezza, per un peso di 16-25 g.\nAspetto.\nSi tratta di uccelli dall'aspetto tipico dei fringillidi, robusto e massiccio, con testa rrotondata, becco conico corto e robusto, ali allungate.\nIl piumaggio \u00e8 quasi uniformemente di colore grigio-bruno, con zona cefalica pi\u00f9 tendente al grigio cenere, sottocoda bianco e ali e coda nere: \u00e8 presente dimorfismo sessuale coi maschi che presentano copritrici secondarie, codione e orli delle remiganti di colore rosa, pi\u00f9 acceso durante il periodo riproduttivo, mentre nelle femmine tali aree sono di colore biancastro. In ambedue i sessi il becco \u00e8 di colore arancio, gli occhi sono di colore bruno scuro e le zampe sono di color carnicino.\nBiologia.\nSi tratta di uccelli diurni, che vivono perlopi\u00f9 da soli o in coppie, ma che possono riunirsi in gruppetti o in stormi durante l'inverno, spostandosi alla ricerca di cibo e acqua anche su vaste aree: in questa attivit\u00e0 consiste la maggior parte della loro attivit\u00e0.\nLa voce di questi uccelli \u00e8 abbastanza caratteristica, vagamente simile al suono di una trombetta, come del resto risulta facilmente intuibile dal loro nome comune.\nAlimentazione.\nLa dieta di questi uccelli \u00e8 prevalentemente granivora, basandosi su piccoli semi delle piante erbacee o cespugliose che popolano il loro \"habitat\" di diffusione: essi si nutrono per\u00f2 anche di boccioli, bacche, germogli ed altro materiale di origine vegetale, cos\u00ec come (sebbene sporadicamente) possono nutrirsi di insetti o piccoli invertebrati.\nRiproduzione.\nSi tratta di uccelli rigidamente monogami, la cui stagione riproduttiva si estende da febbraio a giugno: durante questo periodo, anzich\u00e9 mostrare spiccata territorialit\u00e0 come osservabile in buona parte dei fringillidi, le coppie possono nidificare in semi-colonie, coi nidi distanziati fra loro su uno stesso territorio.\nIl nido, a forma di coppa, viene costruito intrecciando fibre vegetali ed imbottendo l'interno con materiale pi\u00f9 morbido: esso si posiziona al suolo, solitamente al riparo fra le rocce o sotto un cespuglio, e la sua costruzione \u00e8 a totale carico della femmina, col maschio che staziona di guardia nei pressi. Al suo interno vengono deposte 4-6 uova, che la femmina (imbeccata dal maschio) provvede a covare per circa due settimane, al termine delle quali schiudono \"pulli\" ciechi e implumi. Essi vengono imbeccati generosamente da ambedue i genitori, che li nutrono con semi rigurgitati e piccoli insetti: in tal modo, essi sono pronti per l'involo attorno alle tre settimane di vita, sebbene tendano a rimanere ancora per qualche giorno presso il nido prima di allontanarsene definitivamente e disperdersi. Generalmente, le coppie portano avanti due covate per ciascuna stagione riproduttiva.\nDistribuzione e habitat.\nCon un areale piuttosto frammentato, il trombettiere occupa ampie porzioni del Nord Africa (Sahara centrale e occidentale, Monti dell'Atlante, Tripolitania, basso corso del Nilo e coste egiziane del Mar Rosso), del Vicino Oriente (sud della penisola anatolica, Levante, penisola araba, Iran, Caucaso meridionale), dell'Asia centrale e del corso dell'Indo, giungendo fino all'India nord-occidentale (stati dell'Haryana, Punjab e Rajasthan) e contando alcune popolazioni anche in Europa (Andalusia, Canarie). Durante l'inverno, questi uccelli tendono a migrare verso sud (ci\u00f2 vale in special modo per la sottospecie \"crassirostris\", diffusa nella porzione orientale dell'areale occupato dal trombettiere), raggiungendo le aree costiere del Mar Arabico settentrionale.\nL\"'habitat\" di questi uccelli \u00e8 rappresentato dalle aree aride desertiche e semidesertiche, con pendii abbondanti e con presenza di vegetazione.\nTassonomia.\nSe ne riconoscono quattro sottospecie:\nIn passato la specie veniva ascritta al genere \"Rhodopechys\" col nome di \"R. githagineus\" o \"R. githaginea\", tuttavia attualmente si tende a ritenerne corretta l'ascrizione a un genere a parte (sebbene affine al summenzionato \"Rhodopechys\")."}
{"id": "611709", "revid": "1610933", "url": "https://it.wikipedia.org/wiki?curid=611709", "title": "Trombettiere", "text": ""}
{"id": "611712", "revid": "767487", "url": "https://it.wikipedia.org/wiki?curid=611712", "title": "Caccia alla meteora", "text": "Caccia alla meteora (edito in Italia anche come La caccia al meteorite; titolo originale \"La chasse au m\u00e9t\u00e9ore\") \u00e8 un romanzo scritto da Jules Verne .\nIl libro venne pubblicato postumo nel 1908. \nTrama.\nLa storia \u00e8 centrata inizialmente sulla vita di due famiglie di astronomi dilettanti di Whaston (cittadina immaginaria degli USA), e sullo sconvolgimento che porta la scoperta di un nuovo corpo celeste da parte dei capifamiglia in concorrenza tra loro. Il corpo celeste \u00e8 un grosso asteroide in orbita stabile intorno alla Terra, che, in seguito ad analisi spettrografiche, risulta composta d'oro. \nIn seguito entra nella vicenda lo scienziato boh\u00e8mien Zefirino Xirdal, vera macchietta verniana, che attira l'asteroide sul suolo della Groenlandia con un apparecchio di sua invenzione, basato su geniali teorie d'avanguardia su materia ed energia. Lo sconvolgimento geopolitico che produce la sola esistenza di una consimile massa d'oro sul globo terrestre rischia di scatenare una guerra mondiale; questo, e la storia della lite tra le famiglie dei due scopritori del corpo celeste, sconvolge Xirdal che - con un altro apparecchio - spinge l'asteroide ancora incandescente in mare, facendolo esplodere. \nA parte il ritorno della pace tra le famiglie dei due astronomi e due matrimoni, l'unico a guadagnare qualcosa da tutta la vicenda, alla fine, sar\u00e0 lo zio banchiere di Xirdal: messo al corrente dal nipote del suo progetto di far cadere l'asteroide sulla Terra, e poi dell'intenzione di distruggerlo, prima che questo sparisca in mare specula in borsa comprando a prezzi stracciati azioni delle miniere d'oro, e quindi diviene immensamente ricco.\nElementi tipici.\nAlcuni elementi tipici della produzione di Verne che compaiono in questo romanzo:"}
{"id": "611717", "revid": "2036687", "url": "https://it.wikipedia.org/wiki?curid=611717", "title": "Gordon Douglas", "text": "Biografia.\nDouglas inizi\u00f2 la sua carriera da bambino come attore, e da ragazzo lavor\u00f2 negli uffici degli studios di Hal Roach, apparendo anche in vari film e in almeno due cortometraggi della serie delle \"Simpatiche canaglie\" (\"Our Gang\"), \"Teacher's Pet\" (1930) e \"Birthday Blues\" (1932). Divenuto assistente del regista Gus Meins, Douglas svolse questo ruolo nel film \"Nel paese delle meraviglie\" (1934), e nei cortometraggi della serie \"Our Gang\" realizzati tra il 1934 e met\u00e0 del 1936.\nA partire da \"Bored of Education\" (1936), i cortometraggi \"Our Gang\" passarono dalla durata di venti minuti a quella di dieci minuti e Douglas divenne il regista veterano della serie. \"Bored of Education\" vinse nel 1937 il Premio Oscar per il miglior cortometraggio, l'unico di sempre onorato con tale premio. Douglas rimase il regista della serie per due anni.\nNel maggio del 1938 gli studi di Hal Roach vendettero la serie alla MGM e con essa anche il contratto di Douglas, che diresse solo due cortometraggi per la casa produttrice e decise che non avrebbe lavorato per degli studios cos\u00ec grandi e \"industriali\". Torn\u00f2 a lavorare per Roach e, durante questo secondo periodo, diresse \"Zenobia\" (1939) con Oliver Hardy, \"C'era una volta un piccolo naviglio\" (1940) con Laurel and Hardy, e \"All-American Co-Ed\" con Johnny Downs, attore bambino gi\u00e0 apparso nella serie \"Our Gang\".\nGli ultimi anni.\nNel 1942 Douglas lasci\u00f2 gli studi Roach per la RKO Radio Pictures, dove diresse molti film di serie B. Nel 1947 pass\u00f2 alla Columbia Pictures, e nel 1950 alla Warner Bros., dove diresse molti film di successo tra cui \"Sogno d'amore\" (1955) con Liberace, e \"Assalto alla Terra\" (1954). Ta i suoi ultimi film, da ricordare \"Lo sceriffo scalzo\" (1962) con Elvis Presley, \"L'investigatore\" (1967) con Frank Sinatra, \"Omicidio al neon per l'ispettore Tibbs\" (1970) con Sidney Poitier, \"Tropis - Uomo o scimmia?\" (1970).\nMor\u00ec a causa di un tumore all'et\u00e0 di 85 anni."}
{"id": "611719", "revid": "1810027", "url": "https://it.wikipedia.org/wiki?curid=611719", "title": "Palazzo Carafa di Maddaloni", "text": "Il palazzo Carafa di Maddaloni (gi\u00e0 palazzo D'Avalos) \u00e8 un palazzo monumentale di Napoli ubicato in via Maddaloni, lungo il decumano inferiore, immediatamente alle spalle del palazzo Doria d'Angri e adiacente a via Toledo; si tratta di uno dei principali edifici in stile barocco della citt\u00e0.\nStoria.\nL'edificio fu eretto nel 1580 per volere di Cesare d'Avalos, marchese del regno di Aragona, che ottenne in censuo un terreno di propriet\u00e0 del duca Camillo Pignatelli di Monteleone denominato \"Biancomangiare\". In un atto di vendita di un terreno datato 8 gennaio 1582 vennero evidenziati i confini del giardino del convento degli Olivetani della vicina chiesa di Sant'Anna dei Lombardi e del palazzo, mentre nell'aprile del medesimo anno, con lo stato avanzato dei lavori, il marchese ottenne in enfiteusi dai monaci di Monteoliveto una parte di un loro terreno chiamato \"Carogioiello\", estendendo cos\u00ec la propriet\u00e0 fino ad avere come limite l'antica via omonima. Nel 1585 fu poi acquisito un'ulteriore porzione di suolo dall'Arciconfraternita dei Pellegrini definendo i nuovi confini del palazzo a quelli che tutt'oggi ha, quindi fino a via Senise, che chiuse definitivamente il quarto lato alle spalle del corpo di fabbrica.\nLa propriet\u00e0 del palazzo, dopo un periodo nel quale si alternarono diversi acquirenti, vide nella prima met\u00e0 del XVII secolo il trasferimento al banchiere fiammingo Gaspare Roomer per poi passare alla famiglia Carafa intorno al 1650 in cambio della loro villa di Barra, villa Bisignano. L'11 febbraio 1656 fu cos\u00ec acquistato ad un'asta pubblica da Diomede V Carafa, conte di Cerreto Sannita e duca di Maddaloni, che affid\u00f2 i lavori di ristrutturazione e di abbellimento all'architetto Cosimo Fanzago.\nTali lavori, che si protrassero sin oltre il 1710, videro impegnati anche il marmoraro e piperniere Pietro Sanbarberio alla realizzazione del portale e i pittori Micco Spadaro e Giacomo del P\u00f2, quest'ultimo che subentr\u00f2 a Francesco Di Maria gi\u00e0 sul finire del Seicento, alle decorazioni delle sale interne. Gli interventi del progetto fanzaghiano compresero la realizzazione del porticato antistante l'ingresso, l'ampliamento della scala principale che assunse la struttura che ancora attualmente ha, l'ampliamento del secondo piano con l'elevazione del terzo a cui fecero seguito opere strutturali notevoli come il rinforzo delle fondamenta ad oltre 17 metri di profondit\u00e0, la realizzazione del grande portale principale e delle quattro facciate esterne, l'ampliamento della sala Maddaloni con la creazione del loggiato in marmo e del terrazzo all'esterno, la trasformazione delle finestre in balconi, la copertura delle preesistenti strutture con intonaci e stucchi e infine il collegamento idrico con l'acquedotto della Bolla.\nTra il 1766 e il 1770 furono invece intrapresi nuovi lavori di decorazione ed altri ambienti dell'edificio furono affrescati da Fedele Fischetti, che si occup\u00f2 di dipingere anche la volta dell'androne del cortile.\nIl palazzo appartenne ai Carafa di Maddaloni fino al 21 novembre 1806, quando Diomede Marzio Pacecco Carafa, sovraccarico di debiti, fu costretto a vendere la propriet\u00e0. L'immobile venne cos\u00ec frazionato in pi\u00f9 parti man mano che si successero i nuovi proprietari. Oltre allo zio di Marzio Carafa, Tommaso Caracciolo, principe di Columbrano, che ottenne in un primo momento la parte pi\u00f9 interessante del complesso, inclusa la sala Maddaloni, gli altri proprietari che si successero furono prima il principe di Avellino e poi, a partire dal 1850, la spartizione avvenne tra il principe Monaco di Arianello, il conte Garzilli, la duchessa Caetani di Miranda, il principe di Ottaiano, il Cavalier Del Prato e il duca di Catemario.\nNegli inizi del XIX secolo furono quindi effettuati ulteriori lavori di trasformazione con la realizzazione della scala sussidiaria del conte Garzilli, collocata a sinistra del cortile e che dava accesso alla sua porzione di appartamento, la costruzione di un passetto coperto al terzo piano e il nuovo collegamento idrico con l'acquedotto del Carmignano.\nNel palazzo, come testimonia una lapide nell'angolo tra via Maddaloni e via Toledo, ebbe sede la Suprema Corte di Giustizia, di cui Raffaele Conforti fu uno degli illustri membri. Un'altra lapide testimonia invece che tra il 1901 e il 1903 visse nel palazzo il politico e sindaco della citt\u00e0 Luigi Miraglia mentre un'altra ancora ricorda che vi visse e mor\u00ec il filologo e letterato Leopoldo Rodin\u00f2.\nDurante la seconda guerra mondiale fu gravemente danneggiato a causa di due bombe che colpirono il lato su via Senise e il cortile interno. Seppur dal 1939, con la nuova legge che protegge il patrimonio Architettonico e Culturale Nazionale, l'intero complesso fu vincolato, le parti crollate a seguito dei bombardamenti vennero ricostruite senza alcun'osservazione alle regole del restauro. Ulteriori danni furono poi causati nel 1980 anche dal terremoto dell'Irpinia, che lo costrinsero a ricevere un importante intervento di restauro conservativo avviato nel 1982 e che \u00e8 durato pi\u00f9 di 30 anni.\nDescrizione.\nIl palazzo occupa un intero isolato posto tra due vie di notevole importanza che scorrono laterali, via Toledo e via Sant'Anna dei Lombardi, e tra due vicoletti che collegano le stesse due arterie principali: via Tommaso Senise alle spalle e via Maddaloni dinanzi l'ingresso principale. La struttura presenta una planimetria irregolare, dovuta per lo pi\u00f9 alle successive compravendite dei terreni e alle aggiunte realizzate in corso d'opera. Sulle finestre delle facciate esterne sono poste delle decorazioni in stucco con medaglioni ritraenti \"leoni\" e \"aquile\", volute direttamente dal Carafa per simboleggiare le virt\u00f9 della famiglia.\nLa facciata principale su via Maddaloni \u00e8 caratterizzata da un fastoso portale in marmo e piperno che funger\u00e0 da modello per tutti i portali settecenteschi successivi. Questo \u00e8 costituito da un arco d'ingresso a tutto sesto che ospita una rosta lignea del Seicento; ai lati del portale si ergono coppie di paraste tuscaniche sovrapposte in bugne alternate che poggiano su basamenti rigonfiati e sovrapposti che a met\u00e0 altezza sono interrotte da una fascia che si ricongiunge alle imposte dell'arco d'ingresso. Le paraste sono accompagnate ai lati da volute che terminano in fastigi e inoltre sono sormontate dalla trabeazione interrotta dall'apparato scultoreo in cartigli e da un'edicola tonda cava entro la quale era il busto di Diomede V Carafa. La macchina scenografica \u00e8 conclusa da un timpano aperto che lambisce il balcone del piano nobile.\nL'androne \u00e8 caratterizzato dalla notevole altezza che comprende anche il piano ammezzato; la volta \u00e8 affrescata da Fedele Fischetti mentre su una parete laterale ci sono i resti di una fontanella in marmo. Il cortile, di pianta rettangolare, presenta sulla destra la rampa di scale a due luci; sul fondo c'\u00e8 il porticato secentesco che ha perso, parzialmente, l'apparato decorativo in stucco mostrando gli interventi eseguiti con il calcestruzzo sugli stipiti delle finestre.\nAl piano nobile si alternano diverse sale che attualmente risultano frazionate per la creazione di appartamenti. I diversi ambienti sono affrescati da alcuni dei pi\u00f9 importanti pittori della scena barocca e rococ\u00f2, quali Fedele Fischetti, Giacomo del P\u00f2, Francesco Di Maria e Francesco De Mura. Tra le sale principali c'\u00e8 la grande sala Maddaloni, appartenente alla prima met\u00e0 del XVII secolo e sorta come grande galleria da ballo per le feste e ricevimenti, all'esterno della quale si apre invece un loggiato-serliana in marmo di ordine tuscanico concluso dalla balaustra del terrazzo superiore risalente questi due ultimi elementi ai lavori del Fanzago della seconda met\u00e0 del Seicento. La sala vede al suo interno affreschi in trompe-l'\u0153il lungo le pareti e nella base della volta con le \"Storie del trionfo di Alfonso d'Aragona\" iniziati da Giacomo del Po e completati da Fedele Fischetti tra il 1766 e il 1770 che ruotano per tutto il perimetro, al di sotto delle quali si aprono dei balconcini con finta ringhiera in legno. L'ambiente veniva utilizzato da Diomede Carafa come grande sala dell'arte utilizzata per lo pi\u00f9 per il teatro, la danza e per la musica: qui si sono esibiti infatti Alessandro e Domenico Scarlatti, Giovanni Battista Pergolesi, Leonardo Leo e diversi altri compositori. Giacomo Casanova nelle sue \"Memorie\" la ricorda come \"galleria ricchissima\", mentre Tommaso Caracciolo ne descrive dettagliatamente le ricche decorazioni interne in una sua lettera del 1811 dopo aver acquistato lo stabile. Un'altra sala che conserva ancora il ciclo originario del Fischetti \u00e8 invece quella della Scherma, mentre la sala Sferica (nome che deriva dalla sua forma architettonica) che era collocata ad angolo tra via Senise e via Toledo e che aveva sulla volta un ciclo di Giacomo del Po venne definitivamente distrutta durante la seconda guerra mondiale.\nAltri ambienti dell'edificio rimandano a decorazioni barocche, rococ\u00f2 e neoclassiche di inizio Ottocento mentre su via Senise si apre infine un corridoio con arcate che attualmente risulta chiuso da superfetazioni varie."}
{"id": "611730", "revid": "1305887", "url": "https://it.wikipedia.org/wiki?curid=611730", "title": "Colonna Infame Skinhead (album)", "text": "Primo ed unico LP, pubblicato nel 1998, del complesso oi! romano Colonna Infame Skinhead"}
{"id": "611732", "revid": "200568", "url": "https://it.wikipedia.org/wiki?curid=611732", "title": "Contrada della Cava", "text": "La Contrada della Cava, sita nella parte ovest di Orvieto, costituisce il cuore del quartiere medievale della citt\u00e0. \u00c8 attraversata da \"Via della Cava\".\nNel Medioevo la contrada era la zona degli artigiani, come testimoniano dei resti di fornaci, le vasche di qualche follonica.\nLa \"Fonte della Cava\", di cui gi\u00e0 si parlava nel 1299, era il primo posto dove rifocillare gli asini dopo l'ascesa della rupe di Orvieto.\nPersino le grotte (ora cantine, magazzini o negozi) erano adibite a stalle per gli asini o addirittura a malsane abitazioni e laboratori.\nFino agli anni sessanta del secolo scorso era il rione preferito dai turisti per pranzare o cenare nelle osterie o nelle bettole.\nNegli anni ottanta si \u00e8 incominciato a ristrutturare le abitazioni rispettando l'aspetto originario nonostante l'inserimento di nuovi negozi.\nNel quartiere si trovano gli ultimi anziani che parlano ancora il dialetto orvietano.\nCollegamenti esterni.\nInfo da un sito su Orvieto"}
{"id": "611734", "revid": "125481565", "url": "https://it.wikipedia.org/wiki?curid=611734", "title": "Maxwell Taylor", "text": "Dopo una brillante carriera nelle truppe aviotrasportate dell'Esercito degli Stati Uniti durante la seconda guerra mondiale, assunse una crescente influenza negli affari politico-militari nel corso degli anni sessanta promuovendo presso la presidenza di John Fitzgerald Kennedy prima e la presidenza di Lyndon B. Johnson poi la nuova strategia della \"risposta flessibile\" e sostenendo posizioni favorevoli all'impegno americano nella guerra del Vietnam.\nLa seconda guerra mondiale.\nMaxwell Taylor combatt\u00e9 con il grado di generale durante la Seconda guerra mondiale come vice-comandante della 101\u00aa divisione aviotrasportata. In missione segreta a Roma il 7 settembre 1943 cerc\u00f2 di concordare i tempi ed i modi dell'Armistizio (Unconditional Surrender) dell'8 settembre 1943. Nel 1949 divenne comandante delle truppe americane dislocate a Berlino, carica che ricopr\u00ec per 2 anni.\nIl dopoguerra.\nNel 1953 divenne membro dello Stato Maggiore fino al 1959, anno del suo ritiro.\nIl rientro in servizio e la guerra del Vietnam.\nRientr\u00f2 in servizio attivo nel 1961 dopo il tragico sbarco della Baia dei Porci a Cuba, Il Presidente John F. Kennedy lo volle nel comitato espressamente formato con lo scopo di destituire Fidel Castro, comitato diretto da Robert F. Kennedy. Il 4 novembre 1961 venne avviata \"L'Operazione Mangusta\", con il fine di attuare a Cuba azioni di sabotaggio e insurrezioni contro il governo castrista. Nel 1962 Kennedy lo nomin\u00f2 capo degli stati maggiori riuniti, carica che ricopr\u00ec anche dopo la morte del Presidente, sotto l'amministrazione di Lyndon B. Johnson.\nIl ruolo di Taylor fu soprattutto estremamente importante all'inizio della guerra del Vietnam; inviato in Indocina dal presidente Kennedy nell'ottobre 1961 per valutare la situazione e presentare le sue proposte per risolvere la grave crisi del Vietnam del Sud, il generale present\u00f2 un rapporto finale bellicoso che riaffermava la validit\u00e0 della teoria del domino, raccomandava un incremento dei consiglieri militari americani e l'invio di almeno tre squadroni di elicotteri con piloti statunitensi. Egli inoltre propose anche in un documento segreto riservato personalmente al presidente, di inviare 8.000 soldati di truppe combattenti americane; Taylor apparve decisamente favorevole all'intervento diretto in Vietnam e dimostr\u00f2 scarsa perspicacia scrivendo che il \"Vietnam del Sud non \u00e8 un luogo eccessivamente difficile o sgradevole nel quale operare\" ed escludendo una possibile risposta militare del Vietnam del Nord che a suo parere sarebbe stato paralizzato eventualmente dai bombardamenti degli aerei statunitensi.\nIl ritiro definitivo.\nSi ritir\u00f2 definitivamente dalla carriera militare nel 1964 ma mantenne una grande influenza nel campo della politica estera e dei problemi strategici nell'amministrazione Johnson. Divenne Ambasciatore nel Vietnam del Sud nel biennio 1964-1965 e Capo del Consiglio dell'Intelligence per gli affari esteri (1965-1969). Mor\u00ec a Washington il 19 aprile, 1987."}
{"id": "611736", "revid": "958185", "url": "https://it.wikipedia.org/wiki?curid=611736", "title": "Bernard Kouchner", "text": "Di religione ebraica, \u00e8 uno dei fondatori dell'organizzazione Medici senza frontiere e di M\u00e9decins du Monde. \u00c8 stato ministro della Salute sotto Mitterrand e ministro degli Affari esteri ed europei dei primi due governi guidati da Fran\u00e7ois Fillon sotto la presidenza di Nicolas Sarkozy.\nProfessore universitario, \u00e8 marito di Christine Ockrent, nota giornalista della televisione e della carta stampata francese.\nBiografia.\nAttivit\u00e0 politica e umanitaria.\nDopo aver aderito in giovent\u00f9 al Parti Communiste (PC) e aver partecipato ai moti studenteschi del maggio 1968, a partire dalla fine degli anni Sessanta diventa un simpatizzante del Parti Socialiste (PS). Da allora \u00e8 considerato come un uomo di sinistra, che tuttavia ha sempre assunto posizioni di grande indipendenza rispetto allo schieramento progressista .\nNel 1971 si reca nel Biafra con l'organizzazione \"Secours m\u00e9dical fran\u00e7ais\" (SMF), che anche grazie al suo contributo si trasformer\u00e0 in Medici senza frontiere (MSF). Nel 1979 abbandona MSF e fonda \"M\u00e9decins du monde\". Personaggio fortemente mediatico, soprattutto dopo una spedizione in Somalia nel 1992, diventa in breve tempo uno dei \"french doctors\" pi\u00f9 noti in patria e all'estero.\nIncarichi di governo e internazionali.\nDopo la rielezione del socialista Fran\u00e7ois Mitterrand alla presidenza della Repubblica nel maggio 1988, \u00e8 chiamato a far parte del nuovo governo in qualit\u00e0 di esponente della societ\u00e0 civile. \u00c8 infatti segretario di Stato presso il ministero degli affari sociali e il lavoro, con l'incarico dell'inserzione sociale nel primo governo di Michel Rocard (dal 13 maggio al 28 giugno 1988).\nSegretario di Stato presso il primo ministro, con l'incarico dell'azione umanitaria nel secondo governo di Michel Rocard (dal 28 giugno 1988 al 17 maggio 1991), \u00e8 stato il primo a suggerire, nel 1991, durante l'attacco aereo di Saddam contro la minoranza curda, il concetto di \"droit d'ing\u00e9rance humanitaire\" (diritto d'ingerenza umanitaria). Mise in discussione per la prima volta il principio di sovranit\u00e0 degli Stati e apr\u00ec la porta alla stagione degli interventi militari in territori controversi e alla moderna terminologia di \"guerra umanitaria\" o \"missione militare di pace\".\nSegretario di Stato presso il ministro di Stato, ministro degli affari esteri, con l'incarico dell'azione umanitaria, nel governo di \u00c9dith Cresson (dal 17 maggio 1991 al 4 aprile 1992), \u00e8 stato poi ministro della sanit\u00e0 e dell'azione umanitaria nel governo di Pierre B\u00e9r\u00e9govoy (dal 4 aprile 1992 al 30 marzo 1993).\nNel 1993 fonda la \"Fondation pour l'action humanitaire\". Nel 1994 \u00e8 eletto deputato europeo per il PS, ma l'anno successivo aderisce al Parti radical-socialiste (PRS) di cui diventa per breve tempo il portavoce. Nel 1996 si riavvicina al PS, senza tuttavia assumere responsabilit\u00e0 di partito. Si dimette dal Parlamento europeo il 4 giugno 1997, perch\u00e9 nominato segretario di Stato presso il ministero degli affari sociali e il lavoro, con l'incarico della sanit\u00e0 nel governo del socialista Lionel Jospin.\nIl 28 luglio 1999 si dimette dal governo, perch\u00e9 designato dal primo ministro Jospin - con l'accordo del presidente della Repubblica Jacques Chirac - alto rappresentante speciale del Segretario generale dell'ONU nel Kosovo. Rester\u00e0 in carica fino al gennaio 2001.\nIl 6 febbraio 2001 rientra nel governo Jospin come ministro delegato presso il ministero del lavoro e della solidariet\u00e0, con l'incarico della sanit\u00e0. Lascia l'incarico il 7 maggio 2002 a seguito della scadenza della legislatura.\nNel 2003 si pronuncia a favore dell'intervento degli USA contro l'Iraq.\nDall'agosto 2005 \u00e8 rappresentante dell'Unione europea nell'ambito del gruppo internazionale indipendente di esperti incaricato di supportare la commissione d'inchiesta presidenziale sulle violazioni dei diritti dell'uomo nello Sri Lanka.\nNel 2010, il Jerusalem Post ha messo Bernard Kouchner al quindicesimo posto nella lista dei pi\u00f9 influenti ebrei al mondo.\nMinistro di Sarkozy.\nAlle elezioni presidenziali del 2007 sostiene la candidatura della socialista S\u00e9gol\u00e8ne Royal, appoggiando allo stesso tempo le idee di superamento dei tradizionali schieramenti espresse sia da Fran\u00e7ois Bayrou che da Nicolas Sarkozy, gli altri due principali candidati alla presidenza. Il 6 maggio 2007 Sarkozy \u00e8 eletto presidente della Repubblica e decide di nominare un governo di apertura, ossia allargato a personalit\u00e0 autorevoli vicine al PS come, appunto, Bernard Kouchner, che infatti il 18 maggio entra nel nuovo governo di Fran\u00e7ois Fillon come ministro degli Affari esteri ed europei. Kouchner \u00e8 per questo immediatamente espulso dal Partito Socialista.\nNel 2009, il libro \"Le Monde selon K\" di Pierre P\u00e9an mette in discussione l'immagine pubblica di Kouchner, per gli affari di questo in Africa e in Kosovo, provocando la reazione sdegnata dell'interessato, al quale arriva immediatamente la solidariet\u00e0 del presidente della Repubblica e del governo.\nLascia il governo il 14 novembre 2010, in occasione di un vasto rimpasto.\nVita privata.\nHa quattro figli: Julien, Camille e Antoine sono nati dal suo primo matrimonio, con \u00c9velyne Pisier, mentre da Christine Ockrent ha avuto Alexander."}
{"id": "611737", "revid": "122871", "url": "https://it.wikipedia.org/wiki?curid=611737", "title": "Penetrazione sessuale", "text": "La penetrazione sessuale (dal latino \"p\u0113nitus\", ossia \"nell'intimo\", \"nel fondo\") consiste nell'inserimento del pene nella vagina, nella bocca o nell'ano del proprio compagno o compagna.\nViene comunemente definito attivo o insertivo il soggetto che inserisce il pene e passivo o ricettivo colui che lo riceve.\nPosizioni coitali.\nLe pi\u00f9 comuni e diffuse posizioni del coito sono:\nQuando si parla di penetrazione sessuale ci si riferisce, infine, anche alla penetrazione con le dita oppure al sesso praticato con oggetti, ad esempio, tramite plug, dildo o vibratori, o pene finto e quindi, in genere, all'inserimento di qualsivoglia oggetto, all'interno di uno qualsiasi degli orifizi del corpo maschile o femminile, al fine di ottenere sensazioni di piacere e di eccitazione sessuale. In queste attivit\u00e0, generalmente, per ridurre il rischio di gravidanze indesiderate o malattie sessualmente trasmissibili viene usato il preservativo. Un lubrificante intimo in alcuni casi risulta indispensabile e costituisce comunque un valido aiuto al comfort della pratica.\nComunemente il termine penetrazione viene impropriamente usato per descrivere anche il \"sesso anale\" e il \"sesso orale\".\nPenetrazioni multiple.\nLe penetrazioni multiple sono penetrazioni sessuali attuate generalmente fra due o pi\u00f9 persone oppure anche individualmente, dato che possono essere effettuate non solo attraverso l'uso del pene, ma anche tramite le dita, i dildo, vibratori, falli, gli strap-on dildo indossati da donne e giocattoli sessuali.\nLo scopo del partner nel sottoporsi a penetrazioni simultanee consiste nel desiderio di ottenere un piacere maggiore di quello derivante da una singola penetrazione, per via del maggior numero di terminazioni nervose coinvolte, ubicate principalmente nelle mucose del corpo.\nTipi.\nLe pratiche di penetrazioni multiple possono essere varie; quelle pi\u00f9 comuni sono le seguenti:"}
{"id": "611742", "revid": "834", "url": "https://it.wikipedia.org/wiki?curid=611742", "title": "Ladder Diagram", "text": ""}
{"id": "611743", "revid": "36426", "url": "https://it.wikipedia.org/wiki?curid=611743", "title": "Cosimo I di Toscana", "text": ""}
{"id": "611746", "revid": "22356", "url": "https://it.wikipedia.org/wiki?curid=611746", "title": "Jaxartes", "text": ""}
{"id": "611749", "revid": "2030671", "url": "https://it.wikipedia.org/wiki?curid=611749", "title": "Non \u00e8 vero... ma ci credo", "text": "Non \u00e8 vero... ma ci credo \u00e8 una commedia in tre atti del 1942, scritta da Peppino De Filippo.\nDalla commedia fu tratto un film omonimo, nel 1952, con la regia di Sergio Grieco\nTrama.\nIl commendatore Gervasio Savastano \u00e8 tormentato dalla superstizione; i suoi affari non vanno bene e lui ritiene che la colpa sia di un suo impiegato, Belisario Malvurio, cui attribuisce un influsso malefico.\nAnche in famiglia ci sono problemi: sua figlia Rosina si \u00e8 innamorata di un giovane impiegato, che il commendatore ritiene non all'altezza della ragazza.\nAll'improvviso, per\u00f2, la fortuna sembra ricordarsi del commendator Savastano; in azienda arriva un giovane, Alberto Sammaria, gobbo, e con il suo arrivo gli affari cominciano di colpo ad andar bene.\nAnche la figlia del commendatore sembra aver ritrovato la serenit\u00e0, il giovane di cui era perdutamente innamorata \u00e8 diventato un lontano ricordo.\nTutto sembra filare liscio, ma il diavolo ci mette lo zampino: Alberto Sammaria confessa al commendatore di essersi innamorato di Rosina, e per questo motivo \u00e8 costretto a dare le dimissioni.\nIl commendatore \u00e8 disperato, ma trover\u00e0 una soluzione: convincer\u00e0 sua figlia a sposare Sammaria. Dopo un'iniziale resistenza, la ragazza si convince; ma un incubo sconvolge i sogni del commendatore: che i suoi nipotini ereditino il difetto fisico di Sammaria.\nIl matrimonio si celebra, ma il commendatore non riesce ad allontanare i suoi timori e comunica ai ragazzi la sua intenzione di invalidare le nozze; ma a questo punto scoprir\u00e0 di essere stato raggirato: Sammaria non \u00e8 altri che il giovane di cui Rosina era sempre stata innamorata e la gobba era solo un artificio cucito nella giacca per consentirgli di entrare nelle grazie del futuro suocero. \nIl commendatore cede all'amore dei due giovani, anche perch\u00e9, pure se non \u00e8 gobbo, Sammaria ha portato bene."}
{"id": "611750", "revid": "1740782", "url": "https://it.wikipedia.org/wiki?curid=611750", "title": "Cinodromo", "text": "Un cinodromo \u00e8 uno spazio aperto in cui si svolgono le corse di levrieri.\nIl percorso ha forma ellittica o ad U e spesso i cani partecipanti devono seguire durante la corsa una lepre meccanica. \nItalia.\nFino a poco tempo fa in Italia se ne trovava uno solo, a Roma nel quartiere Ostiense, chiuso nel 2001, noto per essere stato set del film Pierino torna a scuola e location di alcune scene del film Arrangiatevi (1959) di Mauro Bolognini. Nel 2008 ne fu aperto un altro a Castano Primo, omologato Enci per corse amatoriali di levrieri e riconosciuto dalla Federazione Cinofila Internazionale. Durante il corso dell'anno \u00e8 teatro di vari eventi, manifestazioni e raduni."}
{"id": "611752", "revid": "436907", "url": "https://it.wikipedia.org/wiki?curid=611752", "title": "Compagni, cittadini, fratelli, partigiani", "text": "Compagni, cittadini, fratelli, partigiani \u00e8 il secondo EP del gruppo musicale italiano CCCP - Fedeli alla linea, pubblicato nel 1985.\nDescrizione.\nIl titolo ripete il primo verso di \"Per i morti di Reggio Emilia\" di Fausto Amodei del 1960 (\u00abCompagno cittadino, fratello partigiano / stringiamoci per mano in questi giorni tristi\u00bb), popolare canzone del cantautore torinese Fausto Amodei dedicata ai manifestanti uccisi dalla polizia a Reggio Emilia (da cui i CCCP provenivano) ed in Sicilia durante le proteste contro il Governo Tambroni..\nUn verso del brano \"Morire\" recita \"Lode a Mishima, e a Majakovski\", in riferimento ai due scrittori suicidi Vladimir Vladimirovi\u010d Majakovskij e Yukio Mishima.\nIl numero 77, pi\u00f9 volte nominato nella canzone \"Emilia Paranoica\", non si riferisce all'anno 1977, bens\u00ec a un chitarrista punk di Sassuolo, Marco Trascendi (1961-1998), popolare nel modenese anche per la sua tossicodipendenza. Il soprannome \"77\" fa riferimento alla sua precoce passione per il punk in Italia, in particolare all'unico album dei Sex Pistols (\"Never Mind the Bollocks, Here's the Sex Pistols\") uscito nel 1977. Nella canzone viene inoltre nominato il Tuwat, locale che si trovava a Carpi e che aveva preso il nome da una grande manifestazione che si svolse a Berlino nel 1981. Contrazione di \"Tue Etwas\" nella parlata berlinese, significa pi\u00f9 o meno \"fa' qualcosa\". Il barista del locale era Danilo Fatur, in arte Jos\u00e9 Lopez Macho Frasquelo, che venne poi \"arruolato\" nelle file dei CCCP in qualit\u00e0 di \"artista del popolo\", che proprio l\u00ec lo conobbero.\nRoipnol e Plegine, nominati nel brano, sono psicofarmaci.\nL'immagine del picture disc ritrae due figure del Monumento agli eroici difensori di Leningrado situato in Piazza della Vittoria a San Pietroburgo."}
{"id": "611758", "revid": "767487", "url": "https://it.wikipedia.org/wiki?curid=611758", "title": "Francesca Salviati", "text": "Biografia.\nSi spos\u00f2 due volte, la prima con Piero Gualterotti, dal quale ebbe una figlia di nome Maria, che and\u00f2 sposa a Filippo Salviati. Dopo la morte del primo marito, spos\u00f2 nel 1533 Ottaviano de' Medici, patrizio di Firenze appartenente ad un ramo secondario della famiglia Medici.\nLa coppia ebbe come figlio il cardinale Alessandro de' Medici, che, dopo aver ricoperto importanti cariche come quella di Arcivescovo di Firenze, nel 1605 fu eletto papa scegliendo il nome di Leone XI; il suo pontificato dur\u00f2 appena 27 giorni, tanto da essere chiamato dai fiorentini il \"Papa Lampo\"."}
{"id": "611761", "revid": "201394", "url": "https://it.wikipedia.org/wiki?curid=611761", "title": "Ortodossia (singolo)", "text": "Ortodossia \u00e8 il primo singolo del gruppo musicale italiano CCCP - Fedeli alla linea, pubblicato nel 1984.\nDescrizione.\n\"Spara Jurij\".\nIl brano \"Spara Jurij\" si riferisce a un incidente avvenuto il 1\u00ba settembre 1983, quando dei caccia sovietici abbatterono il Volo Korean Air Lines 007 fuori rotta e sconfinato nello spazio aereo russo, credendolo un aereo spia statunitense e causando 269 vittime. Il tragico errore caus\u00f2 inoltre una inevitabile crisi dei rapporti tra le due superpotenze. Jurij Andropov, l'allora segretario generale del PCUS, \u00e8 appunto lo Jurij della canzone. Inizialmente il pubblico non comprese immediatamente a chi fosse realmente riferita la canzone.\nIn merito alla genesi della canzone, il bassista Umberto Negri afferma che il 2 settembre 1983: \u00abGiovanni entra, \"Ciao Negri!\" Si avvicina al microfono e commenta la notizia del giorno, un Boeing coreano abbattuto da un caccia sovietico. Poi si avvicina al microfono e grida: \"Spara!!!\"\u00bb.\nDal 1986 durante i loro concerti, i CCCP erano soliti interrompere l'esecuzione del brano per dare spazio ad Annarella, la \"benemerita soubrette\", che, esibendo al pubblico i dischi del gruppo, esortava ad acquistarli dicendo: \u00abCittadine e cittadini, questi sono i miei gioielli, acquisiteli!\u00bb. Tale formula ha beneficiato nel tempo di una valenza particolare nell'espressione artistica complessiva dei CCCP, tale da ispirare il titolo della raccolta \"Ecco i miei gioielli\" del 1992.\n\"Punk Islam\".\nL'ispirazione e l'idea per il brano \"Punk Islam\" venne a Giovanni Ferretti osservando una scritta sui muri di una stazione della metropolitana di Berlino-Kreuzberg dove allora viveva.\nLa strofa \u00abWir sind die T\u00fcrken von morgen\u00bb () contenuta nel brano \u00e8 ripresa dal brano \"Kebab Tr\u00e4ume\", scritto da Gabi Delgado dei Deutsch-Amerikanische Freundschaft e da questi pubblicato nel 1980. Il brano \u00e8 stato eseguito dal vivo varie volte dai CCCP; inoltre \u00e8 stato pubblicato anche da diversi gruppi punk tedeschi con il titolo \"Milit\u00fcrk\", quali ad esempio Mittagspause nel 1979 e Fehlfarben nel 1980. Nel riff della canzone \u00e8 presente inoltre una citazione del celebre brano dei Dead Boys \"Sonic Reducer\" del 1977. Il brano \"Kebab Tr\u00e4ume\" \u00e8 stato altres\u00ec riproposto nel 2018 da Massimo Zamboni, Angela Baraldi e Cristiano Roversi nell'album \"Sonata a Kreuzberg\".\nPubblicazione.\nIl singolo \u00e8 stato stampato originalmente dall'etichetta discografica Attack Punk Records in formato 7\" su vinile rosso con numero di catalogo SIXTH ATTACK. Per celebrare il trentennale dell'uscita, il disco \u00e8 stato ristampato alla fine del 2014 dalla Universal in un'edizione limitata di mille copie, sempre su vinile rosso, con numero di catalogo 06025 470 8481 1. Ne esiste inoltre un'edizione promozionale, con copertina bianca, pubblicata dalla Attack Punk nel 1984 e un'edizione non ufficiale pubblicata in Giappone nel 2009.\nL'immagine di copertina rappresenta in forma stilizzata tre soldati della NVA, l'Armata Popolare Nazionale della Repubblica Democratica Tedesca in uniforme solenne durante l'esecuzione a passo d'oca del cerimoniale del cambio della guardia presso la Neue Wache, l'allora \"altare della patria\" a Berlino Est. Non si tratta quindi, come spesso erroneamente citato, dei cosiddetti Vopos, degli agenti di polizia della Germania Est."}
{"id": "611763", "revid": "1632387", "url": "https://it.wikipedia.org/wiki?curid=611763", "title": "Abandon", "text": "Abandon \u00e8 il sedicesimo album in studio dei Deep Purple, uscito nel 1998 ed ha raggiunto la sesta posizione in Norvegia.\nIl disco.\nQuesto \u00e8 l'ultimo album in studio con Jon Lord alle tastiere (dopo seguir\u00e0 il trentennale del Concerto per Gruppo ed Orchestra). Contiene una rivisitazione di una delle canzoni del gruppo apparsa in precedenza su un altro album - \"Bloodsucker\" da \"Deep Purple in Rock\" (qui reintitolata \"Bludsucker\"). Il titolo dell'album \u00e8 un gioco di parole di Ian Gillan - \"A Band On\" che sta a significare: \"una band che sta bene\" oppure \"abbandono\".\nDurante le sessioni di registrazione di \"Abandon\" i brani \"Picture of Innocence\", \"I've Got Your Number\" e \"Long Time Gone\" erano stati scritti originariamente per questo album ma vennero esclusi, ed infine inclusi nell'album \"Bananas\", pubblicato cinque anni dopo.\nL'album ottiene un buon successo anche se inferiore al precedente album. \nNel 1999 venne pubblicato l'album dal vivo \"\", concerto tenuto dal gruppo a Melbourne, il primo dopo 15 anni in Australia, nel quale il gruppo esegue alcuni brani dei pi\u00f9 recenti \"Abandon\" e \"Purpendicular\" oltre ai grandi successi del passato.\nLa copertina raffigura un uomo che si tuffa da un grattacielo."}
{"id": "611764", "revid": "1812835", "url": "https://it.wikipedia.org/wiki?curid=611764", "title": "La fiamma del peccato", "text": "La fiamma del peccato (\"Double Indemnity\") \u00e8 un film del 1944 diretto da Billy Wilder e interpretato da Fred MacMurray, Barbara Stanwyck e Edward G. Robinson, adattamento dell'omonimo romanzo di James M. Cain del 1943.\nCandidato a sette premi Oscar, \u00e8 considerato uno dei primi e pi\u00f9 rappresentativi \"film noir\" per la cupa ambientazione urbana e l'intensa caratterizzazione dei personaggi, in particolare della \"dark lady\" Phyllis Dietrichson, interpretata dalla Stanwyck e classificatasi 8\u00aa tra i migliori cattivi della storia del cinema secondo l'American Film Institute.\nLa sceneggiatura, scritta da Wilder con il noto autore di narrativa \"hard boiled\" Raymond Chandler, \u00e8 risultata 26\u00aa nella \"101 Greatest Screenplays\" della Writers Guild of America West e nel 1992 il film \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\". Nel 1998 l'AFI lo ha posizionato al 38\u00ba posto nella lista dei 100 migliori film statunitensi di sempre e nell'edizione aggiornata del 2007 \u00e8 salito al 29\u00ba posto. Lo stesso anno \u00e8 entrato nella \"Film Hall of Fame\" della Online Film &amp; Television Association.\nTrama.\nLos Angeles, 1938. L'agente assicurativo Walter Neff rientra a tarda notte nel suo ufficio presso la compagnia Pacific All Risk. Indebolito da una ferita alla spalla, inizia a confessare la sua storia al dittafono del collega Barton Keyes.\nInizia cos\u00ec il lungo flashback che caratterizza la gran parte del film, partendo dall'incontro tra Neff e l'affascinante Phyllis Dietrichson, insoddisfatta moglie di un suo cliente che gli propone di eliminare l'anziano e avaro marito dopo avergli fatto stipulare a sua insaputa una cospicua polizza sugli infortuni. Neff appare irreprensibile, ma Phyllis sa come usare l'arma della seduzione e non ci mette molto a convincerlo. I due pianificano quindi l'omicidio in modo far sembrare la morte una caduta accidentale da un treno, cos\u00ec da rendere valida la clausola della doppia indennit\u00e0 e raddoppiare il capitale liquidato.\nIl crimine viene compiuto secondo i piani, ma l\u2019arguto Barton Keyes sospetta un omicidio e crede che Phyllis abbia assassinato il marito con l'aiuto di un complice, che identifica nel fidanzato della figlia di primo letto di Dietrichson Lola, con cui Phyllis ha intrecciato una relazione. Neff capisce di essere stato usato dalla donna e si reca da lei con l'intenzione di ucciderla, ma Phyllis spara per prima ferendolo alla spalla; Neff si avvicina e, nonostante la donna lo abbracci dicendogli di aver capito di amarlo, le spara a bruciapelo.\nSi ritorna quindi all'inizio, quando Keyes arriva giusto in tempo per ascoltare la confessione e scoprire la verit\u00e0 sull'amico.\nProduzione.\nNel 1936 il romanzo \"La morte paga doppio\" fu pubblicato da James M. Cain in forma seriale sulla rivista \"Liberty\". La storia traeva ispirazione dal caso di Ruth Snyder, condannata alla sedia elettrica nel 1927 per aver ucciso il marito, con la complicit\u00e0 del commesso viaggiatore Henry Judd Gray, dopo averlo convinto a stipulare un'assicurazione sulla vita di 48.000 dollari con la clausola della \"doppia indennit\u00e0\".\nL'agente dello scrittore invi\u00f2 a tutte le major di Hollywood una copia del romanzo e la richiesta di 25.000 dollari per la cessione dei diritti cinematografici. Le offerte furono per\u00f2 subito bloccate da una lettera inviata agli studi di produzione da Joseph Breen, responsabile della Production Code Administration, in cui afferm\u00f2 che un eventuale film sarebbe stato sicuramente bocciato in quanto la trama violava le disposizioni del Codice Hays, le linee guida che specificavano cosa fosse o non fosse considerato \"moralmente accettabile\" nella produzione di film:\nNel settembre del 1943, quando \"Double Indemnity\" fu incluso nella raccolta di Cain intitolata \"Three of a Kind\", il dirigente della Paramount Joseph Sistrom pens\u00f2 che il materiale sarebbe stato perfetto per il regista Billy Wilder e acquist\u00f2 i diritti per 15.000 dollari. Lo studio present\u00f2 una bozza dell'adattamento alla PCA, ma la risposta fu identica a quella di otto anni prima. Dopo che Wilder e lo sceneggiatore Charles Brackett ebbero apportato alcune modifiche, l'amministrazione approv\u00f2 il progetto ma impose ulteriori \"correzioni\" riguardanti la scena in cui Phyllis \u00e8 coperta solo da un asciugamano (ritenuta troppo provocatoria), l'intera sequenza della disposizione del cadavere sui binari e la scena finale della camera a gas.\nLa sceneggiatura.\nSebbene avesse lavorato al primo adattamento, Brackett decise che l'argomento era troppo scabroso e si ritir\u00f2 dal progetto, costringendo Wilder a trovare un altro collaboratore. La prima scelta fu lo stesso autore del romanzo, che stava per\u00f2 lavorando per un altro studio (sebbene abbia in seguito sostenuto che non gli fu mai chiesto) per cui Joseph Sistrom, grande ammiratore de \"Il grande sonno\", sugger\u00ec il nome di Raymond Chandler. In seguito il regista avrebbe ricordato con disappunto il loro primo incontro: aspettandosi un ex investigatore privato che aveva trasformato le sue esperienze in una prosa coraggiosa, si trov\u00f2 davanti quello che avrebbe poi descritto come un uomo dall'aspetto di un contabile. Essendo nuovo a Hollywood, Chandler decise di sfruttare l'opportunit\u00e0 e chiese 150 dollari a settimana, rimanendo molto sorpreso quando Sistrom gli disse che avevano programmato di dargli 750 dollari a settimana.\nPer aiutarlo a stendere la sceneggiatura, Billy Wilder gli diede una copia di quella che nel 1941 aveva scritto con Brackett per \"La porta d'oro\" di Mitchell Leisen, per la quale aveva ricevuto una candidatura agli Oscar. Dopo una settimana Chandler present\u00f2 ottanta pagine che Wilder descrisse come \"inutili istruzioni per le riprese\", informando poi lo scrittore che avrebbero dovuto lavorare insieme, lentamente e meticolosamente. Il rapporto tra i due si rivel\u00f2 molto tormentato nei mesi successivi e ad un certo punto Chandler si licenzi\u00f2, sottoponendo alla Paramount una lunga lista di lamentele sul perch\u00e9 non potesse pi\u00f9 lavorare con Wilder. Quest'ultimo, che ammirava l'abilit\u00e0 di Chandler con le parole ed era certo che il suo lavoro si sarebbe tradotto molto bene sullo schermo, lo convinse a proseguire e la coppia apport\u00f2 alcuni cambiamenti alla storia, a partire dal personaggio di Barton Keyes che fu trasformato dal collaboratore piuttosto ordinario di Walter Neff nel suo mentore. Lo stesso protagonista maschile (Walter Huff nel romanzo) nel film si sarebbe dovuto chiamare Walter Ness, ma Wilder scopr\u00ec che a Beverly Hills viveva un omonimo venditore di assicurazioni e per evitare di essere citato in giudizio per diffamazione lo cambi\u00f2 in Walter Neff.\nWilder e Chandler cercarono di conservare il maggior numero possibile dei dialoghi originali, fino a che il secondo si rese conto che non si sarebbero adattati bene sullo schermo. Seccato dal fatto che lo scrittore non ne inserisse di pi\u00f9 nella sceneggiatura, Wilder chiam\u00f2 un paio di attori dello studio per leggere ad alta voce i passaggi originali, dovendo alla fine riconoscere che aveva ragione. Chandler fece anche molto lavoro sul campo e prese grandi quantit\u00e0 di note visitando le varie \"location\", per dare un senso di realismo alla Los Angeles rappresentata nel film.\nNel novembre 1945, dopo un anno dall'uscita del film, lo scrittore pubblic\u00f2 su \"The Atlantic Monthly\" un pezzo intitolato \"Writers in Hollywood\", in cui lamentava: \u00abIl primo film a cui ho lavorato \u00e8 stato nominato per un Academy Award (se questo significa qualcosa), ma non sono stato nemmeno invitato alla rassegna stampa che si \u00e8 tenuta proprio allo studio\u00bb. Tuttavia, trascur\u00f2 di menzionare che la Paramount gli aveva mantenuto lo stipendio durante le otto settimane di riprese e che nessuna modifica alla sceneggiatura era stata consentita senza la sua approvazione, una posizione a quei tempi quasi impensabile per uno sceneggiatore appena arrivato a Hollywood. Offeso, Wilder rispose dicendo: \u00abNon lo abbiamo invitato alla \"preview\"? Come avremmo potuto, era ubriaco sotto un tavolo da Lucy's!\u00bb\nIn una lettera del 1950, Chandler riconobbe che \u00ablavorare con Billy Wilder... \u00e8 stata un'esperienza dolorosa e probabilmente ha abbreviato la mia vita, ma ho appreso il massimo che potevo sulla scrittura per lo schermo, il che non \u00e8 molto\u00bb, alla quale il regista rispose che Chandler lo aveva irritato pi\u00f9 di qualsiasi altro scrittore con cui avesse lavorato.\nIl cast.\nBarbara Stanwyck fu scelta per il ruolo di Phyllis Dietrichson dopo il rifiuto di Susan Hayward e Mona Freeman, anche se inizialmente si mostr\u00f2 innervosita nell'apprendere che il personaggio da interpretare era una donna spietata: \u00abDissi \"Adoro la sceneggiatura e ti voglio bene, ma dopo tutti questi anni di eroine mi spaventa un po' interpretare una vera e propria assassina\". Wilder, giustamente, mi guard\u00f2 e disse \"Bene, sei un'attrice o un coniglio?\" e io dissi \"Beh, spero di essere un'attrice\". Disse \"Allora accetta la parte\". L'ho fatto e gli sono molto grata\u00bb. Fu il regista stesso a decidere di far indossare all'attrice una parrucca bionda, \u00abper fare da complemento alla cavigliera... e per farla sembrare pi\u00f9 sordida possibile\u00bb. Non convinto, il produttore esecutivo Buddy DeSylva comment\u00f2: \u00abAbbiamo assunto Barbara Stanwyck, e ci ritroviamo George Washington\u00bb.\nL'assegnazione del ruolo di Walter Neff si rivel\u00f2 ancora pi\u00f9 difficile. Brian Donlevy rifiut\u00f2 perch\u00e9 lo considerava \"troppo infido\", mentre Dick Powell cerc\u00f2 in tutti i modi di aggiudicarsi la parte ma non gli fu consentito in quanto gi\u00e0 sotto contratto con la MGM. George Raft disse che avrebbe accettato solo se alla fine il suo personaggio si fosse rivelato un agente dell'FBI che incastrava la protagonista, richiesta impossibile da esaudire perch\u00e9 troppo in contrasto con il romanzo originale.\nAltri attori declinarono, tra cui Alan Ladd, James Cagney, Spencer Tracy, Gregory Peck, Fredric March e Fred MacMurray. Quest'ultimo in particolare era abituato a ruoli da bravo ragazzo, personaggi romantici e comici, e non si sentiva all'altezza della sfida. La perseveranza ostinata di Billy Wilder lo port\u00f2 infine ad accettare, in modo simile a ci\u00f2 che sarebbe accaduto nel 1960 per il ruolo dell'adultero Jeff Sheldrake in \"L'appartamento\".\nL'iniziale riluttanza di Edward G. Robinson ad accettare il ruolo di Barton Keyes fu in gran parte dovuta al fatto di essere \"retrocesso\" in terza posizione, con un personaggio molto meno presente sullo schermo rispetto ai due protagonisti. Alla fine accett\u00f2 la parte e il fatto di essere in una fase di transizione della sua carriera, ricevendo oltretutto lo stesso compenso di Barbara Stanwyck e Fred MacMurray.\nIl ruolo di Mr. Dietrichson fu affidato a Tom Powers, al suo debutto con il sonoro. La sua ultima apparizione risaliva infatti al 1917, in \"The Auction Block\" di Laurence Trimble, e il film dette il via alla seconda parte della sua carriera con molti ruoli da caratterista fino al 1955. Nel film compaiono, non accreditati, anche Edmund Cobb (il macchinista del treno), Teala Loring (la telefonista della Pacific All Risk) e Sam McDaniel (Charlie, il custode del garage). Dopo circa 16 minuti dall'inizio del film c'\u00e8 un cameo di Raymond Chandler, seduto fuori dall'ufficio di Barton Keyes mentre passa MacMurray, al quale lancia un'occhiata da dietro il tascabile che sta leggendo. A parte un frammento di un video casalingo, non esistono in circolazione altri filmati in cui compare il romanziere.\nLe riprese.\nLe riprese iniziarono il 27 settembre 1943 e proseguirono fino al successivo 24 novembre. Il film fu girato con un budget di poco inferiore a 1 milione di dollari in California, nei Paramount Studios di Hollywood e in altre \"location\" nella contea di Los Angeles. Tra queste figurano il Bryson Apartment Hotel di Wilshire Boulevard, la comunit\u00e0 di Beachwood Canyon sulle Hollywood Hills (l'edificio dove vivono i Dietrichson), il Venice Canal Historic District, la Palos Verdes Peninsula e La Golondrina Cafe di Olvera Street, nel Downtown di Los Angeles. Alcune scene sono state girate alla Burbank Southern Pacific Station (la stazione di Glendale nel film) e al 1825 di North Kingsley Drive a Hollywood (l'edificio dove vive Neff).\nLe atmosfere \"dark\" del film furono realizzate grazie al lavoro di John Seitz, all'epoca primo direttore della fotografia della Paramount. Billy Wilder aveva gi\u00e0 lavorato con lui nel precedente \"I cinque segreti del deserto\", per il quale Seitz aveva ricevuto una candidatura all'Oscar, e ne aveva elogiato la predisposizione a sperimentare. Gli assolati esterni della Southern California furono contrapposti agli interni bui e tetri girati in studio e il contrasto fu accentuato \"sporcando\" il set, ovvero rovesciando alcuni posacenere e soffiando particelle di alluminio nell'aria in modo che galleggiassero sembrando polvere.\nUn'altra tecnica usata da Seitz fu l'illuminazione attraverso l'uso di veneziane, cos\u00ec da dare l'illusione delle sbarre di una prigione che intrappolavano i personaggi. Barbara Stanwyck ha dichiarato in seguito: \u00abLa casa, l'appartamento di Walter, quelle ombre scure, quelle strisce di luce penetrante con angolazioni insolite, tutto ci\u00f2 ha aiutato la mia interpretazione. La messa in scena di Billy e le luci di John Seitz hanno creato un unico \"mood\" sensazionale\u00bb. Wilder attinse anche alle sue radici e alla Berlino degli anni venti e con Seitz confer\u00ec al film uno sguardo sottilmente rievocativo del cinema espressionista tedesco, con uno spiegamento drammatico di luci e ombre. \u00abEra pronto a tutto\u00bb, ha dichiarato il regista, \u00aba volte le riprese erano cos\u00ec scure che non si vedeva nulla, si \u00e8 spinto al limite di ci\u00f2 che si poteva fare\u00bb.\nIl finale originale del romanzo di James M. Cain richiedeva che i due protagonisti commettessero un doppio suicidio, all'epoca un elemento severamente vietato come modo di \"risolvere\" una trama dal Codice Hays. Per questo motivo, Billy Wilder gir\u00f2 un finale in cui Barton Keyes osservava Walter Neff andare verso la camera a gas. La sequenza fu girata prima dell'ultimo intimo scambio di battute tra Neff e Keyes, ma quando questa rivel\u00f2 il suo potenziale, il regista si chiese se la chiusura con la camera a gas fosse necessaria: \u00abNon avrei potuto ottenere una scena pi\u00f9 significativa tra due uomini\u00bb, ha dichiarato in seguito. La scena fu eliminata, tra le proteste di Raymond Chandler e della Paramount alla quale cost\u00f2 150.000 dollari, ma risolse al contempo una delle obiezioni della Production Code Administration, che l'aveva ritenuta \"molto discutibile\". Lo scrittore e accademico Bernard F. Dick l'ha definita \u00abuna delle pi\u00f9 potenti immagini di tenerezza maschile mai rappresentate sullo schermo, una \"pietas\" nella forma di un padre surrogato che accende la sigaretta al figlio morente\u00bb. La PCA consider\u00f2 comunque il film \"eccessivamente macabro\", predicendo che non sarebbe mai stato approvato dai consigli di censura locali e regionali.\nDistribuzione.\nLa \"premi\u00e8re\" di \"La fiamma del peccato\" si tenne al cinema Keith's di Baltimora il 3 luglio 1944. Il film fu distribuito nelle sale dal successivo 6 luglio e si rivel\u00f2 subito un grande successo al botteghino, nonostante la campagna della cantante Kate Smith che invit\u00f2 il pubblico a tenersi alla larga per questioni di moralit\u00e0. \u00abCi furono un po' di problemi causati da questa ragazza grassa, Kate Smith\u00bb, ha ricordato James M. Cain, \u00abche stava portando avanti una propaganda chiedendo alla gente di stare lontana dal film. La sua pubblicit\u00e0 probabilmente ci ha fruttato un milione di dollari\u00bb.\nNel 1958 fu una delle oltre 700 produzioni girate tra il 1929 e il 1949 che la Paramount vendette alla MCA/Universal per la distribuzione televisiva. La prima trasmissione avvenne a Omaha in Nebraska, il 7 marzo 1959 sul canale KETV.\nNel 1988 \u00e8 stato distribuito in versione laserdisc mentre la prima uscita in DVD \u00e8 del 28 gennaio 1998, seguita da numerose riedizioni come quella del 2012 per il 100\u00ba anniversario della Universal. Nel 2014 \u00e8 stato distribuito in versione Blu-Ray.\nCritica.\nIl sito \"Rotten Tomatoes\" riporta il 96% di recensioni con un giudizio positivo, con un voto medio di 9 su 10.\nAll'epoca, lo stesso James M. Cain fu molto soddisfatto del modo in cui il suo romanzo era stato trasposto sullo schermo. Dopo averlo visto una mezza dozzina di volte, afferm\u00f2 che era l'unico film tratto da un suo libro in cui c'erano elementi a cui avrebbe voluto pensare lui, a partire dal finale.\nSul \"New York Times\" Bosley Crowther lo giudic\u00f2 \u00abcostantemente deviante, nonostante il suo passo monotono e la lunghezza\u00bb, lamentando il fatto che i due protagonisti \u00abmancano di attrattiva per esprimere le conseguenze emotive del loro destino\u00bb, ma ammettendo che il film possiede \u00abun realismo che ricorda i film francesi del passato\u00bb. Il critico Roger Ebert scrisse che la fotografia di John Seitz \u00abha contribuito a sviluppare lo stile \"noir\" di ombre e inquadrature taglienti, angolazioni insolite e ambientazioni solitarie alla Edward Hopper... la giusta combinazione per la dura atmosfera urbana e i dialoghi creato da scrittori come Cain e Chandler\u00bb.\nLo storico del cinema Georges Sadoul defin\u00ec il film \u00abun \"noir\" pieno di suspense, ma in cui gli elementi abituali del genere sono utilizzati ai fini di una cruda analisi di certi aspetti della societ\u00e0 americana\u00bb, mentre la rivista \"Variety\" parl\u00f2 di \u00abuna storia colma di suspense il cui merito \u00e8 da attribuire soprattutto alla regia di Billy Wilder\u00bb.\nLa reputazione del film \u00e8 ulteriormente cresciuta col passare degli anni. In una recensione del 1977, il critico e storico Leslie Halliwell lo ha giudicato \u00abbrillantemente girato e scritto in modo incisivo, cattura perfettamente l'atmosfera decadente di Los Angeles di un romanzo di Chandler, ma usando una storia pi\u00f9 semplice e personaggi pi\u00f9 sostanziosi\u00bb.\nMark Deming del sito \"AllMovie\" ha definito \"La fiamma del peccato\" \u00abuno dei film pi\u00f9 inesorabilmente cinici che il genere abbia prodotto\u00bb e Barbara Stanwyck \u00abraramente sexy quanto nei panni di Phyllis Dietrichson e mai cos\u00ec sordida\u00bb. Nel 2006, il critico Douglas Pratt di \"The Hollywood Reporter\" ha scritto nella sua recensione: \u00abIl film \u00e8 una brillante collisione tra il malvagio e il banale e uno dei motivi per cui gli spettatori rispondono cos\u00ec bene \u00e8 che rende la banalit\u00e0 un po' pi\u00f9 sexy nelle macerie risultanti\u00bb.\nRiconoscimenti.\n\"Candidatura per il miglior film\" alla Paramount Pictures\n\"Candidatura per la miglior regia\" a Billy Wilder\n\"Candidatura per la migliore attrice protagonista\" a Barbara Stanwyck\n\"Candidatura per la miglior sceneggiatura\" a Raymond Chandler e Billy Wilder\n\"Candidatura per la miglior fotografia (bianco e nero)\" a John Seitz\n\"Candidatura per la migliore colonna sonora (film drammatico o commedia)\" a Mikl\u00f3s R\u00f3zsa\n\"Candidatura per il miglior sonoro\" a Loren L. Ryder e Paramount Studio Sound Department\n\"Candidatura per il miglior regista\" a Billy Wilder\n\"Candidatura per la miglior attrice protagonista\" a Barbara Stanwyck\nColonna sonora.\nLa colonna sonora fu realizzata dal compositore ungherese Mikl\u00f3s R\u00f3zsa, che aveva gi\u00e0 collaborato con Billy Wilder l'anno precedente per \"I cinque segreti del deserto\". Il regista si mostr\u00f2 entusiasta del nuovo lavoro di R\u00f3zsa, al contrario del direttore musicale Louis Lipstone che trov\u00f2 le musiche totalmente inappropriate per il film. Quest'ultimo era assolutamente convinto che non appena il produttore esecutivo Buddy DeSylva avesse ascoltato il risultato l'avrebbe respinto. DeSylva lo chiam\u00f2 e gli disse che era esattamente la colonna sonora dissonante e incisiva di cui il film aveva bisogno. R\u00f3zsa ricevette una candidatura all'Oscar per la migliore colonna sonora, venendo battuto da Max Steiner per quella di \"Da quando te ne andasti\" di John Cromwell.\nNel 2015 \u00e8 stata pubblicata dalla Intrada Records nella raccolta \"Film Noir at Paramount\", insieme a quelle di altri film degli anni quaranta e cinquanta come \"Il terrore corre sul filo\", \"L'asso nella manica\" e \"Ore disperate\".\nAdattamenti radiofonici e remake.\n\"La fiamma del peccato\" \u00e8 stato oggetto di adattamenti radiofonici trasmessi all'interno di alcune serie antologiche statunitensi:\nAll'inizio degli anni settanta la Paramount aveva in progetto un remake di \"La fiamma del peccato\", con Robert Redford nella parte di Walter Neff, ma il film non \u00e8 mai stato realizzato. Nel 1973 un remake, \"Doppia indennit\u00e0\", \u00e8 stato prodotto per la televisione dalla Universal e diretto da Jack Smight, con Richard Crenna, Samantha Eggar e Lee J. Cobb come protagonisti.\nIspirati allo stesso soggetto sono anche \"Brivido caldo\", diretto nel 1981 da Lawrence Kasdan e interpretato da William Hurt e Kathleen Turner, e la commedia \"Il grande imbroglio\", ultimo film diretto da John Cassavetes nel 1985."}
{"id": "611766", "revid": "121979853", "url": "https://it.wikipedia.org/wiki?curid=611766", "title": "Serie D 2001-2002", "text": "Il campionato di Serie D 2001-2002 fu la 54\u00aa edizione del torneo italiano di calcio del V livello.\nStagione.\nNovit\u00e0.\nRispetto alla stagione passata il numero delle squadre scese di una unit\u00e0 e dalle 163 si passa a 162. Inoltre, nelle fasi finale della Poule scudetto, la semifinale venne disputata in gara unica piuttosto che nel doppio conforonto.\nAggiornamenti.\nLe neoretrocesse e la furono riammesse in Serie C2, mentre il vende il titolo sportico allo , militante in Promozione.\nLa Sangiustese e il Volpiano si fusero dando vita al .\nNon si iscrissero al campionato la e lo .\nVennero ripesacate dalla scorsa Serie D l', la e il . Dall'Eccellenza vennero ripescate il , l'.&lt;br&gt;\nInoltre venne ammessa la , come finalista perdente della Coppa Italia Dilettanti.\nAvvenimenti.\nDurante la stagione regolare, nel girone A si registra un entusiasmante testa a testa tra il Savona e l'Ivrea, conclusosi a pari punti ma con il primo a prevalere per la promozione dopo uno spareggio in campo neutro. Nel girone B non c'\u00e8 praticamente storia, con l'Olbia che stacca di dieci punti le due seconde classificate, mentre nel girone C il Pordenone si sbarazza abbastanza facilmente della concorrenza con otto punti di vantaggio sulla seconda. Nel girone D grande battaglia, invece, tra l'Aglianese e il Castel San Pietro con la prima squadra a prevalere per un solo punto di differenza. Nel girone E il Fano stacca di nove punti il Forl\u00ec ma la seconda classificata viene in seguito ugualmente promossa in Serie C2; pi\u00f9 o meno stesso discorso per il girone F, dove Tivoli prevale di poco sul Grosseto, ma quest'ultimo viene in seguito ugualmente promosso in C2. Nel girone G il Gladiator stacca di nove lunghezze la Viribus Unitis mentre la terza classificata, il Latina, verr\u00e0 promossa in seguito in serie C2. Nel girone H il Brindisi resiste abbastanza bene alla buona prova del Rutigliano, staccato soltanto di quattro punti. Nel girone I il Ragusa ha ragione del Vigor Lamezia per cinque punti di differenza.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nNote:\nTriangolare 3.\nLegenda:\nRegolamento:"}
{"id": "611767", "revid": "767487", "url": "https://it.wikipedia.org/wiki?curid=611767", "title": "Ortodossia II", "text": "Ortodossia II \u00e8 il primo EP del gruppo musicale italiano CCCP - Fedeli alla linea, pubblicato nel 1985 dalla Attack Punk Records.\nIl disco.\n\"Ortodossia II\" contiene i tre brani gi\u00e0 pubblicati nel precedente \"Ortodossia\" del 1984 con l'aggiunta di \"Mi ami?\". Il disco \u00e8 stato originalmente stampato in 12\" nel Regno Unito dalla Attack Punk Records in tre versioni: in vinile rosso, in vinile bianco e in vinile nero. \u00c8 stato in seguito ristampato in Italia in vinile nero dalla Virgin Records nel 1987 e in vinile rosso dalla EMI nel 2008 e dalla Universal Music Group nel 2016.\nIl testo di \"Mi ami?\" \u00e8 scritto da Giovanni Lindo Ferretti ed \u00e8 ispirato a \"Frammenti di un discorso amoroso\", saggio di Roland Barthes del 1977, con i cui titoli dei capitoli \u00e8 composto parte del brano (\"affinit\u00e0 elettiva...orfana di futuro...accarezzati il sogno...con due dita di barbiere...atmosfera pesante...elogio alla tensione...tranquillit\u00e0 assoluta...sul punto delicato...questa non \u00e8 una replica...facile leggera...mossa tattica...\"). \u00c8 stata definita come una delle canzoni \"simbolo\" della storia del gruppo. Nell'album \"Affinit\u00e0-divergenze fra il compagno Togliatti e noi - Del conseguimento della maggiore et\u00e0\" \u00e8 contenuta una versione \"remiscelata\" della canzone. Il brano \u00e8 inoltre presente anche nelle raccolte \"Compagni, cittadini, fratelli, partigiani/Ortodossia II\" ed \"Enjoy CCCP\"."}
{"id": "611772", "revid": "767487", "url": "https://it.wikipedia.org/wiki?curid=611772", "title": "Saichania chulsanensis", "text": "Saichania (il cui nome in mongolo significa \"bello\") \u00e8 un genere estinto di dinosauro ankylosauride vissuto nel Cretaceo superiore, circa 75-70 milioni di anni fa (Campaniano-Maastrichtiano), in Mongolia e Cina.\nI primi fossili di \"Saichania\" furono ritrovati nel 1970, in Mongolia. Nel 1977, fu descritta la specie tipo: \"Saichania chulsanensis\". La descrizione di questa specie si basa su materiale fossile piuttosto limitato; in particolare la parte posteriore dell'animale \u00e8 pressoch\u00e9 sconosciuta.\nIl \"Saichania\" era lungo oltre cinque metri e pesava oltre due tonnellate. Rispetto agli altri ankylosauridi era molto pi\u00f9 robusto, infatti, le vertebre del collo, il cingolo scapolare, le costole e lo sterno erano fuse e/o collegate saldamente. Il corpo era piatto e largo, e le gambe erano piuttosto corte ma robuste, soprattutto gli arti anteriori. La testa era protetta da un'armatura ossea bulbosa, mentre la coda era provvista di una mazza ossea con cui l'animale avrebbe potuto difendersi da predatori come il \"Tarbosaurus\", mentre il dorso e i fianchi erano protetti da spessi osteodermi appuntiti. Il largo becco del \"Saichania\" era perfetto per raccogliere e strappare la vegetazione del suo habitat desertico.\nUn corpo corazzato.\nIl corpo tozzo e ricoperto di placche simili a scudi, unitamente alla coda munita di una sorta di clava, lo qualificano come un dinosauro appartenente agli anchilosauridi. Questo grosso erbivoro, lungo circa sette metri e dalla corporatura decisamente robusta, \u00e8 conosciuto principalmente per uno scheletro quasi completo comprendente un cranio eccezionalmente conservato, in cui sono preservate complicate strutture cave al suo interno. Forse queste strutture erano passaggi d'aria per raffreddare la temperatura corporea, dal momento che il saicania probabilmente viveva in un ambiente semidesertico. Con il largo becco, questo dinosauro strappava la bassa vegetazione in compagnia di altri erbivori corazzati come \"Pinacosaurus\". Si ritiene che questo anchilosauride fosse una via di mezzo tra forme arcaiche (quali \"Talarurus\" e, appunto, \"Pinacosaurus\") dell'Asia e le forme americane pi\u00f9 evolute, come \"Euoplocephalus\" e \"Ankylosaurus\". Il nome \"Saichania\" deriva da una parola mongola, \"saikhan\", che significa \"bello\", in relazione alla qualit\u00e0 del ritrovamento."}
{"id": "611774", "revid": "585241", "url": "https://it.wikipedia.org/wiki?curid=611774", "title": "Peperoncini", "text": ""}
{"id": "611775", "revid": "119945428", "url": "https://it.wikipedia.org/wiki?curid=611775", "title": "Ottaviano de' Medici", "text": "Biografia.\nFu molto devoto di Cosimo I de' Medici, sebbene non appartenesse al suo ramo familiare, e ne ottenne diversi incarichi a Firenze: fece parte degli \u00abOtto di Bal\u00eca\u00bb dal 1527 e dei \u00abVentiquattro accoppiatori\u00bb (1530) e ricopr\u00ec le cariche di \u00abmagistrato straordinario dei XII cittadini\u00bb (ancora nel 1530) e di \u00abprocuratore delle fortificazioni\u00bb. Nel 1531 fu gonfaloniere di giustizia della Repubblica di Firenze, carica prestigiosa sebbene puramente formale, dopo la riconquista della citt\u00e0 da parte delle truppe spagnole e pontificie e l'insediamento del duca Alessandro. Dal 1532 ricopr\u00ec il ruolo di senatore, residuo delle antiche libert\u00e0 cittadine, e nel 1537 svolse l'incarico di \u00abdepositario generale\u00bb. Nella sua autobiografia, \"La Vita\", Benvenuto Cellini gli attribuisce un profilo arrogante e stizzoso, testimoniato anche da altre fonti.\nMatrimoni e discendenza.\nSpos\u00f2 in prime nozze, nel 1518, Bartolomea Giugni. Dopo essere rimasto vedovo spos\u00f2 Francesca Salviati, anch'essa vedova e figlia di Jacopo Salviati e di Lucrezia de\u2019 Medici.\nDal primo matrimonio ebbe:\nDal secondo matrimonio ebbe:"}
{"id": "611776", "revid": "226458", "url": "https://it.wikipedia.org/wiki?curid=611776", "title": "Flusso di Couette", "text": "In fluidodinamica si definisce flusso di Couette, o pi\u00f9 propriamente flusso alla Couette, il flusso laminare di un fluido che si sviluppa tra due pareti piane parallele (all'asse x in un sistema ortogonale ad esempio) poste a distanza L, una inferiore fissa nello spazio e a temperatura To ed una superiore in moto con velocit\u00e0 costante U lungo l'asse x ed a temperatura Tl &gt; To. Il nome \u00e8 dovuto al fisico francese Maurice Couette.\nFlusso rotante di Couette.\nSe il flusso laminare si sviluppa nell'anello tra le pareti di due cilindri coassiali, in rotazione intorno all'asse comune, si parla di flusso rotante (o circolare) di Taylor-Couette. "}
