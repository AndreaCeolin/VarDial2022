{"id": "520098", "revid": "125595417", "url": "https://it.wikipedia.org/wiki?curid=520098", "title": "Eva Marie Saint", "text": "Biografia.\nNata a Newark, nel New Jersey, da Eva Marie Rice e John Merle Saint, studi\u00f2 recitazione alla Bowling Green State University. Dopo aver terminato gli studi, lavor\u00f2 per qualche tempo in radio e alla televisione, prima di recitare in \"Fronte del porto\" (1954) di Elia Kazan, con Marlon Brando, per cui vinse nel 1955 l'Oscar come migliore attrice non protagonista. L'attrice apparve successivamente in \"L'albero della vita\" (1957) di Edward Dmytryk, accanto a Elizabeth Taylor e Montgomery Clift, e \"Un cappello pieno di pioggia\" (1957) di Fred Zinnemann, con Anthony Franciosa e Don Murray. Nel 1959 affianc\u00f2 Cary Grant e James Mason in \"Intrigo internazionale\", uno dei massimi capolavori di Alfred Hitchcock, che si impose per farla subentrare a Cyd Charisse, inizialmente scelta dalla casa produttrice MGM. \nIn seguito la Saint modific\u00f2 in parte l'immagine sofisticata con cui apparve nel film di Hitchcock, e partecip\u00f2 a film di vario genere per i quali ottenne il consenso della critica per la sua versatilit\u00e0 e le ottime capacit\u00e0 di interprete, anche in ruoli non di protagonista assoluta. Tra questi si segnalano \"Exodus\" (1960) di Otto Preminger, in coppia con Paul Newman, \"E il vento disperse la nebbia\" (1962) di John Frankenheimer, accanto a Warren Beatty, all'epoca giovane attore in ascesa, \"Castelli di sabbia\" (1965) di Vincente Minnelli, accanto a Richard Burton ed ancora Elizabeth Taylor, \"Arrivano i russi, arrivano i russi\" (1966) di Norman Jewison, in coppia con Carl Reiner, e \"Grand Prix\" (1966) di John Frankenheimer, al fianco di star internazionali come James Garner, Yves Montand e Toshir\u014d Mifune. Verso la fine degli anni sessanta, inusuali e particolarmente lodate furono le sue interpretazioni in \"La notte dell'agguato\" (1968) di Robert Mulligan e \"Loving - Gioco crudele\" (1970) di Irvin Kershner, ove recit\u00f2 rispettivamente con Gregory Peck e George Segal. Dopo il film \"Cancel My Reservation\" (1972) di Paul Bogart, ove ritrov\u00f2 Bob Hope, gi\u00e0 suo partner nella commedia \"Quel certo non so che\" (1956) di Melvin Frank e Norman Panama, lasci\u00f2 il cinema per vari anni. \nMolto attiva anche nelle produzioni televisive, cui aveva preso parte sin dall'inizio della carriera, la Saint viene ricordata soprattutto per il ruolo dell'energica Kate Macahan nella miniserie \"Alla conquista del West\", prodotta dalla ABC tra il 1977 e il 1979 e che ebbe un grande successo internazionale; per questa interpretazione l'attrice fu candidata agli Emmy Awards nel 1977.\nFece ritorno sul grande schermo nel 1986 con la commedia \"Niente in comune\" di Garry Marshall, nel ruolo della madre di Tom Hanks. Apparve in seguito in \"Sognando l'Africa\" (2000) di Hugh Hudson, con Kim Basinger, e in \"Non bussare alla mia porta\" (2005) di Wim Wenders, dove interpret\u00f2 la madre di Sam Shepard. Ultraottantenne, la Saint ha interpretato il ruolo di Martha Kent, la madre adottiva di Superman, in \"Superman Returns\" (2006) di Bryan Singer. Nel 2014, a 90 anni di et\u00e0, ha recitato nel film \"Storia d'inverno\" di Akiva Goldsman, con protagonista Colin Farrell.\nVita privata.\nNel 1951 la Saint ha sposato il regista e produttore Jeffrey Hayden, dal quale ha avuto due figli."}
{"id": "520101", "revid": "260676", "url": "https://it.wikipedia.org/wiki?curid=520101", "title": "Anna Freud", "text": "Figlia di Sigmund Freud, si \u00e8 dedicata prevalentemente alla psicoanalisi infantile e allo studio dei meccanismi di difesa dell'Io; ebbe come compagna per circa quarant'anni la psicoanalista americana Dorothy Burlingham con la quale scrisse importanti lavori pubblicati nella sua opera omnia.\nBiografia.\nFiglia di Sigmund e Martha Freud, divenne psicoanalista e inizi\u00f2 a occuparsi della psicoanalisi infantile. Assai noti sono i suoi scontri teorici con l'altrettanto nota psicoanalista austriaca Melanie Klein, che perdurarono dalla met\u00e0 degli anni venti sino al gentlemen's agreement dopo le \"Controversial discussions\" che si tennero fra il 1942 e il 1944 a Londra. A differenza di Klein, Anna Freud non riteneva potessero svolgersi trattamenti psicoanalitici di bambini e bambine in et\u00e0 troppo precoce, a causa della loro presunta non analizzabilit\u00e0 per via della supposta mancanza di un transfert. Fu caposcuola della scuola psicoanalitica detta di \"Psicologia dell'Io\", che ebbe molta fortuna negli Stati Uniti.\nIn Europa questo orientamento teorico ebbe in Jacques Lacan il suo pi\u00f9 tenace oppositore, poich\u00e9 in essa egli vedeva un \"accentramento\" dello psichismo sull'Io, mentre riteneva che il \"senso sovversivo\" della psicoanalisi fosse proprio nel \"decentramento\" dello psichismo: il linguaggio dell'inconscio quale verit\u00e0, di cui l'Io sarebbe solo un \"sintomo\". Anna Freud contribu\u00ec in particolare a concettualizzare, stabilire e sistematizzare il funzionamento dei meccanismi di difesa dell'Io, inizialmente intuiti da Sigmund Freud ed aggiungendone altri alla teorizzazione paterna. Oltre alla rimozione e a nove classici descritti dal padre, quali: regressione, modificazione attiva dell'Io, annullamento retroattivo, identificazione, proiezione, rivolgimento contro se stessi, trasformazione al contrario, sublimazione.\nAggiunse anche che l'identificazione con l'aggressore \u00e8 una forma di altruismo, venendosi a creare una interazione tra l'individuo e un altro nel suo mondo. Ascetismo ed intellettualizzazione, due difese tipiche dello stadio di sviluppo dell'adolescenza, periodo dello sviluppo cos\u00ec importante per la persona; e per finire tre reazioni a forme di dolore: negazione in fantasia, negazione con atti e parole e limitazione dell'Io. Anna Freud inoltre tende a sottolineare un passaggio evolutivo da forme di difesa pi\u00f9 semplici, o primitive, a forme di difesa pi\u00f9 complesse, o pi\u00f9 evolute."}
{"id": "520103", "revid": "61798", "url": "https://it.wikipedia.org/wiki?curid=520103", "title": "Cloaca Maxima", "text": ""}
{"id": "520105", "revid": "1833487", "url": "https://it.wikipedia.org/wiki?curid=520105", "title": "Mietitrebbiatrice", "text": "La mietitrebbiatrice (nota anche come mietitrebbia o mietibatte) \u00e8 una macchina agricola in grado di mietere ed allo stesso tempo trebbiare vari tipi di colture principalmente cereali e leguminose secche. L'invenzione della mietitrebbia va fatta risalire ai celti e ai romani (durante il periodo della meccanizzazione dell'agricoltura da parte dell'impero romano e dei celti, come confermato da documenti storici, tra cui Plinio il Vecchio nel Naturalis Historia). La prima mietitrebbiatrice meccanica a vapore risale al 1812.\nDescrizione.\nMietitrebbie convenzionali.\nLa pi\u00f9 tradizionale si compone principalmente di tre parti: una testata raccoglitrice anteriore, il \"battitore\", e un duplice sistema di pulizia.\nLa testata raccoglitrice ha lo scopo di realizzare il distacco dei fusti o delle parti utili di questi, e indirizzare il raccolto verso la parte interna della macchina. Ne esistono di diverso tipo e sono sempre intercambiabili; in particolare esistono testate falcianti generiche (adatte a grano, orzo, soia, triticale, colza, fave e altre colture a fusto esile, realizzano il raccolto tagliando lo stelo e convogliando all'interno della macchina quasi tutta la pianta), testate \"spannocchiatrici\" per il mais (staccano preferenzialmente le sole spighe o \"pannocchie\", lasciando a terra il fusto della pianta detto stocco), testate taglianti per colture particolari (come per il girasole, munito di stelo tenace e spesso), testate raccoglitrici per colture gi\u00e0 mietute e andanate (adatte alla trebbiatura di colture come il trifoglio o in generale specie erbacee che richiedono un periodo di alcuni giorni di essiccazione spontanea tra il taglio e la trebbiatura).\nAll'interno del corpo macchina il prodotto incontra il \"battitore\", un tamburo rotante munito di rilievi e avvolto in parte da un \"controbattitore\", struttura fissa a sviluppo semicircolare munita di piccoli rilievi e cavit\u00e0; il principio di funzionamento risiede nella rotazione che causa la frizione del prodotto raccolto tra battitore e controbattitore, con conseguente disgregazione delle parti munite di granella e separazione di quest'ultima dal resto delle parti vegetali. A valle si determinano quindi due distinti flussi di materiale: uno composto prevalentemente da granella e l'altro prevalentemente da parti vegetali di scarto.\nDi seguito si collocano gli apparati di pulizia, distinti per i due flussi; nei modelli convenzionali le parti di scarto sono avviate da apparati \"scuotipaglia\" costituiti fondamentalmente da elementi longitudinali di notevole lunghezza a cui \u00e8 impresso un moto oscillatorio, il cui scopo \u00e8 di provocare la separazione per gravit\u00e0 della granella residua all'interno degli scarti, i quali vengono progressivamente trasportati all'esterno del corpo macchina dallo stesso movimento oscillatorio, mentre la granella recuperata viene riportata verso il battitore per essere convogliata nel flusso di prevalente granella.\nIl flusso composto prevalentemente da granella (originato dal battitore ed in parte dal \"recuperato\" degli scuotipaglia) \u00e8 invece avviato ad un apparato di pulizia differente, situato nelle parti basse del corpo macchina, e composto essenzialmente da due sistemi di vagli vibranti, uno passante e uno no, e da un impianto di ventilazione forzata che asporta le parti di scarto pi\u00f9 fini (volatili) e contribuisce al funzionamento efficace dei vagli, garantendo la produzione di un flusso di granella pulita che viene avviato al serbatoio solitamente collocato nella parte alta della macchina.\nGran parte degli apparati interni sono regolabili nel loro funzionamento (velocit\u00e0 di rotazione del battitore, distanza e angolatura tra battitore e controbattitore, intensit\u00e0 del vento, velocit\u00e0 di vibrazione dei vagli) e molte parti risultano intercambiabili (controbattitore e vagli) e disponibili in diverse forme e fatture, a seconda della coltura da trebbiare.\nAlcune mietitrebbie montano anche apparati aggiuntivi per la disgregazione e lo spargimento degli scarti, il cui funzionamento pu\u00f2 comunque essere inibito qualora siano opportuni usi alternativi degli stessi (ad esempio la paglia di grano ed orzo, cos\u00ec come i residui del mais, possono essere usati negli allevamenti per scopi igienici e come giaciglio per gli animali, oltre che in secondo uso come componente dei letami).\nMietitrebbie non convenzionali.\nLe mietitrebbie non convenzionali adottano sistemi di pulizia diversi da quello \"tradizionale\" sopra descritto. Generalmente apparati particolari sono implementati ad integrazione o sostituzione degli scuotipaglia. Il sistema di scuotitura non-convenzionale pi\u00f9 diffuso \u00e8 quello \"a rotori\", composto da uno o due rotori sagomati con nervature a spirale disposti longitudinalmente al corpo macchina ed avvolti da uno o due cilindri fissi grigliati nella parte inferiore.\nIl prodotto entra dalla parte anteriore e sospinto dal moto a spirale si muove verso quella posteriore, la rotazione provoca inoltre l'accelerazione centrifuga del materiale attraversante, che provoca l'allontanamento preferenziale verso il cilindro di contenimento delle parti fini e pesanti quali la granella residua, che viene forzata a roteare sulla superficie interna dei cilindri fino a poter fuoriuscire (verso il basso) quando raggiunge la zona forata degli stessi.\nMietitrebbiatrici autolivellanti.\nI dispositivi di pulizia, in particolare i vagli, hanno un efficace funzionamento finch\u00e9 il corpo macchina si trova a lavorare in piano, il che, in termini di granella espulsa con lo scarto e di cattiva pulizia della granella convogliata al serbatoio, rende altamente improduttivo e dispendioso l'utilizzo di mietitrebbiatrici comuni in territori con rilevanti acclivit\u00e0.\nPer queste situazioni vengono prodotte e commercializzate particolari mietitrebbiatrici \"autolivellanti\", essenzialmente munite di assale anteriore articolato e orientabile nel piano verticale frontale, di assale posteriore flottante nel piano verticale e regolabile in altezza, e testata di taglio rotante nel piano verticale frontale, tutti attuati automaticamente in modo che il corpo macchina si mantenga sempre in condizioni di piano anche durante l'avanzamento su piani inclinati.\nQuesta soluzione oggi diffusa in tutto il mondo \u00e8 il frutto di un brevetto italiano di una delle pi\u00f9 antiche aziende produttrici di mietitrebbiatrici, l'italiana Laverda S.p.A., fondata nel 1873 da Pietro Laverda."}
{"id": "520107", "revid": "287204", "url": "https://it.wikipedia.org/wiki?curid=520107", "title": "Confessionalismo", "text": "Il confessionalismo (def. di Mortati) \u00e8 un sistema di rapporti per cui lo Stato considera come propria una data religione e quindi non solo tende ad uniformare le proprie istituzioni ai principi morali di questa, ma si interessa della loro regolamentazione, quando addirittura non assuma in proprio la cura dei medesimi.\nIl confessionalismo \u00e8 un sistema politico che rappresenta l'opposto della laicit\u00e0 ed in cui l'appartenenza religiosa di un individuo determina diritti, doveri e ruoli nella societ\u00e0. Pi\u00f9 in particolare attualmente si indica con confessionalismo quel sistema politico (quando il termine \u00e8 usato generalmente) in cui gli appartenenti ad una certa religione sono avvantaggiati rispetto ad altri.\nQuando questo avviene in forma ufficiale ed istituzionale, si parla di \"confessionalismo manifesto\".\nQuando invece l'attivit\u00e0 del confessionalismo si estrinseca attraverso vie non ufficiali, si parla di \"confessionalismo implicito\" o \"mascherato\".\nUn esempio di \"confessionalismo manifesto\" \u00e8 il Libano, Paese in cui le cariche politiche sono assegnate in base alla religione di chi le ricopre: il primo ministro \u00e8 sunnita, il presidente della repubblica \u00e8 cristiano maronita mentre il presidente del parlamento \u00e8 sciita.\nIn diversi contesti il confessionalismo viene confuso con il relativamente pi\u00f9 elitario (riferito all'\u00e9lite Clero) e multiforme clericalismo, e gli stessi laici che si oppongono al confessionalismo (spesso definiti artificiosamente laicisti dagli stessi confessionalisti) vengono erroneamente confusi con gli anticlericali."}
{"id": "520108", "revid": "120500297", "url": "https://it.wikipedia.org/wiki?curid=520108", "title": "Aloclastismo", "text": "L'aloclastismo o aloclastia (dal greco \"h\u00e1ls\"-\"hal\u00f3s\" sale marino e klast\u00f2s, rotto) \u00e8 un processo di disgregazione delle rocce, causato dall'azione fisica delle soluzioni sature che cristallizzano. La crescita dei cristalli allarga le fessure nelle rocce. L'allargamento delle fessure finisce per provocare la disgregazione della roccia, generando ghiaia o regolite. Questi prodotti sono detti aloclasti.\nProcesso.\nL'aloclastismo \u00e8 un tipo di meteorizzazione fisica causata dalla crescita di cristalli di sale.\nIl processo inizia quando l'acqua salata filtra all'interno delle fessure ed evapora depositando cristalli di sale; quando le rocce sono dunque riscaldate i cristalli si espanderanno facendo pressione sulla roccia circostante che nel corso del tempo la frantumeranno.\nLa cristallizzazione del sale pu\u00f2 anche avere luogo quando le soluzioni decompongono le rocce (come calcare e maiolica) per formare soluzioni saline di solfato di sodio o carbonato di sodio, il cui contenuto di acqua evaporando forma i loro rispettivi cristalli di sale.\nI sali che si sono dimostrati pi\u00f9 efficaci nel disintegrare le rocce sono il solfato di sodio, il solfato di magnesio e il cloruro di calcio. Alcuni di questi sali possono espandersi fino a tre volte o anche pi\u00f9.\nNormalmente l'aloclastismo viene associato ai climi aridi dove il forte calore causa una forte evaporazione e quindi la cristallizzazione del sale. \u00c8 inoltre usuale lunghe le coste. Un esempio di meteorizzazione salina pu\u00f2 essere vista nelle pietre ad alveare delle dighe marittime."}
{"id": "520109", "revid": "119447897", "url": "https://it.wikipedia.org/wiki?curid=520109", "title": "M94 (astronomia)", "text": "M 94 (conosciuto anche come NGC 4736) \u00e8 una galassia a spirale visibile nella costellazione dei Cani da Caccia; fu scoperta da Pierre M\u00e9chain nel 1781 e catalogata da Charles Messier due giorni dopo.\nOsservazione.\nM94 \u00e8 facile da individuare: si trova infatti a 3\u00b0 in direzione NNW rispetto alla stella Cor Caroli e se la notte \u00e8 limpida e buia pu\u00f2 essere osservata anche con un semplice binocolo; l'alone inizia a mostrarsi anche in un binocolo molto potente o in un piccolo telescopio amatoriale. Con strumenti da 140-150mm di apertura si presenta di forma quasi circolare e coi bordi molto sfumati, al punto che ricorda un ammasso globulare come aspetto; anche ad ingrandimenti maggiori la vista rimane molto simile, con un alone molto esteso con tracce di macchie scure e che aumenta progressivamente in luminosit\u00e0 verso il centro, i cui bordi sono sfumati. Non si osserva alcuna traccia di spirali.\nLa sua declinazione \u00e8 settentrionale: infatti questa galassia si presenta circumpolare da una parte dell'emisfero boreale, come l'Europa centro-settentrionale e parte del Nordamerica; dall'emisfero australe invece \u00e8 possibile osservarla fino alle latitudini temperate medie, corrispondenti alla massima parte delle regioni abitate. Il periodo migliore per la sua osservazione nel cielo serale \u00e8 quello compreso fra gennaio e agosto.\nStoria delle osservazioni.\nCharles Messier descrive M94 come una nebulosa priva di stelle, ben visibile a nord di Cor Caroli e con un centro molto brillante e diffuso, paragonandola poi all'ammasso globulare M79 nella Lepre; riferisce inoltre che la scoperta avvenne ad opera di Pierre M\u00e9chain nel marzo del 1781. Sia William Herschel che Lord Rosse la descrivono come una macchia tondeggiante e dai contorni sfumati, addirittura, nel caso di Lord Rosse, circondata da una struttura vagamente anulare, ipotizzandone la natura a spirale.\nCaratteristiche.\nDalle osservazioni si pu\u00f2 notare un anello di attive regioni di formazione stellare, marcate dalle giovani stelle azzurre nelle immagini a colori, che la dividono bruscamente dal molto meno brillante anello esterno, il quale \u00e8 formato da una popolazione stellare giallastra molto pi\u00f9 vecchia; nelle aree periferiche, tuttavia, queste regioni terminano nuovamente in un altro anello di moderata attivit\u00e0 di formazione stellare, cos\u00ec M94 appare come una delle relativamente rare galassie in cui possono essere osservate due \"onde\" di formazione stellare. Nelle lunghissime esposizioni diviene visibile un ulteriore debolissimo anello. La galassia \u00e8 classificata come spirale semplice (Sab) ed \u00e8 vista quasi perfettamente di faccia; la sua distanza non \u00e8 ben nota, dato che esistono valori compresi fra i 14 e i 30 milioni di anni luce. Le ultime stime forniscono un valore di 16 milioni di anni luce. M94 si allontana da noi alla velocit\u00e0 di 370 km/s.\nUno studio condotto nel 2008 afferma che all'interno di questa galassia non \u00e8 presente materia oscura, o al pi\u00f9 in minime quantit\u00e0; questo studio ha analizzato la curva di rotazione delle stelle della galassia e la densit\u00e0 dell'idrogeno, mostrando che il gas illuminato corrisponde alla quasi totalit\u00e0 del gas presente nella galassia. Questo esito \u00e8 piuttosto insolito e controverso e lascia aperte delle questioni, come ad esempio il modo in cui una galassia pu\u00f2 formarsi senza un alone di materia oscura o come possa eventualmente perderla. Altre spiegazioni per le curve di rotazione non riescono a chiarire a fondo questa problematica.\nGruppo di M94.\nM94 \u00e8 una delle galassia pi\u00f9 luminose del Gruppo di M94, un gruppo di galassie che contiene un numero di galassie compreso probabilmente fra 16 e 24; si tratta di uno dei tanti gruppi posti nelle vicinanze del Superammasso della Vergine. Sebbene un gran numero di galassie possa essere associato a M94, solo poche di queste sembrano essere gravitazionalmente legate fra di loro; molte delle altre galassie vicine sembrano muoversi in maniera autonoma."}
{"id": "520110", "revid": "1318658", "url": "https://it.wikipedia.org/wiki?curid=520110", "title": "Arrondissement di Vierzon", "text": "L\"arrondissement\" di Vierzon \u00e8 un \"arrondissement\" dipartimentale della Francia situato nel dipartimento del Cher, appartenente alla regione del Centro-Valle della Loira.\nStoria.\nL\"arrondissement\" fu creato nel 1984.\nComposizione.\nL\"arrondissement\" \u00e8 composto da 43 comuni raggruppati in 8 cantoni:"}
{"id": "520111", "revid": "1442080", "url": "https://it.wikipedia.org/wiki?curid=520111", "title": "Catania Beach Soccer", "text": "LAssociazione Sportiva Dilettantistica Catania Beach Soccer \u00e8 la prima squadra di beach soccer di Catania.\nStoria.\nFondata nel 2004 da Giuseppe Bosco, con Stefano Musumeci in panchina ha subito preso parte al campionato di serie A. Il primo anno ha vinto la Coppa Italia ed \u00e8 arrivato terzo in campionato battendo il Catanzaro.\nNel 2005 il Catania perde la Supercoppa di Lega contro i Cavalieri del Mare Forte dei Marmi ma vince nuovamente la Coppa Italia in una finale cardiopalma contro il Terranova Terracina. In campionato non riesce invece a qualificarsi per le finali scudetto, seppur per un solo punto. Nel 2006 nasce il Calcio Catania Beach Soccer, guidato da Stefano Musumeci, che affianca il Catania. Ancora una volta la Supercoppa vede in finale versiliesi e catanesi i quali si affermano per 8-7 dopo i calci di rigore (6-6 dopo i tempi regolamentari): il Catania perde per\u00f2 la supremazia in Coppa Italia, sconfitto dal Milano Beach Soccer. Nel 2007 la squadra cresce, grazie ai preziosi innesti dei brasiliani Juninho e Mosca. Alla poule scudetto di Terracina gli etnei regalano subito sorprese, aggiudicandosi nuovamente la Supercoppa di Lega contro il Milano Beach Soccer ed eliminando gi\u00e0 ai quarti i favoriti numero uno, i Cavalieri del Mare Viareggio. Il 30 agosto 2008 vince il suo primo scudetto, battendo in finale per 7-6 dopo i calci di rigore il Terranova Terracina Beach Soccer. Nel 2015 sfiora la vittoria dell'Euro Winners Cup (l'equivalente dell'UEFA Champions League del calcio) perdendo la finale contro i russi del BSC Kristall. Il 5 giugno vince la quarta Supercoppa di Lega contro Terranova Terracina Beach Soccer. Nel luglio 2018 vince la terza Coppa Italia della sua storia battendo nella finale di Viareggio il Terracina Beach Soccer con il risultato di 6-4. Il 12 agosto 2018 il Catania BS conquista anche lo scudetto vincendo la finale con la Sambenedettese Beach Soccer per 7-4. A marzo 2019 il Catania BS partecipa al Mundialito per club svoltosi in Russia. La squadra siciliana perde la finale contro lo Sporting Braga (vincitore di tutte le partite del torneo) per 7-6. A maggio gli etnei conquistano la loro quarta Coppa Italia sconfiggendo il Terracina Beach Soccer per 5-3.\nNel 2020 il Catania Beach Soccer non ha partecipato a nessun incontro a causa della pandemia di COVID-19.\nNel 2021 il Catania Beach Soccer vince la sua quinta Supercoppa di Lega e la sua quinta Coppa Italia.\nCronistoria.\nSponsor.\nDi seguito l'elenco dei fornitori tecnici e degli sponsor ufficiali del Catania Beach Soccer.\nAllenatori.\nDi seguito l'elenco di alcuni allenatori del Catania Beach Soccer."}
{"id": "520112", "revid": "1543377", "url": "https://it.wikipedia.org/wiki?curid=520112", "title": "Crioclastismo", "text": "Il crioclastismo (dal greco \"kryos\", \"ghiaccio\" e \"klast\u00f2s\" \"rotto\", in inglese \"frost weathering\") \u00e8 il processo di disgregazione meccanica di una roccia causato dalla pressione provocata dall'aumento di volume dell'acqua contenuta entro le fessure rocciose quando questa ghiaccia.\nCon il ciclo climatico di gelo-disgelo, la roccia, prima compatta, si disgrega in un detrito ghiaioso con spigoli vivi, questo processo \u00e8 tipico delle zone in cui vi sono escursioni termiche attorno agli 0\u00a0\u00b0C che continuamente inducono cambi di stato fisico all'acqua presente.\nIl crioclastismo rompe le rocce in frammenti, ma non le modifica da un punto di vista chimico, perch\u00e9 i frammenti, grandi o piccoli che siano, sono costituiti dagli stessi minerali che formavano la \"roccia madre\" da cui si sono staccati. I frammenti staccati, solitamente con spigoli vivi, possono rimanere in posto, senza movimento alcuno, nel caso il fenomeno avvenga su superfici rocciose in piano, o se il fenomeno del distacco avviene su di una parete rocciosa, anche di minima elevazione, cadere dalla parete rocciosa e quindi rotolare verso valle e contribuire a formare il cosiddetto detrito di falda, costituito da coni di detrito, coalescenti fra di loro, che si snodano alla base delle pareti rocciose e paralleli al loro andamento, con la pendenza del cono allineata col valore dell'angolo di attrito interno del materiale frammentato.\nIl crioclastismo si riferisce a diversi processi di erosione meccanica indotti dalle tensioni create dal raffreddamento dell'acqua trasformata in ghiaccio, come ad esempio la frantumazione e il ghiaccio incuneato, la criofratturazione. Il crioclastismo pu\u00f2 agire su una scala temporale piuttosto estesa, che va da minuti ad anni, cos\u00ec come pu\u00f2 riguardare sia il distaccamento di granuli minerali che la fratturazione dei massi ed \u00e8 principalmente guidato dalla frequenza e dall'intensit\u00e0 dei cicli gelo-disgelo e dalle propriet\u00e0 dei materiali soggetti all'erosione. Pi\u00f9 pronunciato in regioni di altitudine e latitudine elevate, \u00e8 di solito associato ai climi alpino, periglaciale, marittimo subpolare e polare, ma succede dovunque siano presenti cicli di gelo-disgelo.\nEspansione volumetrica.\nQuando l'acqua congelando diventa ghiaccio, il suo volume aumenta del 9%. In circostanze particolari, questa espansione \u00e8 capace di spostare o fratturare rocce. Ad una temperatura di -22\u00a0\u00b0C, si sa che lo sviluppo di ghiaccio \u00e8 in grado di generare pressioni fino a pi\u00f9 di , pi\u00f9 che sufficiente per fratturare qualsiasi tipo di roccia. Per far s\u00ec che il crioclastismo si verifichi tramite l'espansione volumetrica, la roccia non deve avere quasi traccia d'aria, affinch\u00e9 quest'ultima non venga compressa in modo da compensare l'espansione del ghiaccio; il che significa che la roccia deve essere satura d'acqua e congelarsi rapidamente da tutti i lati in modo che l'acqua non migri e la pressione resti esercitata sulla roccia. Tuttavia, queste condizioni sono considerate insolite e valide nell'ambito ristretto di alcuni centimetri di una superficie rocciosa e su diaclasi esistenti pi\u00f9 grandi riempiti d'acqua in un processo chiamato \"ghiaccio incuneato\".\nNon sempre il crioclastismo causato dall'espansione volumetrica \u00e8 dovuta alla pressione dell'acqua congelata; Qualche volta \u00e8 anche causato da tensioni che si manifestano nell'acqua non congelata. Quando lo sviluppo del ghiaccio provoca tensioni nell'acqua contenuta nel poro causando la rottura della roccia, il risultato \u00e8 chiamato idrofrattura. L'idrofratturazione \u00e8 favorita da grandi pori interconnessi o da grandi gradienti idraulici nella roccia. Se al contrario i pori sono piccoli, un raffreddamento molto veloce nelle parti della roccia pu\u00f2 espellere l'acqua, e se questa viene espulsa pi\u00f9 veloce di quanto possa migrare, la pressione pu\u00f2 aumentare, fratturando la roccia. \nFin da quando iniziava la ricerca sull'erosione fisica causata dagli agenti atmosferici, intorno al 1900, l'espansione volumetrica \u00e8 stata, fino agli anni '80, considerata il processo predominante in merito al crioclastismo. Questa visione univoca e predominante venne messa in dubbio con le pubblicazioni del 1985 e del 1986 di Walder e Hallet. Al giorno d'oggi, ricercatori come Matsuoka e Murton pensano che le \"condizioni necessarie per il crioclastismo tramite espansione volumetrica\" siano invece eccezionali.\nSegregazione del ghiaccio.\nCerti suoli influenzabili dal gelo si espandono o si sollevano a causa della migrazione capillare dell'acqua fino a sviluppare lenti di ghiaccio il prossimit\u00e0 del fronte di congelamento. Questo stesso fenomeno si verifica dentro gli spazi dei pori delle rocce. Gli accumuli di ghiaccio crescono pi\u00f9 grandi in quanto succhiano acqua liquida dai pori circostanti. La crescita del cristallo di chiaccio indebolisce le rocce che, nel tempo, si fratturano; ci\u00f2 \u00e8 dovuto all'espansione del ghiaccio quando l'acqua gela, che produce una considerevole tensione sulle pareti di contenimento. Simili processi possono agire sulle pavimentazioni d'asfalto, provocando varie forme di crepe e altre malformazioni; quando combinate con il traffico e l'infiltrazione d'acqua, i processi risulteranno accelerati con la formazione di buche, e altre tipi di irregolarit\u00e0 nella pavimentazione stradale."}
{"id": "520113", "revid": "1543377", "url": "https://it.wikipedia.org/wiki?curid=520113", "title": "Mickey Spillane", "text": "\u00c8 considerato uno dei padri, assieme a Dashiell Hammett e Raymond Chandler, del genere \"hard-boiled\".\nIl suo personaggio pi\u00f9 conosciuto, protagonista di molte avventure seriali, \u00e8 stato l'investigatore privato \"Mike Hammer\", caratterizzato da un'indole maschilista e violenta. Un altro personaggio di suoi racconti, sia pure di minore successo, fu \"Tiger Mann\".\nL'autorevole organizzazione dei Mystery Writers of America lo insign\u00ec nel 1995 del titolo di \"Gran Maestro\". Molti dei suoi romanzi ebbero vita proprio fuori dalle pagine del libro, per essere o portati sullo schermo del cinema (con l'unico vero successo de \"Un bacio, una pistola\", per la regia di Robert Aldrich), oppure letti alla radio o ridotti per la televisione o, infine, da lui sceneggiati per serie a fumetti.\nSi vantava di essere l'autore pi\u00f9 tradotto al mondo dopo Lenin, Tolstoj, Gor'kij e Verne (con la differenza \"che loro erano morti\"), e di \"non avere ammiratori ma solo clienti\". Non fece della sua arte un titolo di merito ma ammise sempre di scrivere unicamente per guadagnare denaro.\nNon fu molto stimato da alcuni suoi colleghi (Chandler, ad esempio, un po' ingenerosamente, lo defin\u00ec un \"fumettaro\") e la stessa critica non sempre fu benevola con la sua opera.\nBiografia.\nNonostante la facciata da cinico e disincantato \"facitore\" di storie quale si considerava, \nLa sua lunga vita - conclusa dopo una grave malattia a Murrels Inlet, nella Carolina del Sud, dove viveva da tempo - \u00e8 stata tanto turbolenta ed intensa quanto, almeno per molti versi, felice e soddisfacente.\nDal suo lavoro di scrittore ebbe molto denaro, il successo di pubblico testimoniato dai molti lettori che per molti anni hanno atteso con trepidazione l'uscita di suoi nuovi libri e, particolare non da poco per un uomo evidentemente ricco di vitalit\u00e0, numerose storie d'amore.\nFu sposato per tre volte. Dalla prima moglie, Mary Ann Pearce, ebbe quattro figli; e se la seconda, Sherri Malinou, era un'avvenente modella in grado di posare seminuda sulle copertine dei suoi libri, la terza, Jane Rodgers Johnson, era stata \"Miss South Carolina\".\nDella critica ufficiale Spillane am\u00f2 sempre farsi beffe. \"Non mi importa un accidente di leggere le recensioni\", soleva dire, precisando di essere \"pi\u00f9 interessato ai rendiconti derivanti dal diritto d'autore\".\nSicuramente era conscio di avere dalla sua l\"'ultima pagina del libro\", quella che conta, e \"quella che favorir\u00e0 la vendita del successivo\".\nMa gli inizi di carriera furono tutt'altro che facili. Figlio di un barista, nato nel quartiere newyorkese di Brooklyn ma cresciuto nel sobborgo industriale di Elizabeth, stato del New Jersey, il futuro scrittore inizi\u00f2 la carriera scrivendo brevi racconti seriali di genere \"pulp\" per giornali quotidiani, periodici e riviste a fumetti della Marvel che pubblicavano le storie di \"Capitan America\", \"Capitan Marvel\" e della \"Torcia Umana originale\".\nIl successo di Mike Hammer.\nAppassionato di letteratura classica (diceva di aver amato particolarmente i romanzi di Alexandre Dumas), abbandon\u00f2 ben presto gli studi di Legge per dedicarsi totalmente alla scrittura. Nel frattempo sbarcava il lunario vendendo cravatte, facendo il bagnino sulle spiagge di Long Island e finanche l\"'uomo proiettile\" - in nomen omen - al circo. Neppure trentenne, nel 1947, a seconda guerra mondiale terminata (serv\u00ec nell'Aeronautica), pubblic\u00f2 il suo primo romanzo di successo con protagonista \"Mike Hammer\", \"I, the Jury\", pubblicato in Italia con il titolo di \"Ti uccider\u00f2\". Sarebbero seguiti poi altri racconti di successo. Degni di segnalazione sono, fra i primi da lui pubblicati, \"La vendetta \u00e8 mia\", \"Una ragazza e una pistola\" (entrambi del 1950), \"Il colpo gobbo\" e \"Tragica notte\" (del 1951).\nNella sua vita ebbe sempre una forte avversione al comunismo e, negli anni cinquanta, non nascose la sua adesione all'operato del senatore Joseph McCarthy, rispetto al quale inser\u00ec espliciti riferimenti in un suo libro, \"Cacciatori di donne\", da lui interpretato anche sullo schermo cinematografico. \nTrov\u00f2 il modo di occuparsi anche di cinema, riducendo in sceneggiature alcuni propri lavori e interpretando talvolta egli stesso il suo personaggio prediletto che lo ha consegnato alla storia della letteratura, \"Mike Hammer\".\nPer ben due volte - dal 1953 al 1961 e poi di nuovo fra il 1973 e il 1989 - si ritir\u00f2 dalla professione per poi tornare a pubblicare nuove storie.\nNei lunghi periodi di stasi si dedic\u00f2 alla religione, avvicinandosi al movimento dei testimoni di Geova, dei quali divenne un fervido sostenitore. Per arrotondare le entrate derivanti dalle \"royalty\" delle vendite dei suoi libri si arrangi\u00f2 a fare la pubblicit\u00e0 per una marca di birra. Fu anche, occasionalmente, attore: tra le sue varie apparizioni (la maggior parte delle quali nella parte di se stesso), interpret\u00f2 uno scrittore nell'episodio \"Un killer venuto dal Vietnam\" della terza serie (1973) del telefilm Colombo.\nCultura di massa.\nLo scrittore viene citato nel film \"Full Metal Jacket\" (1987) di Stanley Kubrick: il sergente maggiore Hartman chiede al soldato Joker: \"Chi ti credi di essere, Mickey Spillane?\" quando, durante l'assegnazione dei gradi alla fine dell'addestramento, scopre la sua intenzione di partecipare a un corso di Principi di Giornalismo Militare."}
{"id": "520114", "revid": "419370", "url": "https://it.wikipedia.org/wiki?curid=520114", "title": "Lettera di gradimento", "text": "La \"lettera di gradimento\", o \"lettera di patronage\" o di patronato (traducibile in italiano anche con \"lettera di presentazione\") \u00e8 una dichiarazione rilasciata a una banca da un soggetto (di solito una societ\u00e0 capogruppo o una societ\u00e0 controllante), in sostituzione di una fideiussione vera e propria, al fine di ottenere, rinnovare o mantenere un finanziamento a una sua partecipata o controllata.\nTale lettera era, in origine, una dichiarazione con cui le multinazionali anglosassoni operanti in Italia \u2013in alternativa ad altre e pi\u00f9 valide forma di garanzia\u2013 assumevano una sorta di paternit\u00e0 \u00abmorale\u00bb dell'operazione, comunicando al creditore la loro partecipazione nella societ\u00e0 debitrice. In seguito poi, la forma di questa lettera \u00e8 stata cambiata e adattata alle diverse circostanze, tanto da acquisire una diversa connotazione giuridica a seconda del contenuto che, di volta in volta, si \u00e8 a questa attribuito, in virt\u00f9 dell'ampia autonomia privata riconosciuta agli operatori economici.\nClassificazione delle lettere di patronato.\nLa funzione tipica delle dichiarazioni contenute in tali lettere di gradimento non consiste propriamente nel \u201cgarantire\u201d l'adempimento altrui, nel senso tecnico delle garanzie personali specificamente previste dal legislatore. Difatti, mentre in queste ultime il garante assume l'obbligo di eseguire la prestazione dovuta dal debitore principale, la funzione propria della lettera di patronato va ravvisata nel tentativo di rafforzare nel creditore il convincimento che il patrocinato far\u00e0 fronte ai propri impegni. Per questo motivo la lettera di gradimento non costituisce una forma di garanzia tipica, ma piuttosto impropria, ossia atipica e innominata.\nTale natura non vale tuttavia a escludere alle dichiarazioni di patronato qualsiasi valore giuridico, dal momento che esse sono spesso collegate con operazioni di notevole rilievo economico e non \u00e8 quindi ragionevole supporre che con il loro rilascio le parti abbiano inteso dar vita a impegni considerevoli solo da un punto di vista sociale (cfr. Cass. civ. sez. I, sent. n. 10235 del 27 settembre 1995).\nLa rilevanza giuridica delle lettere di patronato non \u00e8 tuttavia sempre la stessa, ma varia a seconda del loro contenuto, per cui \u00e8 possibile distinguere lettere di patronato \u201cforti\u201d e \u201cdeboli\u201d. In base agli obblighi assunti dalla societ\u00e0 capogruppo o controllante, le lettere di patronato si distinguono infatti in dichiarazioni deboli e dichiarazioni forti.\nDichiarazioni \"deboli\".\nSono lettere di mera comunicazione, dette anche \"lettere di conforto\". Si tratta di dichiarazioni con cui il patrocinante (garante in senso atecnico), di norma rappresentato da una societ\u00e0 capogruppo del soggetto patrocinato, fornisce a una banca una serie d'informazioni rassicuranti riguardo al patrocinato stesso, allo scopo d'indurre l'istituto di credito a concedere a quest'ultimo un finanziamento o a concludere con esso un determinato affare o contratto.A questa categoria si riconducono:\nNatura giuridica delle dichiarazioni deboli.\nLe dichiarazioni cosiddette \"deboli\" costituiscono la forma pi\u00f9 semplice e risalente di patronato. Esse nascono all'estero, in particolare in Francia, con la funzione di permettere al destinatario -in caso d'inadempimento del patrocinato- la corresponsabilit\u00e0 del patrocinante. Le dichiarazioni deboli di solito comprendono l'ammissione del fatto che il patrocinato \u00e8 un'azienda del gruppo facente capo al patrocinante, o \u00e8 comunque sottoposto al suo controllo. Giuridicamente si configurano come confessione stragiudiziale d'ingerenza, idonea a fondare la responsabilit\u00e0 solidale del dichiarante. \nIn Italia, questa prassi \u00e8 resa estremamente difficile a causa del precetto di cui all'art. 2362 del Codice civile, e dalla rigorosa interpretazione datane dalla giurisprudenza. La norma dell'art. 2362 \u00e8 stata ritenuta applicabile anche al caso di societ\u00e0 con socio unico, titolare (personalmente o tramite prestanomi) del 100% delle azioni o quote, e insuscettibile di applicazione analogica ai casi in cui il socio di maggioranza, detto pittorescamente \"socio tiranno\", controlli completamente la vita e le scelte della societ\u00e0 patrocinante, neutralizzando i poteri degli organi sociali.\nSecondo la giurisprudenza, la rilevanza delle dichiarazioni deboli \u00e8 indubbia sul piano della responsabilit\u00e0 precontrattuale, qualora vengano fornite, dolosamente o colposamente, false informazioni. Se il patrocinante s'intromette scientemente nella trattativa tra due soggetti (la banca e la societ\u00e0 patrocinata), tentando di avviarla, col peso della sua autorit\u00e0, verso un determinato esito, raccogliendo e trasmettendo le informazioni senza la dovuta diligenza e correttezza, il patrocinante stesso \u00e8 obbligato a risarcire il danno eventualmente sofferto dal destinatario per aver fatto affidamento sul patrocinato in base alle notizie fornitegli dalla lettera di patronato.\nL'eventuale responsabilit\u00e0 del patrocinante (\"patronnant\") pu\u00f2 essere affermata solo alla stregua dei principi sanciti dagli artt. 1337 e 1338 del Codice civile in tema di responsabilit\u00e0 precontrattuale. Il patrocinante viene infatti a inserirsi nello svolgimento di trattative avviate tra altri soggetti, proprio al fine di agevolarne la positiva conclusione e di rafforzare il convincimento del creditore, creando cos\u00ec ragionevoli aspettative sul buon esito dell'operazione.\nLa Suprema Corte di Cassazione ha ritenuto che tale situazione sia sufficiente a giustificare l'applicazione di quelle regole di diligenza, di correttezza e di buona fede dettate proprio al fine di evitare che gli interessi di quanti partecipano alle trattative possano essere pregiudicati da comportamenti altrui scorretti, e quindi in violazione dell'art. 1337 citato, che impone alle parti l'osservanza della buona fede nelle trattative e nella formazione del contratto (cfr. Cass. civ. sez. I, sent. n. 10235 del 27/09/1995 cit.).\nDichiarazioni \"forti\".\nSono per lo pi\u00f9 lettere con assicurazione di solvibilit\u00e0, ossia dichiarazioni con le quali il patrocinante assume, nei confronti del destinatario, una serie d'impegni per il caso in cui questi accetti di far credito al patrocinato (o di concludere con esso l'affare).Rientrano in tale categoria:\nNatura giuridica delle dichiarazioni forti.\nLe dichiarazioni forti generano una obbligazione negoziale avente per oggetto un \"facere\", in quanto il patrocinante s'impegna a tenere una certa condotta, in modo che la societ\u00e0 controllata sia sempre nelle condizioni economiche di adempiere gli impegni assunti con la banca che le abbia concesso un prestito, mediante la suddetta lettera di conforto.\nNon si configura una promessa del fatto del terzo, bens\u00ec un'obbligazione assunta in proprio dal patrocinante, costituente impegno giuridico vincolante di natura contrattuale e con finalit\u00e0 di garanzia (cfr. Cass. civ. sez. I, sent. n. 10235, 27/09/1995).\nIn particolare, la lettera di patronato \u201cforte\u201d viene ricondotta dalla giurisprudenza della Corte di Cassazione nello schema negoziale delineato dall'art. 1333 del Codice civile. Tale norma disciplina il contratto con obbligazioni a carico del solo proponente e cos\u00ec dispone al comma 1: \u201cLa proposta diretta a concludere un contratto da cui derivino obbligazioni solo per il proponente \u00e8 irrevocabile appena giunge a conoscenza della parte alla quale \u00e8 destinata\u201d.\nBench\u00e9 l'articolo in questione sembri riferirsi unicamente a contratti, e dunque non a negozi unilaterali, tuttavia la giurisprudenza ha ritenuto di poter estendere lo schema negoziale dell'art. 1333 cod. civ. anche a ogni promessa gratuita, con obbligazioni a carico del solo proponente come accade nella lettera di patronato, in quanto nella particolare ipotesi contemplata dall'articolo in esame, il rapporto pu\u00f2 costituirsi senza bisogno di accettazione e quindi anche per effetto di un atto unilaterale.\nLo schema delineato dall'art. 1333 c.c. si adatta perfettamente alle lettere di patronato, che abbiano carattere impegnativo, e non vi \u00e8 quindi motivo di dubitare della loro efficacia vincolante, posto che tali dichiarazioni, sono pur sempre dirette a rafforzare la protezione dei diritti del creditore e, quindi, a realizzare interessi certamente \u201cmeritevoli di tutela\u201d secondo l'ordinamento giuridico ai sensi dell'art. 1322, comma 2, del Codice civile (cfr. Cass. civ. sez. I, sent. n. 10235, 27/09/1995).\nLe lettere di \"policy\".\nAlcuni autori hanno ritenuto d'individuare, accanto ai due citati modelli di lettera di patronato, un terzo schema, rappresentato dalle cosiddette lettere di \"policy\".Con la lettera di \"policy\", il patrocinante, pur senza assumere impegni precisi, informa genericamente il destinatario (banca) che \u00e8 \"politica generale del gruppo\" fare in modo che le imprese che ne fanno parte (tra le quali la patrocinata) siano \"sempre\" in grado di adempiere.\nTali lettere, pur non contenendo impegni contrattuali che obblighino la capogruppo a garantire in ogni caso l'adempimento della patrocinata, determinano la responsabilit\u00e0 del patrocinante ai sensi dell'art. 2043 del Codice civile, quando siano state emesse fraudolentemente, e cio\u00e8 a favore di un soggetto che gi\u00e0 si sapeva non sarebbe stato in grado di adempiere. Secondo una visione di una diversa dottrina, con questo tipo di lettera la capogruppo patrocinante si limiterebbe a \"comunicare\" la politica generalmente seguita dal suo gruppo, ma non anche a seguirla (come accade per le dichiarazioni forti).\nIpotesi applicativa.\nCon la risoluzione n. 54/E del 19 aprile 2006, l'Agenzia delle entrate ha precisato le modalit\u00e0 con le quali gli attuali azionisti delle societ\u00e0 concessionarie del servizio nazionale di riscossione delle entrate devono prestare le garanzie previste dal comma 11 dell'art. 3, del decreto legge n. 203 del 30 settembre 2005.\nIl citato provvedimento normativo contiene, tra le altre, le disposizioni relative alla riforma della riscossione. A decorrere dal 1\u00ba ottobre 2006, infatti, sar\u00e0 soppresso l'attuale sistema di affidamento in concessione del servizio, attribuendolo all'Agenzia delle entrate che lo eserciter\u00e0 mediante la societ\u00e0 \"Riscossione Spa\", societ\u00e0 a capitale prevalentemente pubblico, costituita dall'Agenzia stessa e dall'Inps, con un capitale iniziale di 150 milioni di euro.\nLa lettera di patronato, disciplinata dal comma 3 dell'art. 28 del D.lgs n. 112 del 1999, dev'essere prestata da parte della societ\u00e0 capogruppo di un gruppo con patrimonio netto superiore a 258.228,45 euro, mediante assunzione diretta delle obbligazioni derivanti dall'attivit\u00e0 di riscossione svolta dalle societ\u00e0 controllate. Per questa forma di garanzia, tipica e nominata solo e soltanto per quello che riguarda il settore tributario, \u00e8 prevista l'immediata escussione, con obbligo di versamento delle somme dovute entro trenta giorni dalla richiesta dell'Agenzia delle entrate, formulata con raccomandata A/R, in conseguenza di eventuali violazioni degli obblighi concessori compiuti nel periodo di gestione dell'attivit\u00e0 di riscossione."}
{"id": "520117", "revid": "1318309", "url": "https://it.wikipedia.org/wiki?curid=520117", "title": "Disgregazione", "text": "Disgregazione \u00e8 un termine con il quale si indica, in geologia, il disfacimento delle rocce per cause fisiche.\nSono classificati diversi tipi di disgregazione delle rocce, a seconda della causa che l'ha prodotta:"}
{"id": "520120", "revid": "181699", "url": "https://it.wikipedia.org/wiki?curid=520120", "title": "L\u00e4ndler", "text": "Il L\u00e4ndler \u00e8 una danza popolare in 3/4 tipica dell'Austria, delle regioni meridionali tedesche e della Svizzera tedesca della fine del XVIII secolo.\nSi balla a coppie, accompagnati da strumenti o talvolta dal canto.\nSecondo alcuni studiosi sarebbe l'antenato del valzer. Questo ballo \u00e8 simile al \"Schuhplattler\"."}
{"id": "520121", "revid": "1543377", "url": "https://it.wikipedia.org/wiki?curid=520121", "title": "M98 (astronomia)", "text": "M 98 (nota anche come NGC 4192) \u00e8 una galassia a spirale visibile nella costellazione della Chioma di Berenice; fu scoperta da Pierre M\u00e9chain nel 1781. Fa parte dell'Ammasso della Vergine.\nOsservazione.\nM98 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la si pu\u00f2 trovare comunque circa sei gradi ad est della stella Denebola. La galassia \u00e8 alla portata di un binocolo potente o di un piccolo telescopio amatoriale; in strumenti da 150mm si mostra come una macchia dalla forma molto allungata in senso nord-sud per circa 7'. Il nucleo, evidente maggiormente con un 200mm, ha una forma che appare lenticolare, mentre l'alone permane nebuloso anche con un telescopio da 300mm di apertura; dettagli maggiori si possono osservare tramite la visione distolta o in strumenti superiori.\nM98 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Pierre M\u00e9chain nel corso del 1781, mentre il suo collega Charles Messier la inser\u00ec nel suo celebre catalogo e ne forn\u00ec i dettagli osservativi, descrivendola come una nebulosa senza stelle; assieme a questa il Messier scopr\u00ec un gran numero di altre galassie in questa regione di cielo. William Herschel la riosserv\u00f2 pochi anni dopo col suo telescopio pi\u00f9 potente, fornendo una descrizione pi\u00f9 complessa, indicando la presenza di chiaro scuri e di alcune estensioni periferiche; anche Padre Heinrich Louis d'Arrest la descrisse come una nebulosa piuttosto appariscente.\nCaratteristiche.\nQuesta galassia fu per lungo tempo creduta come non appartenente all'Ammasso della Vergine, a causa della sua velocit\u00e0 radiale, che la indicava in avvicinamento di 125 km/s; tuttavia in uno studio condotto negli anni novanta viene avanzata l'ipotesi che appartenga allo stesso sottogruppo di M99, che appartiene all'Ammasso della Vergine, alla distanza di circa 55 milioni di anni luce. La massa della galassia sarebbe pari a 170 miliardi di masse solari e il suo diametro sarebbe di 150.000 anni luce, dunque la galassia sarebbe pi\u00f9 grande della nostra Via Lattea. La sua magnitudine assoluta \u00e8 pari a -21,7."}
{"id": "520122", "revid": "1494169", "url": "https://it.wikipedia.org/wiki?curid=520122", "title": "Landler", "text": ""}
{"id": "520124", "revid": "1982", "url": "https://it.wikipedia.org/wiki?curid=520124", "title": "Arrondissement di Rochelle", "text": ""}
{"id": "520131", "revid": "61798", "url": "https://it.wikipedia.org/wiki?curid=520131", "title": "Eugene Curran Kelly", "text": ""}
{"id": "520133", "revid": "124215483", "url": "https://it.wikipedia.org/wiki?curid=520133", "title": "Gene Kelly", "text": "Interprete di personaggi scanzonati e affabili, ballerino eclettico e coreografo dal talento fortemente innovativo, Kelly port\u00f2 uno stile di danza energico e atletico in alcuni tra i maggiori \"musical\" statunitensi, come \"Un americano a Parigi\" (1951) e \"Cantando sotto la pioggia\" (1952).\nL'American Film Institute ha inserito Kelly al quindicesimo posto tra le pi\u00f9 grandi star della storia del cinema.\nBiografia.\nOrigini e formazione.\nGene era figlio di James Kelly, un commerciante di grammofoni di Peterborough in Ontario, e di Harriet Curran, entrambi nati da immigrati irlandesi di Derry. Terzo di cinque fratelli - Jay, Jim, Gene, Louise e Fred - il piccolo Gene venne incoraggiato dalla madre a intraprendere gli studi di danza fin da bambino, assieme al fratello minore Fred, con il quale lavorer\u00e0 in duo con il nome di \"The Kelly Brothers\" in spettacoli amatoriali. Nel 1932 inaugur\u00f2 il \"Gene Kelly Studio of the Dance\", una scuola di danza con sede sia a Pittsburgh che a Johnstown, in cui insegner\u00e0 assieme ai fratelli Fred e Louise. Si diplom\u00f2 alla Peabody High School e frequent\u00f2 l'Universit\u00e0 di Pittsburgh, dove entr\u00f2 nella confraternita Phi Kappa Theta e consegu\u00ec nel 1933 la laurea in Economia.\nAgli inizi della sua carriera a Broadway, apparve nello spettacolo \"Leave It To Me\" di Cole Porter, in qualit\u00e0 di ballerino di supporto della cantante Mary Martin, durante l'esecuzione del numero \"My Heart Belongs to Daddy\". Nel 1940 ottenne il ruolo principale nella \"pi\u00e8ce\" \"Pal Joey\" di Richard Rodgers e Lorenz Hart, che gli fece guadagnare fama a livello nazionale. In questo periodo lavor\u00f2 inoltre come coreografo in diversi spettacoli, inclusa la produzione di \"Best Foot Forward\" (1941).\nCarriera cinematografica.\nKelly debutt\u00f2 sul grande schermo nel film \"For Me and My Gal\" (1942), accanto a Judy Garland, affermandosi definitivamente due anni pi\u00f9 tardi in \"Fascino\" (1944), al fianco di Rita Hayworth. Il film ebbe molto successo e fu il primo per il quale Kelly lavor\u00f2 a buona parte delle coreografie. Nel 1946 ottenne una candidatura all'Oscar al miglior attore per il film \"Due marinai e una ragazza (Canta che ti passa)\" (1945), accanto a Frank Sinatra, con cui girer\u00e0 successivamente \"Facciamo il tifo insieme\" (1949) e \"Un giorno a New York\" (1949).\nNella prima met\u00e0 degli anni cinquanta, Kelly tocc\u00f2 l'apice della carriera quale protagonista di due indimenticabili classici di Hollywood, \"Un americano a Parigi\" (1951) e \"Cantando sotto la pioggia\" (1952), quest'ultimo co-diretto con Stanley Donen, con il quale aveva gi\u00e0 collaborato alla regia di \"Un giorno a New York\". Dagli anni sessanta si dedic\u00f2 a vari progetti, fra i quali la regia e alcune produzioni televisive.\nLe scene pi\u00f9 memorabili dei suoi film includono:\nFu il primo artista statunitense a coreografare e mettere in scena un balletto all'Op\u00e9ra di Parigi.\nMorte.\nDopo essere stato colpito da due ictus, Kelly mor\u00ec il 2 febbraio 1996, a Beverly Hills, California, all'et\u00e0 di 83 anni. Il suo corpo venne cremato.\nVita privata.\nKelly si spos\u00f2 tre volte:\nCresciuto in una famiglia cattolica, divenne agnostico dopo l'appoggio dato dalla Santa Sede a Francisco Franco. Fu simpatizzante del Partito Democratico.\nRiconoscimenti.\nNel 1946 fu nominato all'Oscar al miglior attore per \"Due marinai e una ragazza (Canta che ti passa)\".\nNel 1951 Kelly venne insignito di un Oscar onorario \"in apprezzamento della sua versatilit\u00e0 come attore, cantante, regista e ballerino, e in particolare per i suoi spettacolari successi nell'arte della coreografia cinematografica\". Il premio gli venne nuovamente consegnato durante la cerimonia degli Academy Awards del 1984, dopo che la statuetta and\u00f2 perduta in un incendio che aveva distrutto la residenza dell'attore l'anno precedente.\nNel 1956 vinse un Orso d'Oro al Festival di Berlino per il film \"Trittico d'amore\", mentre nel 1960 gli venne conferita la L\u00e9gion d'honneur dal governo francese. Ottenne anche un premio alla carriera dall'American Film Institute nel 1985 e, nel 1994, fu insignito della National Medal of Arts dal Presidente Bill Clinton, ma all'epoca le sue cattive condizioni di salute non gli consentirono di ritirare di persona l'onorificenza.\nDoppiatori italiani.\nNelle versioni in italiano dei suoi film, Gene Kelly \u00e8 stato doppiato da:"}
{"id": "520135", "revid": "131358", "url": "https://it.wikipedia.org/wiki?curid=520135", "title": "FC N\u00fcrnberg", "text": ""}
{"id": "520136", "revid": "131358", "url": "https://it.wikipedia.org/wiki?curid=520136", "title": "FC Norimberga", "text": ""}
{"id": "520137", "revid": "131358", "url": "https://it.wikipedia.org/wiki?curid=520137", "title": "1.FC N\u00fcrnberg", "text": ""}
{"id": "520138", "revid": "287204", "url": "https://it.wikipedia.org/wiki?curid=520138", "title": "Sacrifice (Mot\u00f6rhead)", "text": "Sacrifice \u00e8 il dodicesimo album dei Mot\u00f6rhead, pubblicato nel 1995 per la CMC.\n\u00c8 stato il secondo e ultimo album dei Mot\u00f6rhead comprendente la formazione a quattro con Lemmy, Phil Campbell, W\u00fcrzel e Mikkey Dee. Subito dopo le registrazioni dell'album infatti, Wurzel lasci\u00f2 la band. L'album, continua la tradizione di buoni album prodotti dai Mot\u00f6rhead dopo il precedente \"Bastards\", del 1993.\nIl disco.\nL'album \u00e8, a detta di molti fan, uno dei migliori lavori prodotti dai Mot\u00f6rhead negli anni '90. Il disco inizia con l'omonima title track, accompagnata anche da un ottimo video, \"Sacrifice\". Parlando della canzone, \u00e8 tra i pezzi migliori dell'album e della band, che durante i concerti la esegue con un lungo assolo di batteria di Mikkey Dee (come in \"Live at Brixton Academy\" per esempio).\nDopo la title track, il disco propone la velocissima \"Sex &amp; Death\", brano in cui il frontman dimostra buone doti canore.\nA seguire, un altro classico motorheadiano, \"Over Your Shoulder\", pi\u00f9 lento della precedente traccia ma molto coinvolgente.\nLa quarta e quinta traccia, \"War for War\" e \"Order/Fade to Black\" abbassano un po' i ritmi dell'album.\nCon \"Dog-Face Boy\" e \"All Gone to Hell\" si ritorna a buoni livelli.\nMentre con l'ottava traccia \"Make 'Em Blind\" il livello cala ancora; il brano \u00e8 forse il punto pi\u00f9 debole dell'intero album assieme all'ultima traccia \"Out of the Sun\".\nCon la nona e decima canzone \"Don't Waste Your Time\" e \"In Another Time\" il gruppo presenta quanto di meglio ha da offrire sotto ogni punto di vista, con buoni ritornelli e assoli di chitarra.\nNel complesso l'album ricalca fedelmente il precedente lavoro della band, rallentando, per\u00f2, un po' i ritmi ed incupendo leggermente il sound.\nNella copertina \u00e8 evidente il riferimento sessuale all'interno della bocca dello Snaggletooth (lingua e gola)."}
{"id": "520140", "revid": "767487", "url": "https://it.wikipedia.org/wiki?curid=520140", "title": "Lanzhousaurus magnidens", "text": "Il lanzhousauro (\"Lanzhousaurus magnidens\") \u00e8 un dinosauro erbivoro scoperto nel 2005 nel Gansu, una regione della Cina.\nI denti da erbivoro pi\u00f9 grandi del mondo.\nLa caratteristica predominante di questo strano dinosauro erbivoro sono i suoi enormi denti (da cui il nome specifico), forse i pi\u00f9 grandi tra quelli di qualsiasi erbivoro mai esistito. Larghi quattro centimetri e lunghi quattordici, questi denti erano posizionati nelle mascelle a formare un formidabile apparato masticatorio. \"Lanzhousaurus\" fa parte di quel gruppo di dinosauri erbivori ornitopodi noti come iguanodonti, il cui rappresentante pi\u00f9 noto \u00e8 senza dubbio \"Iguanodon\". Nonostante lo scheletro di \"Lanzhousaurus\" sia largamente incompleto, si calcola che le sue dimensioni dovevano essere gigantesche: la sola mandibola era lunga circa un metro.\nParentele.\nRitrovato nel bacino del Lanzhou (da qui il nome del genere) in terreni del Cretacico inferiore, il lanzhousauro potrebbe essere imparentato con un altro gigantesco iguanodontide vissuto in Africa, noto come \"Lurdusaurus\". \u00c8 possibile che questi animali rappresentassero una linea precedentemente sconosciuta di grandi iguanodontidi dalle forme pesanti, probabilmente quadrupedi, che si diversificarono dal ceppo principale durante il Cretaceo inferiore."}
{"id": "520141", "revid": "22356", "url": "https://it.wikipedia.org/wiki?curid=520141", "title": "Lanzhousaurus", "text": ""}
{"id": "520142", "revid": "30610", "url": "https://it.wikipedia.org/wiki?curid=520142", "title": "Rudolf Hell", "text": "Biografia.\nFiglio di un capostazione di Eggm\u00fchl, Rudolf Hell venne al mondo nel 1901 nella palazzina della stazione ferroviaria. Sua madre era la figlia di un contadino e birraio. Fu il pi\u00f9 giovane di tre fratelli.\nDopo quattro anni di \"Volksschule\" visita la \"Oberrealschule Rudolphinum\" a Eger, dove studia fisica e matematica. Presto scopre la passione per le scienze naturali. Il fascino della ferrovia vista come lavoro del padre e l'inizio della elettrificazione della stessa, fecero desiderare lo studio della elettrotecnica.\nDal 1919 al 1923 studi\u00f2 ingegneria elettrica alla \"Technischen Hochschule\" a Monaco, dove lavor\u00f2 dal 1923 al 1929 come assistente del Prof. Max Dieckmann, con il quale gest\u00ec una stazione televisiva al \"Verkehrsausstellung\" (letteralmente: Disposizione del traffico) a Monaco nel 1925. Nello stesso anno Hell invent\u00f2 un apparecchio chiamato \"Hellschreiber\", un precursore del fax. Hell ricevette il brevetto per Hellschreiber nel 1929.\nNel 1927 viene promosso a \"Direktanzeigendes Funkpeilger\u00e4t f\u00fcr die Luftfahrt\". Una societ\u00e0 americana lo paga per una licenza con 20.000 RM.\nSempre nel 1929 fond\u00f2 la propria compagnia a Babelsberg, Berlino. Dopo la Seconda guerra mondiale rifond\u00f2 la sua compagnia a Kiel. Nel 1947 Rudolf Hell si reca a Kiel-Dietrichsdorf. Diventer\u00e0 la sua nuova citt\u00e0. Dal 1949 lavor\u00f2 alla creazione di macchine per telefoto e svilupp\u00f2 apparati per le Poste, stampa, Polizia e servizi meteorologici. Con l'invenzione del \"Klischograph\" nel 1951, Hell apr\u00ec nuove vie per i metodi di stampa. Sistemi che verranno sviluppati come \"Vario-Klischograph\" e \"Helio-Klischograph\".\nNel 1961 la \"Hell-Werke\" si espanse, aprendo un sito a Kiel-Gaarden. Nel 1963 crearono il \"Chromagraph\", uno scanner per immagini. Nel 1965 cre\u00f2 il primo compositore tipografico elettronico digitale (Desktop publishing). Nello stesso anno present\u00f2 il sistema Digiset. Dopo il 1971 venne creato il \"Chromagraph DC 300\" uno scanner per immagini; Hell si ritir\u00f2 dalla gestione dell'azienda nel 1972.\nLa \"Dr.-Ing. Rudolf Hell GmbH\" svilupp\u00f2 nel 1979 il ritocco fotografico \"ChromaCom\".\nLa sua compagnia fu assunta sotto il controllo della Siemens AG nel 1981 e si fuse con la Linotype nel 1990, diventando \"Linotype-Hell AG\". La sede di Kiel-Gaarden divenne dal 1991 sede della \"Technische Fakult\u00e4t\" della Christian-Albrechts-Universit\u00e4t zu Kiel. Il suo stile di vita salutista lo ha portato sino alla ragguardevole et\u00e0 di 101 anni. \u00c8 sepolto al \"Parkfriedhof Eichhof\"."}
{"id": "520143", "revid": "30857", "url": "https://it.wikipedia.org/wiki?curid=520143", "title": "Werner von Siemens", "text": ""}
{"id": "520144", "revid": "767487", "url": "https://it.wikipedia.org/wiki?curid=520144", "title": "Cantone di Belmont-sur-Rance", "text": "Il Cantone di Belmont-sur-Rance era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520146", "revid": "228587", "url": "https://it.wikipedia.org/wiki?curid=520146", "title": "Quatermass", "text": "Il professor Bernard Quatermass \u00e8 un personaggio immaginario ideato da Nigel Kneale, protagonista di varie opere"}
{"id": "520147", "revid": "767487", "url": "https://it.wikipedia.org/wiki?curid=520147", "title": "Cantone di Camar\u00e8s", "text": "Il Cantone di Camar\u00e8s era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520148", "revid": "198277", "url": "https://it.wikipedia.org/wiki?curid=520148", "title": "Coppa delle Coppe 1983-1984", "text": "La Coppa delle Coppe 1983-1984 fu la 24\u00aa edizione della Coppa delle Coppe UEFA, competizione calcistica europea che vedeva competere tra di esse le squadre vincitrici delle rispettive Coppe nazionali.\nAlla coppa presero parte 33 squadre, portate a 32 tramite un turno preliminare che vide impegnati i gallesi dello Swansea e i tedeschi orientali del Magdeburgo; le 32 squadre rimanenti si affrontarono su 4 turni a eliminazione diretta con gare di andata e ritorno pi\u00f9 una finale.\nLa competizione fu vinta, per la prima e unica volta nonch\u00e9 da imbattuti, dagli italiani della Juventus che nella finale di Basilea, in Svizzera, superarono i portoghesi del Porto per 2-1.\nA questa edizione non prese parte nessun club rumeno, poich\u00e9 la disorganizzazione della Coppa di Romania aveva portato a disputarne la finale in piena estate, oltre il termine stabilito dalla UEFA."}
{"id": "520149", "revid": "124714144", "url": "https://it.wikipedia.org/wiki?curid=520149", "title": "Franco Rossi (regista)", "text": "Biografia.\nLaureato in Giurisprudenza, si dedic\u00f2 fin da giovane al teatro. Si avvicin\u00f2 al cinema come assistente alla regia di alcuni registi affermati: Mario Camerini, Luis Trenker, Renato Castellani, Aldo Vergano. Diresse dalla fine degli anni trenta alcuni lavori teatrali soprattutto in spettacoli di variet\u00e0 e musicali.\nLa radio.\nPer circa dieci anni, si occup\u00f2 di programmi radiofonici e, come regista e programmista presso l'EIAR e successivamente la Rai, dirige commedie, radiodrammi e variet\u00e0, prevalentemente presso la sede di Roma, in via Asiago.\nIl cinema.\nIl suo primo film (1951) fu \"I falsari\" Nel 1953 affianc\u00f2 quale consulente tecnico Renato Rascel ne \"La passeggiata\", unica prova registica dell'artista romano, di cui \u00e8 anche co-sceneggiatore. Il successo giunse con \"Il seduttore\" (1954), interpretato da Alberto Sordi. Tra i suoi film pi\u00f9 noti figurano poi \"Amici per la pelle\" (1955), \"Odissea nuda\" (1961) e \"Smog\" (1962), entrambi con Enrico Maria Salerno come protagonista, \"Giovinezza giovinezza\", dall'omonimo romanzo di Luigi Preti (1969), \"Porgi l'altra guancia\" (1974). Fu uno dei primi a dedicarsi alla produzione di film per la televisione, tra cui lo sceneggiato televisivo del 1968 \"Odissea\", diretta dallo stesso Rossi, Mario Bava e Piero Schivazappa. Per la televisione diresse anche lo sceneggiato \"Storia d'amore e d'amicizia\" (1981), in cui furono lanciati al grande pubblico attori come Claudio Amendola, Massimo Bonetti e Barbara De Rossi.\nIl doppiaggio.\nNegli anni cinquanta Rossi fu uno dei principali direttori di doppiaggio della ODI (Organizzazione Doppiatori Italiani), occupandosi della post-sincronizzazione di vari film italiani dell'epoca, in particolare quelli diretti da Federico Fellini, cui lo leg\u00f2 un lungo sodalizio artistico: infatti Rossi diresse il doppiaggio de \"I vitelloni\", \"Il bidone\", \"Le notti di Cabiria\" e \"La dolce vita\". Negli ultimi anni della sua carriera, Rossi continu\u00f2 a dedicarsi alla direzione del doppiaggio di film stranieri (tra questi, \"Ritorno al futuro\", primo capitolo della trilogia)."}
{"id": "520151", "revid": "226458", "url": "https://it.wikipedia.org/wiki?curid=520151", "title": "Cantone di Campagnac", "text": "Il Cantone di Campagnac era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520152", "revid": "198277", "url": "https://it.wikipedia.org/wiki?curid=520152", "title": "Karel Poborsk\u00fd", "text": "\u00c8 stato eletto 4\u00ba miglior calciatore ceco del decennio (2000-2010) dalla rivista ceca \"Lidov\u00e9 noviny\", e 6\u00ba miglior calciatore ceco del decennio (1993-2003) dalla rivista ceca \"Mlad\u00e1 fronta DNES\".\nLa rete a pallonetto che realizz\u00f2 nel contro il Portogallo fu votato miglior gol dell'edizione: dopo aver fortunosamente superato due avversari, ne salta un terzo e realizza dal limite dell'area un \"lob\" che scavalca V\u00edtor Ba\u00eda e s'insacca in porta.\nBiografia.\nNel 2016, a causa di una zecca nella barba che gli aveva trasmesso la malattia di Lyme, \u00e8 stato in pericolo di vita.\nCarriera.\nClub.\nGli esordi in patria.\nDotato di una notevole tecnica e assai abile sui calci piazzati, Poborsk\u00fd crebbe calcisticamente nell'allora Cecoslovacchia, giocando nelle giovanili della squadra della sua citt\u00e0, il (poi \"Jiskra Trebon\", 1978-1984 e 1987-1988) e militando inizialmente nella (1984-1987 e 1988-1994): qui gioca da titolare nelle due ultime stagioni del campionato cecoslovacco (1991-1992 e 1992-1993, totalizzando 7 reti nella seconda), e nel primo campionato ceco (dove realizza 8 reti). Complessivamente conta 82 partite da professionista e 15 reti con la maglia del \u010cesk\u00e9 Bud\u011bjovice, per poi passare nelle file del nella stagione 1994-95. a \u017di\u017ekov fa reparto con Tom\u00e1\u0161 Krej\u010d\u00edk e Tibor Jan\u010dula: i tre realizzano 10 marcature a testa, cio\u00e8 la met\u00e0 delle reti della squadra (61 in tutto). Poborsk\u00fd porta la squadra al quinto posto in campionato, e in coppa nazionale fino alla finale, persa ai rigori contro il per 3-1.\nNella stagione seguente si trasferisce allo e grazie ai suoi 11 gol realizzati \u2014 con i quali raggiunge il quarto posto nella classifica marcatori \u2014 lo Slavia batte i rivali concittadini dello e vince il suo primo titolo ceco.\nManchester Utd e Benfica.\nSalito alla ribalta internazionale con la in occasione del , nell'estate seguente fu acquistato dal , formazione nella quale milit\u00f2 per una stagione e mezza vincendo un campionato inglese nell'edizione 1996-1997. Colleziona 32 presenze e 5 reti con i \"Red Devils\", con cui vince anche due Community Shield. Nel 1996 giunge diciassettesimo nella classifica del FIFA World Player of the Year ottenendo 6 voti, al pari di Youri Djorkaeff e Dejan Savi\u0107evi\u0107; nello stesso anno giunge inoltre undicesimo nella graduatoria del Pallone d'oro di \"France Football\" con 15 voti \u2014 tuttora il miglior risultato per un ceco dopo Josef Masopust e Pavel Nedv\u011bd.\nNel gennaio del 1998 si trasfer\u00ec al , squadra portoghese. Gioc\u00f2 tre stagioni con i lusitani collezionando 61 presenze e realizzando 11 reti, trovando diversi piazzamenti in campionato.\nLazio, Sparta Praga e ultimi anni.\nNel gennaio 2001 pass\u00f2 agli italiani della , con cui rimase anche nella stagione successiva. Della sua permanenza in Serie A si ricorda soprattutto la doppietta realizzata all' nella giornata conclusiva del campionato 2001-2002, in una partita vinta dai biancocelesti per 4-2 e che, di fatto, assegn\u00f2 lo scudetto alla a discapito dei nerazzurri i quali, arrivati agli ultimi 90' della stagione da primi in classifica, conclusero poi il torneo al terzo posto.\nRitornato in patria nell'estate del 2002, gioc\u00f2 per tre stagioni nello Sparta Praga, con cui vinse due campionati e, nel 2004, la Coppa della Repubblica Ceca. Dopo aver avuto alcuni problemi con l'allenatore, all'inizio della stagione 2005-2006 fu ceduto in prestito al \u010cesk\u00e9 Bud\u011bjovice, squadra di seconda divisione di cui \u00e8 anche proprietario e con la quale aveva iniziato la carriera. Con il suo apporto nel girone di ritorno la squadra balz\u00f2 da met\u00e0 classifica ai primi posti, ottenendo cos\u00ec un'inaspettata promozione in prima divisione. Nella stagione 2006-2007 gioc\u00f2 poco a causa di un grave infortunio, chiudendo quindi la carriera agonistica il 29 maggio 2007.\nNazionale.\nCon la nazionale ceca partecip\u00f2 a tre edizioni del campionato europeo, nel 1996 \u2014 manifestazione in cui fu uno dei protagonisti dei cechi che si classificarono al secondo posto, andando in rete ai quarti contro il , realizzando al contempo la sua prima rete in nazionale \u2014, nel 2000 \u2014 in cui si ricorda una sua giocata contro la , dove in scivolata all'altezza della linea di fondo stopp\u00f2 un lancio di un compagno avendo poi il tempo di rialzarsi e servire \u0160micer per il gol dell'1-0 \u2014 e nel 2004, oltrech\u00e9 a un'edizione del campionato mondiale, nel 2006.\nDopo quest'ultima competizione, Poborsk\u00fd lasci\u00f2 la nazionale con un bottino di 118 presenze e 8 reti; \u00e8 secondo solo a Petr \u010cech per partite disputate.\nDopo il ritiro.\nNel giugno 2007 la Federcalcio ceca gli ha offerto il ruolo di commissario tecnico della nazionale. Successivamente va a ricoprire il ruolo di presidente della , formazione che l'aveva lanciato nel calcio da giocatore.\nNel marzo 2019 viene scelto dall'UEFA tra gli ambasciatori per il ."}
{"id": "520154", "revid": "767487", "url": "https://it.wikipedia.org/wiki?curid=520154", "title": "Cantone di Cornus", "text": "Il Cantone di Cornus era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520155", "revid": "287204", "url": "https://it.wikipedia.org/wiki?curid=520155", "title": "Cantone di Millau-2", "text": "Il Cantone di Millau-2 \u00e8 una divisione amministrativa dell'Arrondissement di Millau.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Millau-Est e aggregandovi i comuni di Nant e Saint-Jean-du-Bruel.\nComprende parte della citt\u00e0 di Millau e i comuni di:"}
{"id": "520156", "revid": "767487", "url": "https://it.wikipedia.org/wiki?curid=520156", "title": "Cantone di Millau-1", "text": "Il Cantone di Millau-1 \u00e8 una divisione amministrativa dell'Arrondissement di Millau.\n\u00c8 stato costituito a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Millau-Ouest.\nComposizione.\nComprende parte della citt\u00e0 di Millau e i comuni di:"}
{"id": "520157", "revid": "767487", "url": "https://it.wikipedia.org/wiki?curid=520157", "title": "Cantone di Nant", "text": "Il Cantone di Nant era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520158", "revid": "767487", "url": "https://it.wikipedia.org/wiki?curid=520158", "title": "Cantone di Peyreleau", "text": "Il Cantone di Peyreleau era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520159", "revid": "174925", "url": "https://it.wikipedia.org/wiki?curid=520159", "title": "Spore batteriche", "text": ""}
{"id": "520161", "revid": "767487", "url": "https://it.wikipedia.org/wiki?curid=520161", "title": "Cantone di Saint-Affrique", "text": "Il Cantone di Saint-Affrique \u00e8 una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "520162", "revid": "1833487", "url": "https://it.wikipedia.org/wiki?curid=520162", "title": "Stadio Armando Picchi", "text": "Lo stadio Armando Picchi \u00e8 un impianto sportivo di Livorno di propriet\u00e0 comunale. Ospita le partite casalinghe della Pro Livorno Sorgenti e del .\nChiamato anche \"Ardenza\" in ragione nel quartiere in cui sorge, dal 1990 \u00e8 intitolato allo sportivo livornese Armando Picchi, giocatore e allenatore del Livorno e della Grande Inter.\nNel 1960 fu uno degli impianti che ospitarono le Olimpiadi: fu sede di tre incontri del torneo di calcio.\nStoria.\nNel settembre del 1932 la Societ\u00e0 Sportiva Livorno bandisce un appalto concorso per la costruzione dello stadio cittadino: la zona viene individuata in un'area di espansione nei pressi dell'Accademia Navale, ai margini del quartiere Ardenza.\nAlla fine del 1932 la commissione esaminatrice sceglie, tra i 13 progetti presentati, quello di Raffaello Brizzi e il 2 aprile dell'anno successivo, dopo che l'Amministrazione aveva provveduto alla rettifica e alla deviazione del Rio Maggiore in una condotta sotterranea, vengono ufficialmente avviati i lavori.\nNell'autunno del 1933 il cantiere subisce una sosta, ma lo stadio viene comunque ufficialmente inaugurato incompleto ed intitolato ad Edda Ciano Mussolini. Nell'estate del 1934, grazie all'interessamento dell'Amministrazione Comunale che si assume l'onere della spesa di completamento, i lavori vengono ripresi e pochi mesi dopo conclusi. \u00c8 la prima opera pubblica costruita in calcestruzzo armato a Livorno, sebbene un'analoga tecnologia fosse stata utilizzata gi\u00e0 trent'anni prima in alcune parti dello stabilimento termale Acque della Salute. Al termine di tali lavori, la struttura fu capace di contenere circa 20.000 spettatori (di cui 15.000 seduti).\nLo stadio \u00e8 situato all'estremit\u00e0 meridionale della citt\u00e0, nel quartiere di Ardenza, in un'area destinata in parte ad attrezzature sportive ed in parte a residenza. Lo stadio viene appunto comunemente denominato Ardenza.\nL'anello dello stadio sorge isolato al centro di un'ampia area asfaltata destinata a parcheggio, delimitata ad est da Via dei Pensieri, a sud dall'area dell'Ippodromo Federico Caprilli e ad ovest da un ampio piazzale che guarda verso la vicina Accademia Navale.\nL'edificio \u00e8 caratterizzato da una pianta ad anello e da una volumetria compatta a prevalente sviluppo orizzontale.\nL'impianto ripropone la distribuzione caratteristica della specifica tipologia architettonica, con i due corpi rettilinei e paralleli delle tribune e le due curve di raccordo, rimanendo tuttavia assai lontano per soluzioni formali e strutturali dai migliori esempi coevi in terra toscana, come lo stadio comunale di Firenze.\nDal fronte principale, corrispondente alla tribuna coperta, emerge il volume dell'ingresso d'onore dai toni moderatamente aulici: un volume aggettante, raccordato al corpo retrostante tramite due pareti curvilinee, contiene un'ampia superficie vetrata con pensilina, sotto la quale sono ricavati i cinque accessi all'atrio.\nSul lato opposto dello stadio, in corrispondenza con la tribuna scoperta, un'apertura pentapartita su due livelli, con ai lati simmetricamente due corpi scala lievemente aggettanti, conduce direttamente all'anello del campo di gioco.\nIl resto dell'edificio \u00e8 caratterizzato da una fascia basamentale ad intonaco, dove si inseriscono le aperture degli ingressi secondari e delle biglietterie (attualmente abbattute in parte per inserirci i tornelli di ingresso). Al di sopra aggettano le gradinate in calcestruzzo armato. A partire dalla stagione 2002/2003, in tutti i settori dello stadio (esclusa la tribuna) per aumentare la capienza dei posti a sedere furono aggiunte delle tribunette in metallo alla base dell'impianto.\nAll'interno dello stadio, ventidue rampe di scale rettilinee conducono dall'anello distributivo perimetrale ai diversi settori delle gradinate: il corpo della tribuna d'onore si differenzia per la presenza della copertura, tettoia a sbalzo sostenuta da mensole in cemento armato. Oltre l'anello sono situati una pista di atletica, il campo di calcio ed altre attrezzature sportive.\nAl di sotto della tribuna d'onore \u00e8 situata la maggior parte dei locali a servizio dell'impianto.\nTra i giudizi critici rintracciati vi \u00e8 quello risalente all'epoca della costruzione, nel quale, con i toni della retorica di regime, si sottolinea la bellezza \"maschia\" dell'impianto ed il linguaggio moderno ed al contempo pervaso di romana classicit\u00e0.\nBen meno lusinghiero \u00e8 il giudizio espresso da Bortolotti, che invece lo definisce un'opera modesta, sebbene essa sia la prima grossa opera in calcestruzzo armato nella citt\u00e0, capace di provocare nella citt\u00e0 uno choc simile a quello che le tribune laterali, le scale e la torre dello stadio di Pier Luigi Nervi produssero a Firenze.\nDal 1990 l'impianto \u00e8 intitolato all'indimenticato campione livornese Armando Picchi, capitano della Grande Inter, prematuramente scomparso nel 1971.\nNel 2013, a un anno dalla scomparsa del giocatore amaranto Piermario Morosini, la gradinata dello stadio viene intitolata a suo nome.\nEventi sportivi.\nTorneo di calcio della XVII Olimpiade 1960.\nLo stadio ha ospitato tre partite del Torneo di calcio delle Olimpiadi 1960 a Roma:\nTorneo di Viareggio.\nNel 2011, per inadeguatezza del terreno di gioco dello stadio dei Pini di Viareggio, ha ospitato la finale del Torneo di Viareggio.\nAmichevoli internazionali.\nNell'agosto 2006 ha ospitato l'incontro amichevole Italia-Croazia (0-2): si tratt\u00f2 della prima gara disputata dalla Nazionale italiana dopo la vittoria ai Campionati del Mondo in Germania; la partita segn\u00f2 anche l'esordio del nuovo CT azzurro Roberto Donadoni, ex allenatore del Livorno.\nEventi extracalcistici.\nNella stagione 1989-90 ha ospitato alcune partite casalinghe del Rugby Livorno 1931 impegnato in massima serie.\nCapienza.\nLa capienza totale \u00e8 stata di posti fino alla stagione 2014-2015. Quest'ultima scese a posti durante la Coppa UEFA 2006-2007 in quanto le tribunette dalmine non erano omologate per le competizioni europee.\nNel mese di luglio del 2015 fu eseguito lo smantellamento della tribunetta di Curva Nord (lato Gradinata) causata da problemi di stabilit\u00e0.\nDal 2015-2016 al 2017-2018 si riduce ulteriormente la capienza a poco pi\u00f9 di spettatori per motivi di sicurezza strutturale. Mentre a partire dalla stagione 2018-2019, grazie alle nuove normative di sicurezza (unite ai lavori di recupero e ammodernamento della struttura avviati il 2 agosto 2018) il numero complessivo si stabilisce a 14.267 posti tutti a sedere.\nTrasporti.\nLa struttura \u00e8 facilmente raggiungibile sia dalla variante Aurelia (uscita Livorno Sud e Livorno Montenero per i tifosi ospiti), sia dalla stazione ferroviaria di Livorno Centrale con le linee LAM BLU o 5 di autobus urbani, o da quella di Livorno Antignano proseguendo verso lo stadio sempre con la linea LAM BLU di autobus."}
{"id": "520163", "revid": "767487", "url": "https://it.wikipedia.org/wiki?curid=520163", "title": "Coppa delle Coppe 1984-1985", "text": "La Coppa delle Coppe 1984-1985 \u00e8 stata la 25\u00aa edizione della competizione calcistica europea Coppa delle Coppe UEFA, a cui non ader\u00ec l\u2019Albania. Vide per la prima volta nella sua storia la vittoria dell' che batt\u00e9 in finale il Rapid Vienna. Il club inglese non avrebbe giocato la stagione successiva perch\u00e9 avrebbe dovuto entrare nella pi\u00f9 prestigiosa Coppa dei Campioni avendo vinto anche il campionato, ma in ogni caso in seguito alla strage dell'Heysel l'UEFA band\u00ec le squadre inglesi dalle proprie competizioni a tempo indeterminato, e dunque il club non gioc\u00f2 neppure la Supercoppa europea contro la Juventus, annullata."}
{"id": "520164", "revid": "110157", "url": "https://it.wikipedia.org/wiki?curid=520164", "title": "Cantone di Saint-Beauz\u00e9ly", "text": "Il Cantone di Saint-Beauz\u00e9ly era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520166", "revid": "767487", "url": "https://it.wikipedia.org/wiki?curid=520166", "title": "Cantone di Saint-Rome-de-Tarn", "text": "Il Cantone di Saint-Rome-de-Tarn era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520167", "revid": "226458", "url": "https://it.wikipedia.org/wiki?curid=520167", "title": "Cantone di Saint-Sernin-sur-Rance", "text": "Il Cantone di Saint-Sernin-sur-Rance era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520169", "revid": "226458", "url": "https://it.wikipedia.org/wiki?curid=520169", "title": "Cantone di Salles-Curan", "text": "Il Cantone di Salles-Curan era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520170", "revid": "226458", "url": "https://it.wikipedia.org/wiki?curid=520170", "title": "Cantone di S\u00e9v\u00e9rac-le-Ch\u00e2teau", "text": "Il Cantone di S\u00e9v\u00e9rac-le-Ch\u00e2teau era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520172", "revid": "767487", "url": "https://it.wikipedia.org/wiki?curid=520172", "title": "Cantone di V\u00e9zins-de-L\u00e9v\u00e9zou", "text": "Il Cantone di V\u00e9zins-de-L\u00e9v\u00e9zou era una divisione amministrativa dell'Arrondissement di Millau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520174", "revid": "599013", "url": "https://it.wikipedia.org/wiki?curid=520174", "title": "Bill Bowerman", "text": "Biografia.\nIn qualit\u00e0 di allenatore ha seguito 31 atleti che hanno vinto successivamente un titolo ai Giochi olimpici, 12 che sono entrati nel team All-America, 24 campioni della NCAA e 16 mezzofondisti che sono scesi sotto la barriera dei 4 minuti nel miglio. Celebre il caso del suo pi\u00f9 famoso atleta, Steve Prefontaine, ragazzo di grande talento morto a soli ventiquattro anni in un incidente stradale. Nei 24 anni di servizio presso l'Universit\u00e0 dell'Oregon come allenatore della squadra universitaria di atletica, ha vinto 23 campionati, ottenuto 4 titoli NCAA e portato la propria squadra fra le prime 10 degli Stati Uniti per ben 16 volte.\nGrazie alla sua carriera da allenatore conosce Phil Knight, studente negli anni cinquanta dell'universit\u00e0 e mezzofondista. Insieme i due fondano nel 1964 la Nike, importando inizialmente le scarpe dal Giappone. Come tecnico ha contribuito anche lui a inventare scarpe pi\u00f9 leggere come le Cortez e le Waffle Racer. Quando un giorno la moglie stava cucinando dei waffles, gli viene un'idea brillante, fare cio\u00e8 delle \"suole a waffle\": versando della plastica nella macchina per waffles della moglie, inventa cos\u00ec delle suole molto particolari, le suole \"a waffle\". \nMuore a 88 anni la notte di Natale del 1999. \nNei media.\nNei film dedicati alla vita di Prefontaine, \"Prefontaine\" (1997) e \"Without Limits\" (1998), il suo personaggio \u00e8 interpretato rispettivamente da R. Lee Ermey e Donald Sutherland. "}
{"id": "520175", "revid": "767487", "url": "https://it.wikipedia.org/wiki?curid=520175", "title": "Cantone di Baraqueville-Sauveterre", "text": "Il Cantone di Baraqueville-Sauveterre era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520176", "revid": "767487", "url": "https://it.wikipedia.org/wiki?curid=520176", "title": "Cantone di Bozouls", "text": "Il Cantone di Bozouls era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520177", "revid": "767487", "url": "https://it.wikipedia.org/wiki?curid=520177", "title": "Coppa delle Coppe 1985-1986", "text": "La Coppa delle Coppe 1985-1986 \u00e8 stata la 26\u00aa edizione della competizione calcistica europea Coppa delle Coppe UEFA. Fu vinta dalla , che si aggiudic\u00f2 il trofeo per la seconda volta nella sua storia, a spese dell'.\nOltre alla squalifica degli inglesi, non ci furono neanche i bulgari dopo gli scontri nella finale della loro coppa nazionale.\nIn questa edizione vi \u00e8 stata una delle rimonte pi\u00f9 sorprendenti, e controverse, della storia delle coppe europee: la vittoria nei quarti di finale dei tedeschi ovest del su quelli est della . Soprattutto su come una squadra, che ha vinto 2-0 l'andata e che si trovi sul 3-1 a favore in trasferta nell'intervallo, venga eliminata.\nIncontri.\nSedicesimi di finale.\n Benfica qualificato al turno successivo per sorteggio "}
{"id": "520178", "revid": "226458", "url": "https://it.wikipedia.org/wiki?curid=520178", "title": "Cantone di Cassagnes-B\u00e9gonh\u00e8s", "text": "Il Cantone di Cassagnes-B\u00e9gonh\u00e8s era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520180", "revid": "226458", "url": "https://it.wikipedia.org/wiki?curid=520180", "title": "Cantone di Conques", "text": "Il Cantone di Conques era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520182", "revid": "110157", "url": "https://it.wikipedia.org/wiki?curid=520182", "title": "Cantone di Entraygues-sur-Truy\u00e8re", "text": "Il Cantone di Entraygues-sur-Truy\u00e8re era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520183", "revid": "226458", "url": "https://it.wikipedia.org/wiki?curid=520183", "title": "Cantone di Espalion", "text": "Il Cantone di Espalion era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520184", "revid": "767487", "url": "https://it.wikipedia.org/wiki?curid=520184", "title": "Cantone di Estaing", "text": "Il Cantone di Estaing era una divisione amministrativa dell'Arrondissement di Rodez.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "520188", "revid": "767487", "url": "https://it.wikipedia.org/wiki?curid=520188", "title": "Coppa delle Coppe 1986-1987", "text": "La Coppa delle Coppe 1986-1987 \u00e8 stata la 27\u00aa edizione della competizione calcistica europea Coppa delle Coppe UEFA. Venne vinta dall' nella finale disputata contro il Lokomotive Lipsia."}
{"id": "520189", "revid": "217591", "url": "https://it.wikipedia.org/wiki?curid=520189", "title": "Louis Martin", "text": "Biografia.\nLouis-Joseph-Aloys-Stanislas Martin era il terzo dei cinque figli di Pierre-Fran\u00e7ois Martin, capitano dell'esercito napoleonico, e Marie-Anne-Fanie Boureau.\nLouis, di indole contemplativa, amante della poesia, del disegno e della pittura, tent\u00f2 di entrare in un monastero di San Bernardo, ma l'entrata in convento fu rifiutata per la sua mancanza di conoscenza del latino. Per un certo periodo, mentre lavorava come orologiaio e orefice, ne intraprese lo studio, ma in seguito abbandon\u00f2 tale progetto.\nDopo soli tre mesi di fidanzamento, alle ore 22:00 del 12 luglio 1858, si spos\u00f2 con rito civile con Z\u00e9lie Gu\u00e9rin e, due ore dopo, nella mezzanotte tra il 12 e il 13, si sposarono con rito religioso. Z\u00e9lie aveva un negozio di merletti. Andarono ad abitare in via del Pont-Neuf, ad Alen\u00e7on.\nNegli ultimi tempi per\u00f2 si disf\u00f2 del negozio per dedicarsi esclusivamente all'attivit\u00e0 di amministratore dell'azienda della moglie. A differenza di Z\u00e9lie, di cui ci sono pervenute 260 lettere, di Louis possiamo leggerne soltanto 18.\nLa coppia ebbe 9 figli, ma solo cinque figlie giunsero all'adolescenza. Tutte e cinque le figlie si fecero suore: \nDopo la morte della moglie, nel 1877, Louis vendette il negozio di merletti e si trasfer\u00ec dal fratello di lei, Isidore Gu\u00e9rin, che viveva a Lisieux con la moglie e due figlie.\nNel 1889 ebbe due infarti, e fu ricoverato per tre anni nell'istituto \"Bon Sauveur\" di Caen. Il 10 maggio 1892 fece ritorno a Lisieux, dove le figlie C\u00e9line e L\u00e9onie lo assistettero fino alla sua morte, sopraggiunta due anni dopo.\nCulto.\nBeatificazione.\nA livello diocesano, i processi per la beatificazione di Luigi Martin e sua moglie Zelia Gu\u00e9rin sono istruiti separatamente. Essi si tengono rispettivamente nelle diocesi di Bayeux-Lisieux e di S\u00e9es, dal 1957 al 1960. Ciascuno dei due \u00e8 dichiarato, separatamente, Servo di Dio da San Giovanni XXIII.\nLe due cause sono poi unificate quando vengono discusse di fronte alla Congregazione delle Cause dei Santi a Roma per volere di San Paolo VI, nel 1971.\nNel 1976 il Patriarca di Venezia Albino Luciani, futuro Giovanni Paolo I, scrive: \"Quando ho sentito che era introdotta la causa di beatificazione dei genitori di Santa Teresa di Ges\u00f9 Bambino, ho detto: \u00abFinalmente una causa a due! San Luigi IX \u00e8 santo senza la sua Margherita, Santa Monica senza il suo Patrizio; Zelia Gu\u00e9rin, invece, sar\u00e0 santa con Luigi Martin suo sposo e con Teresa sua figlia!\u00bb\".\nIl 26 marzo 1994 la coppia dei Servi di Dio \u00e8 proclamata Venerabile da Giovanni Paolo II. Nel 1995 \u00e8 aperto in Vaticano il processo di beatificazione. La guarigione di un bambino di Monza, Pietro Schilir\u00f2, nato il 25 maggio 2002 con una grave malformazione ai polmoni cui era seguita una prognosi infausta, \u00e8 stata considerata miracolosa dalla Consulta Medica che si \u00e8 occupata del caso, ed \u00e8 stata attribuita dalla Chiesa cattolica all'intercessione dei coniugi Martin, invocata dai genitori del piccolo, guarito e dimesso il 27 luglio dello stesso anno.\nIl 19 ottobre 2008 Z\u00e9lie e Louis Martin sono beatificati dal cardinale Jos\u00e9 Saraiva Martins, legato di Benedetto XVI, nella Basilica di Santa Teresa di Lisieux.\nCanonizzazione.\nI coniugi Martin sono stati proclamati congiuntamente Santi da Papa Francesco il 18 ottobre 2015, sette anni dopo la beatificazione, durante la XIV Assemblea generale ordinaria del Sinodo dei vescovi, avente per tema \"La vocazione e la missione della famiglia nella Chiesa e nel mondo contemporaneo\".\nIl secondo miracolo, necessario per la canonizzazione, riguarda la piccola Carmen, nata a Valencia con una grave emorragia cerebrale, la cui guarigione, giudicata scientificamente inspiegabile dalla Consulta Medica occupatasi del caso, \u00e8 stata considerata dalla Chiesa cattolica un miracolo ottenuto per intercessione dei beati coniugi Martin, che parenti e amici della bambina avevano invocato mediante una novena di preghiera.\nMemoria liturgica.\nLa Chiesa li ricorda separatamente: Luigi Martin il 29 luglio e Zelia Gu\u00e9rin il 28 agosto, mentre la diocesi di Bayeux-Lisieux e i carmelitani scalzi ne fanno memoria il 12 luglio, vigilia del loro matrimonio.\nMatrimonio come vocazione.\nEntrambi i coniugi Martin, in giovent\u00f9, avevano desiderato abbracciare la vita religiosa, desiderio che entrambi non poterono soddisfare. Nel 1858 dopo un breve fidanzamento, decisero di sposarsi. L'etimologia di bello, \"kal\u00f3s\", porta al verbo \"kal\u00e8o\", \"chiamare\". La bellezza \u00e8 vocazione. \u00c8 attrazione. \u00c8 trasformazione della materia in arte e dello spirito in volo. \u00c8 trasformazione dostoevskiana nel senso di \"anamorfosi\" (dal greco \"anam\u00f3rphosis\", \"\u1f00\u03bd\u03b1\u03bc\u03cc\u03c1\u03d5\u03c9\u03c3\u03b9\u03c2\"; \"rigenerazione\", \"nuova formazione\"). Bellezza come mezzo di elevazione, che in s\u00e9 porta ad una forma pi\u00f9 alta di essere. E la santit\u00e0 della famiglia \u00e8 misura alta di questa invenzione d'amore di Dio.\nil Cardinale Jos\u00e9 Saraiva Martins durante l'omelia del 19 ottobre 2008 ha riassunto cos\u00ec la straordinariet\u00e0 della loro vita familiare:"}
{"id": "520191", "revid": "287204", "url": "https://it.wikipedia.org/wiki?curid=520191", "title": "Gagauzi", "text": "I gagauzi sono un gruppo etnico turcofono che vive in un'area della Moldavia, chiamata Gagauzia, e nelle zone a sud-ovest dell'Ucraina, nella regione di Budjak. La popolazione totale si assesta sui 250\u00a0000 individui circa. I gagauzi sono di religione cristiana ortodossa."}
{"id": "520196", "revid": "304744", "url": "https://it.wikipedia.org/wiki?curid=520196", "title": "Cloris Leachman", "text": "Candidata per 22 volte ai Premi Emmy, vinse complessivamente un Golden Globe (su 4 candidature), un BAFTA e un National Board of Review. Nel 1972 si aggiudic\u00f2 l'Oscar alla miglior attrice non protagonista per la sua interpretazione nel film di Peter Bogdanovich \"L'ultimo spettacolo\".\nBiografia.\nNata da genitori con ascendenze anche inglesi e boeme, nel 1946, a vent'anni, fu in lizza per il titolo di Miss America, dopo aver vinto il concorso di Miss Chicago. Dal 1948 apparve in piccole parti in produzioni televisive e segu\u00ec i corsi di recitazione di Stella Adler. Dopo una piccola parte non accreditata in \"Sinfonie eterne\" (1947) di Edgar G. Ulmer, fece il suo vero esordio nel cinema nel 1955 con il ruolo di una femme fatale nel noir \"Un bacio e una pistola\" di Robert Aldrich, divenuto in seguito un \"cult\", cui seguirono \"Supplizio\" (1956) di Arnold Laven, con Paul Newman, e \"Sessualit\u00e0\" (1962) di George Cukor. Dopo avere partecipato a numerose serie televisive, quasi mai in ruoli da protagonista, inizi\u00f2 a recitare con parti di rilievo al cinema tra gli anni sessanta e settanta: di questo periodo si segnalano i film \"Butch Cassidy\" (1969) di George Roy Hill, con Paul Newman e Robert Redford, \"Amanti ed altri estranei\" (1970) di Cy Howard e \"Un uomo oggi\" (1970) di Stuart Rosenberg, ove, con il ruolo dell'amica paralitica della suicida Joanne Woodward, recit\u00f2 nuovamente accanto a Paul Newman.\nNel 1971 ottenne uno dei suoi pi\u00f9 grandi successi con la raffinata interpretazione di Ruth Popper in \"L'ultimo spettacolo\" di Peter Bogdanovich, che l'anno successivo le valse il premio Oscar alla miglior attrice non protagonista. Venne nuovamente diretta da Bogdanovich in \"Daisy Miller\" (1974) e \"Texasville\" (1990). Nel 1973 fu scritturata da John Milius nel poliziesco \"Dillinger\", per poi recitare nella commedia di produzione disneyana \"Charley e l'angelo\" (1973) di Vincent McEveety, accanto a Fred MacMurray.\nSi rese indimenticabile a livello internazionale con il ruolo di Frau Bl\u00fccher nell'esilarante \"Frankenstein Junior\" (1974) di Mel Brooks - probabilmente il personaggio pi\u00f9 identificativo della sua carriera cinematografica - e con la divertente Nurse Charlotte Diesel (\"Fratella\" Diesel, nella versione italiana) in \"Alta tensione\" (1977), sempre di Brooks, che la diresse ancora in \"La pazza storia del mondo\" (1981). Nel 1980 partecip\u00f2 a un altro film della Disney, \"Herbie sbarca in Messico\" di Vincent McEveety, sequel di una pellicola di successo del 1968 interpretata da Dean Jones. In seguito continu\u00f2 a recitare in numerosi film, sempre con ruoli da caratterista.\nAttiva costantemente in teatro, fu molto popolare anche in televisione con la situation comedy \"Mary Tyler Moore\", in onda tra il 1970 e il 1977, dove interpretava Phyllis Lindstrom: sia il suo ruolo, sia quello di Rhoda, affidato a Valerie Harper, furono molto apprezzati dal pubblico, al punto che diventarono in seguito serie autonome, anche queste di successo. Negli anni 80 svolse per alcune stagioni il ruolo di Beverly Ann Stickle nella sit com \"L'albero delle mele\". Dal 2000 al 2006 partecip\u00f2 anche alla serie \"Malcolm in the Middle\" come madre di Lois. Dal 2010 al 2013 fu tra i protagonisti della serie \"Aiutami Hope!\", dove interpret\u00f2 il ruolo di \"Maw Maw\", la sconclusionata nonna affetta da demenza senile. Dai primi anni novanta si dedic\u00f2 anche al doppiaggio. Vincitrice di numerosi premi, nel 1980 ricevette una stella sulla Hollywood Walk of Fame. Insieme a Julia Louis-Dreyfus detiene il record come attrice con pi\u00f9 Emmy Awards vinti nella storia, ben otto.\nCloris Leachmann \u00e8 morta nel gennaio del 2021, per ictus.\nVita privata.\nNel 1953 spos\u00f2 il regista George Englund, da cui ebbe cinque figli: Adam, Bryan (deceduto nel 1986 per un'overdose di farmaci per l'ulcera), George Jr., Morgan e Dinah. La coppia, separata dal 1974, divorzi\u00f2 nel 1978.\nDoppiatrici italiane.\nNelle versioni in italiano dei suoi film, Cloris Leachman \u00e8 stata doppiata da:\nDa doppiatrice \u00e8 sostituita da:"}
{"id": "520198", "revid": "767487", "url": "https://it.wikipedia.org/wiki?curid=520198", "title": "Stone Deaf Forever!", "text": "Stone Deaf Forever! \u00e8 una raccolta di 5 CD dei Mot\u00f6rhead che ripercorre la carriera della band attraverso le loro migliori canzoni, rarit\u00e0 ed esibizioni live.\nIl disco.\nNel disco sono incluse anche 19 canzoni rimaste finora inedite su album. Il tutto tratto dal 1975 al 2002.\nOgni disco (dal 1\u00b0 al 4\u00b0) \u00e8 suddiviso in ogni vario periodo della band.\nL'ultimo invece, contiene le esibizioni live dal 1978-1999.\nTutte le tracce (eccetto quelle segnate) sono composte da Lemmy Kilmister, Eddie Clarke, Phil Taylor.\nTracce.\nDisco 4 (1996-2002).\nTutte le tracce (eccetto quelle segnate) sono composte da Phil Campbell, Mikkey Dee, Lemmy Kilmister."}
{"id": "520199", "revid": "486946", "url": "https://it.wikipedia.org/wiki?curid=520199", "title": "Nadezhda Alliluyeva", "text": ""}
{"id": "520202", "revid": "932277", "url": "https://it.wikipedia.org/wiki?curid=520202", "title": "Non vi no vini, sed vi no aquae", "text": "Non vi no vini sed vi no aquae (traduzione: \"Non nuoto con la forza del vino, ma nuoto con la forza dell'acqua\").\n\u00c8 un proverbio latino ma anche una frase \"trabocchetto\", spesso usata per indovinelli e scherzi dagli studenti di latino a causa della somiglianza tra \"vi no\" e \"vino\" (per cui la traduzione \"errata\" sarebbe \"non con vino di vino, ma con vino d'acqua\")."}
{"id": "520205", "revid": "48344", "url": "https://it.wikipedia.org/wiki?curid=520205", "title": "Non vi no vini sed vi no aquae", "text": ""}
{"id": "520207", "revid": "400694", "url": "https://it.wikipedia.org/wiki?curid=520207", "title": "Rura Penthe", "text": "Rura Penthe \u00e8 un asteroide immaginario dell'universo fantascientifico di Star Trek. Posizionato vicino al confine con la Federazione dei Pianeti Uniti, viene impiegato dall'Impero Klingon come colonia penale. \u00c8 noto anche con il soprannome de \"il cimitero degli alieni\". Appare nel film \"Rotta verso l'ignoto\" e nell'episodio ' della serie televisiva '.\n Nelle intenzioni dei suoi creatori, ovvero Leonard Nimoy e Nicholas Meyer, per il film \"Rotta verso l'ignoto\", la colonia penale rappresenta inoltre una metafora dei gulag sovietici.\nCaratteristiche.\nLa temperatura sulla superficie di Rura Penthe \u00e8 estremamente bassa e l'asteroide \u00e8 completamente rivestito di ghiacciai. Senza un abbigliamento adeguato, nessuna forma di vita pu\u00f2 sopravvivere sulla superficie, per questo motivo la maggior parte delle attivit\u00e0 di estrazione sono svolte nel sottosuolo. Uno scudo magnetico circonda la miniera e una vasta area circostante, impedendo che i prigionieri possano essere teletrasportati. Non ci sono ulteriori misure di sicurezza, poich\u00e9 sono largamente superflue dato il rigido clima di superficie.\nL'asteroide contiene una delle pi\u00f9 importanti risorse di minerale di dilitio dell'Impero. Per estrarre il prezioso materiale, vi \u00e8 stata installata una colonia penale per Klingon e prigionieri alieni, che fornisce una sufficiente forza lavoro per lo sfruttamento estensivo delle risorse dell'asteroide.\nStoria.\nCome mostrato in \"Star Trek: Enterprise\", Rura Penthe \u00e8 una colonia penale dell'Impero Klingon almeno a partire dagli inizi del XXII secolo. nel film \"Rotta verso l'ignoto\", l'esilio alle sue miniere sotterranee di dilitio \u00e8 una delle pene pi\u00f9 temute in tutto l'Impero Klingon e fra i suoi nemici. Si dice che quasi nessuno sopravviva pi\u00f9 di un anno nelle miniere, il che non importa a molti dei prigionieri poich\u00e9 la maggior parte di essi \u00e8 condannata all'ergastolo.\nNel film \"Rotta verso l'ignoto\".\nNel film \"Rotta verso l'ignoto\", che si svolge nel 2293 secondo la cronologia di Star Trek, il capitano della Flotta Stellare James T. Kirk e il comandante Leonard McCoy vengono condannati ai lavori forzati a vita su Rura Penthe. Dopo pochi giorni, comunque, entrambi scappano e possono infine essere teletrasportati a bordo della loro nave.\nNella serie \"Star Trek: Enterprise\".\nNell'episodio ' della serie televisiva ' (seconda stagione), ambientato prima del film nel 2152 secondo la cronologia di Star Trek, il capitano della Flotta Stellare Jonathan Archer e il suo ex avvocato klingon Kolos vengono condannati da un tribunale di Nerendra III a lavori forzati su Rura Penthe (Archer per il resto della sua vita e Kolos per la durata di un anno). Archer comunque \u00e8 presto soccorso dal suo equipaggio, mentre Kolos decide di rimanere.\nAltri riferimenti.\nNel film \"Star Trek\" del 2009, prequel della serie classica di \"Star Trek\" e reboot della serie cinematrografica, Uhura spiega di avere captato una trasmissione di emergenza da un pianeta prigione Klingon. "}
{"id": "520221", "revid": "290948", "url": "https://it.wikipedia.org/wiki?curid=520221", "title": "Fotolitotrofi", "text": "Si definisce organismo fotolitotrofo un organismo con le seguenti caratteristiche:\nBatteri autotrofi fotolitotrofi sono, ad esempio, i cianobatteri."}
{"id": "520223", "revid": "125929794", "url": "https://it.wikipedia.org/wiki?curid=520223", "title": "Videolina", "text": "Videolina \u00e8 un'emittente televisiva a carattere regionale della Sardegna che trasmette dalla citt\u00e0 di Cagliari.\nStoria.\nFondazione e affermazione.\nVideolina fu fondata da Nicola Grauso e Michele Rossetti il 4 settembre 1975 in un piccolo appartamento di vico Duomo a Cagliari, dove il 16 giugno dello stesso anno avevano gi\u00e0 dato vita alla prima radio libera della Sardegna, Radiolina, nonostante le intimazioni da parte dell'Escopost, il reparto di controllo delle emissioni radioelettriche che dipendeva dal Ministero delle Poste e delle Telecomunicazioni.\nI nomi \"Radiolina\" e \"Videolina\" stavano ad indicare le ridotte dimensioni delle due stazioni, vista l'esiguit\u00e0 dei mezzi a loro disposizione. \nL'emittente trasmise inizialmente in bianco e nero, passando qualche mese pi\u00f9 avanti al sistema a colori PAL. \nI primi programmi mandati in onda furono dei film realizzati da Tv Libera Livorno di Paolo Romani. \nL'inaugurazione ufficiale avvenne il 6 settembre con una serie di cartoni animati di ispirazione western disegnati da Bruno Bozzetto.\nIl 3 luglio 1976 fu lanciato il telegiornale, \"TGS - Telegiornale sardo\", diretto da Patrizio Mulas, le cui edizioni in quel periodo, non avendo ancora la possibilit\u00e0 di trasmettere in diretta, venivano sempre preregistrate.\nIl palinsesto consisteva principalmente in film, cartoni animati, informazione, sport e folklore locale. I primi conduttori erano Michele Rossetti, Francesco Atzeni, Giancarlo Testa e Giampaolo Loddo. Il programma di punta era \"Superarsenico\".\nAd occuparsi dello sport erano Franco Congiu, Sandro Angioni e Cesare Corda.\nDopo un primo spostamento in via Martini, nel 1979 l'emittente si trasfer\u00ec nella nuova e pi\u00f9 grande sede di viale Marconi, sempre a Cagliari. Qui furono molti i programmi autoprodotti, primo tra tutti \"Sardegna Canta\", che durante il periodo invernale proponeva in diretta le esibizioni dei vari gruppi folk, dei cantanti, dei poeti e dei personaggi della Sardegna. \nDal 1983 furono proposte 3 edizioni del \"TGS\".\nLe due stazioni radio e tv fruttarono agli imprenditori un consistente ritorno economico derivante dalla raccolta pubblicitaria, che agli inizi veniva realizzata in maniera rudimentale. Ci\u00f2 consent\u00ec loro di rafforzare la loro posizione nell'editoria sarda, acquistando nel 1985 \"L'Unione Sarda\", il quotidiano pi\u00f9 venduto in Sardegna.\nGli editori rifiutarono dal principio cos\u00ec come in seguito di aderire ai nascenti circuiti nazionali, preferendo una programmazione di tipo regionale.\nNei primi anni Novanta la squadra di calcio del Cagliari ritorn\u00f2 in Serie A e, di conseguenza, il canale le dedic\u00f2 vari programmi, che ebbero un notevole riscontro di pubblico.\nIntorno al 1998 l'emittente entr\u00f2 a far parte del circuito Team Tv, una delle prime emittenti tv all news italiane, facente parte della piattaforma satellitare Stream TV, del quale trasmetteva alle 14:55 il notiziario \"Stream News\" in interconnessione (la collaborazione terminer\u00e0 nel 2003, quando Stream TV conflu\u00ec in Sky Italia).\nIl 1\u00ba gennaio 2000 il \"TGS\", dopo 24 anni, divent\u00f2 \"TG Videolina\" e incrementarono le edizioni del giornale con l'aggiunta di quella notturna e delle edizioni flash, anche se queste ultime furono cancellate dopo poco tempo.\nGestione l'Unione Editoriale.\nNel 2000 termin\u00f2 la gestione di Nicola Grauso in seguito alle vicende legate al sequestro di Silvia Melis. In merito Grauso dichiar\u00f2: \"Le mie aziende furono commissariate pur non avendo un decreto ingiuntivo ed un sequestro. La semplice azione di commissariamento e l'intenzione della Magistratura di volermi sottrarre giornale, radio e tv, furono sufficienti a destabilizzare le aziende e a farmi perdere il fisiologico sostegno da parte del sistema finanziario. Dovetti vendere per 120 miliardi tutto il gruppo a Sergio Zuncheddu\".\nTerminata la gestione di Grauso, la propriet\u00e0 di Videolina e Radiolina pass\u00f2 a Sergio Zuncheddu, gi\u00e0 editore di Tele Costa Smeralda e e del quotidiano L'Unione sarda.\nZuncheddu negli anni Ottanta aveva gi\u00e0 fondato Tele Sardinia, emittente regionale che si fuse con Sardegna 1 TV, dando vita a Sardegna Uno. Dal 2000 Videolina cominci\u00f2 a trasmettere i suoi programmi anche dal satellite Hot Bird, visibile in Europa.\nDal 2004 Videolina cominci\u00f2 a trasmettere sul digitale terrestre, limitatamente alla provincia di Cagliari. Nel 2006 grazie a un accordo con l'emittente oristanese Super TV Oristano, la copertura del mux digitale si estese anche alla provincia di Oristano.\nIn seguito allo switch off, avvenuto in Sardegna nell'ottobre del 2008, Videolina dispone di due multiplex: uno a copertura regionale e un altro con una copertura limitata.\nDal 12 dicembre 2011 Videolina trasmise dai nuovi studi di piazza Unione Sarda, all'interno del complesso polifunzionale di Santa Gilla con la modalit\u00e0 . Cambi\u00f2 inoltre logo e alcune produzioni. Nello stesso anno divenne partner della squadra di pallacanestro Dinamo Sassari e, al contempo, i vecchi studi di Videolina passarono alla sorella Tele Costa Smeralda.\nCollaborarono in questi anni Maurizio Costanzo, con il programma serale \"Dopo Cena\", Maria Luisa Busi e Giorgio Porr\u00e0, oggi apprezzato volto di Sky Sport.\nIl 22 settembre 2013, in occasione della visita di Papa Francesco in Sardegna, segu\u00ec l'evento in diretta, con una media d'ascolto del 50% e punte del 55%; inoltre ottenne il 6% per lo speciale in prima serata sulla giornata del Papa a Cagliari.\nCon 400.000 telespettatori giornalieri e il 2,8% di share, Videolina \u00e8 l'emittente regionale pi\u00f9 vista in Sardegna.\nTrasmette 3500 ore di produzione l'anno utilizzando una rete di 48 ripetitori. Il direttore della redazione giornalistica \u00e8 Emanuele Dess\u00ec.\nCanali.\nLe 8 reti regionali edite dal gruppo Videolina sul digitale terrestre sono:\nVideolina Sat.\nDal 2000 al 2013 Videolina trasmetteva i suoi programmi anche sul satellite Hot Bird escludendo la programmazione della syndication K-2.\nDal 30 settembre 2010, l'emittente fu trasmessa via satellite sia gratuitamente, sia all'interno dell'offerta Sky Italia, avendo dunque 2 segnali; la situazione \u00e8 rimasta tale fino al 12 novembre dello stesso anno, quando il segnale doppione per Sky \u00e8 stato disattivato e il segnale originale codificato in VideoGuard, rendendo cos\u00ec Videolina accessibile via satellite solo ai possessori di un abbonamento alla pay tv satellitare.\nIl canale rimase comunque visibile sul satellite in chiaro dalle ore 15 alle 18 e dalle 23 all'1.\nDal 14 giugno 2013, Videolina non \u00e8 pi\u00f9 ricevibile via satellite, ma unicamente via etere e in streaming sul sito ufficiale dell'emittente. La decisione da parte dell'emittente potrebbe essere legata, come accaduto in precedenza per la concorrente Sardegna Uno, ai costi troppo alti per la ritrasmissione del segnale sul satellite. Gli utenti, gi\u00e0 dal mese di maggio 2013, venivano avvisati sul canale Sky dell'emittente, con un rullo, indicante l'avviso di spegnimento definitivo del segnale, con le relative informazioni per continuare a seguire l'emittente.\nIl 21 dicembre 2018 l'emittente torna ad essere diffusa via satellite tramite la frequenza 11662\u00a0MHz su Hot Bird.\nDal 28 marzo 2019 entra nella piattaforma Tiv\u00f9sat e Sky al canale 819 su ambedue le piattaforme Satellitari.\nProdotto principale del palinsesto \u00e8 il telegiornale, trasmesso in 14 edizioni giornaliere in diretta.\nIl Teletext dell'emittente.\nIn passato, l'emittente disponeva di servizio teletext offerto ai suoi telespettatori:\nVL-Text.\nIl primo teletext dell'emittente, attivo dal 20 febbraio 1989, era composto da una grafica molto semplice e spartana, che ricalcava in un certo modo le prime grafiche usate dal Televideo Rai fino al 10 novembre 1988. Questa grafica usata dal primo VL-Text, fu impiegata fino ai primi anni 90, quando il servizio teletext realizzato in proprio venne sostituito da uno creato in joint venture con Sardegna1, denominato Televideo della Sardegna.\nTelevideo della Sardegna.\nQuesto servizio part\u00ec nell'autunno 1995 grazie ad una joint venture tra Videolina e Sardegna1, per proporre ai telespettatori delle due emittenti un teletext aggiornato e unificato nei contenuti. Anche stavolta, l'indice ricalcava (ora pi\u00f9 fedelmente) lo stile grafico impiegato nello stesso periodo dal Televideo della Rai. Il servizio disponeva di un gran numero di contenuti sempre aggiornati e di grande interesse per il pubblico. Tale servizio si interrompe nel 1998 su Videolina, mentre continu\u00f2 ad essere veicolato su Sardegna1 fino alla sua dismissione avvenuta il 30 novembre 2001. Il teletext di Videolina, dal 1998, torna ad essere autoprodotto e viene battezzato Televideolina.\nTelevideolina.\nQuesto servizio segna il ritorno dei teletext autoprodotti in loco, con anche la presenza di alcuni contenuti (Almanacco e Calendario) interamente in lingua sarda. Il servizio, ancora attivo all'autunno 2002, fu sostituito nel 2003 dal Televideoitalia.\nTelevideoitalia.\nTrasmesso dalla primavera 2003, questo servizio teletext veniva gestito dalla PM ProgettoMedia e dalla testata giornalistica ANSA, curato e veicolato in syndication (la seconda in assoluto nel campo dei teletext in Italia dopo il tentativo - dal 1991 al 1997 - del circuito Cinquestelle con Arianna) dalle principali emittenti tv regionali fra cui la stessa Videolina. Dal 2005-06 il servizio cambia denominazione in Telexitalia.\nTelexitalia.\nQuesta variante, pressoch\u00e9 uguale alla precedente tranne che per il nome (modificato a causa della somiglianza del nome con il Televideo Rai) \u00e8 stato l'ultimo servizio teletext veicolato dall'emittente, sempre curato dalla PM ProgettoMedia con il supporto giornalistico dell'agenzia ANSA, in collaborazione con le principali emittenti tv locali. Negli ultimi tempi, il servizio teletext \u00e8 rimasto in onda senza contenuti aggiornati, fino alla sua dismissione avvenuta nell'estate del 2006.\nPalinsesto.\nAttualmente l'emittente produce 3500 ore di produzione propria e 14 edizioni giornaliere del telegiornale in diretta prodotte da 5 redazioni principali in tutta l'isola. Alcuni programmi dell'emittente sarda attualmente in onda sono:\nL'emittente inoltre \u00e8 sempre presente con le dirette dei principali eventi e sagre in Sardegna, tra le quali, la festa di sant'Efisio a Cagliari, la Cavalcata sarda e la Faradda di li candareri a Sassari, la Sartiglia di Oristano, la festa di San Simplicio a Olbia, il Carnevale di Tempio Pausania e l'Ardia di Sedilo.\nAlcuni programmi storici dell'emittente sono stati:"}
{"id": "520224", "revid": "1516566", "url": "https://it.wikipedia.org/wiki?curid=520224", "title": "Mare (araldica)", "text": "In araldica il mare simboleggia \"sdegno\" o \"animo inquieto\" quando \u00e8 agitato, ma anche \"ira frenata\", \"liberalit\u00e0\" o \"benignit\u00e0\" quando \u00e8 calmo.\nPosizione araldica ordinaria.\nIl mare occupa lo spazio della campagna o punta dello scudo e si rappresenta d'azzurro ondoso d'argento, ma pu\u00f2 essere anche direttamente d'argento o di verde.\nTanto il mare occupa la parte della campagna che una torre o un castello uscente da esso araldicamente si dice \"fondato\" sul mare.\nCasi particolari.\nSe il mare occupa invece che lo spazio della campagna quello del piano, si definisce \"piano mareggiato\".\nSe occupa tutto lo scudo, quest'ultimo si definisce \"mareggiato\"."}
{"id": "520225", "revid": "339392", "url": "https://it.wikipedia.org/wiki?curid=520225", "title": "Imru'l Qais, Ibn Hujr Amru al Qais", "text": ""}
{"id": "520226", "revid": "61024", "url": "https://it.wikipedia.org/wiki?curid=520226", "title": "Georgius Agricola", "text": ""}
{"id": "520227", "revid": "156341", "url": "https://it.wikipedia.org/wiki?curid=520227", "title": "Imru Al-Qays", "text": ""}
{"id": "520229", "revid": "61024", "url": "https://it.wikipedia.org/wiki?curid=520229", "title": "Peter Mosellanus", "text": ""}
{"id": "520233", "revid": "767487", "url": "https://it.wikipedia.org/wiki?curid=520233", "title": "Dideba Zetsit Kurtheuls", "text": "Dideba Zetsit Kurtheuls (traslitterazione del georgiano \u201c\u10d3\u10d8\u10d3\u10d4\u10d2\u10d0 \u10d6\u10d4\u10ea\u10d8\u10d7 \u10d9\u10e3\u10e0\u10d7\u10d4\u10e3\u10da\u10e1\u201d e traducibile come \"Lodato Sia il Paradisiaco Distributore di Benedizioni\") fu l'inno nazionale della Georgia dal 1918 al 1920, e dal 14 novembre 1990 al 23 aprile 2004, per essere sostituito poi dal nuovo inno \"Tavisupleba\". Fu scritto e composto da Kote Potskhverashvili."}
{"id": "520236", "revid": "121491081", "url": "https://it.wikipedia.org/wiki?curid=520236", "title": "Coldwave", "text": "La Cold wave \u00e8 stata un movimento musicale emerso in Francia e Belgio alla fine degli anni '70. Caratterizzato dal suo tono irriverente e distaccato e dall'uso minimale di strumenti elettronici, la scena fu il risultato del passaggio dei gruppi punk ai sintetizzatori portatili convenienti come il Korg MS-20. Inizialmente fu un sinonimo di ci\u00f2 che in seguito sarebbe stato definito \"darkwave\", \"goth rock\" e \"deathrock\", ma negli anni che seguirono, il termine \"cold wave\" \u00e8 stato assorbito da categorie e generi elaborati in modo retrospettivo come \"minimal wave\" o \"minimal synth\".\nDefinizione del termine.\nIl termine \"cold wave\" \u00e8 apparso per la prima volta nel numero del 26 novembre 1977 della rivista musicale settimanale britannica Sounds: la didascalia della copertina, che mostrava Ralf H\u00fctter e Florian Schneider dei Kraftwerk, era \"New musick: The cold wave\". Era l'anno in cui i Kraftwerk realizzarono Trans-Europe Express. Il termine fu ripetuto la settimana seguente sempre nel Sounds dalla giornalista Vivien Goldman, in un articolo sui Siouxsie and the Banshees. Nel 1977, i Siouxsie and the Banshees descrissero la loro musica come \"fredda, macchinosa e appassionata allo stesso tempo\" e la rivista Sounds profetizz\u00f2 a loro proposito: \"Ascolta il rombo della cold wave dagli anni '70 agli anni '80\". Un'altra scena di musicisti francesi e belgi che cantavano in inglese sorse all'inizio degli anni '80. Secondo Vice, le azioni pi\u00f9 degne di nota sono state Marquis de Sade, Asylum Party e Twilight Ritual. I gruppi delle origini della coldwave non erano generalmente distribuiti negli Stati Uniti e non cantavano in inglese.\nAlla Wierd Records viene attribuito il merito di aver stimolato l'interesse per lo stile negli Stati Uniti, mentre The Liberty Snake Club fece molto per renderlo popolare all'interno del Regno Unito. La compilation della Tigersushi Records \"\", curata da Ivan Smagghe nel 2004, \u00e8 un documento che fotografa quella scena.\nColdwave francese.\nLa \"coldwave\" inizialmente era un termine riferito al movimento New wave francese negli anni ottanta, prendendo ispirazione da band Goth Rock/Post-punk inglesi come Joy Division, The Cure o Siouxsie &amp; The Banshees. Nacquero cos\u00ec band francesi ispirate al movimento in questione come Kas Product, Martin Dupont, Asylum Party, Norma Loy, Clair Obscur, Opera Multi Steel, Charles de Goal, Trisomie 21.\nColdwave americana.\nDalla met\u00e0 degli anni novanta, il termine \"coldwave\" \u00e8 stato usato negli Stati Uniti per descrivere lo stile Industrial americano, principalmente Industrial metal e Industrial rock. Questo stile trae le relative radici in band come Young Gods, Ministry e Nine Inch Nails nella prima met\u00e0 degli anni novanta.\nAlbum come \"Burn Out at the Hydrogen Bar\" dei Chemlab, sono il tipico esempio di coldwave americana."}
{"id": "520239", "revid": "144796", "url": "https://it.wikipedia.org/wiki?curid=520239", "title": "Capece (famiglia)", "text": "I Capece sono un'antica casata nobile napoletana che si vuole discendente dalla dinastia sovrana dei duchi di Napoli \"Sergii\" (da Sergio I a Sergio VI), che resero questa citt\u00e0 e i territori limitrofi alquanto estesi, indipendenti dai bizantini. Tale Ducato di Napoli, indipendente e sovrano, fu poi sottomesso dai normanni Hauteville (Altavilla) che assunsero la sovranit\u00e0 regnante su tutta l'Italia meridionale.\nInizio leggendario.\nCome molte famiglie antiche, anche l'origine dei Capece ha la sua leggenda. In questo caso le origini porterebbero a \"Enea\" e precisamente a \"Capi\", uno dei suoi compagni d'avventura. Un'altra interpretazione etimologica spiega i cognomi Capece e Minutolo con il fatto che originariamente gli esponenti della famiglia fossero di bassa statura, ma dotati di grandi capacit\u00e0. Il problema \u00e8 che l'abbinamento storico dei due cognomi \u00e8 di parecchio successivo alle accertate origini familiari.\nIl gruppo dei Capece, sul cui lignaggio, nel corso del XVI e del XVII secolo, si scatenarono roventi polemiche, bench\u00e9 avesse assunto innumerevoli modi di denominazione diversa nei suoi vari rami - Minutolo, Sconditi, Aprano, Zurlo, Piscicelli, Galeota, Tomacelli-Cybo, Latro, Bozzuto - e la diversit\u00e0 dei simboli araldici, discende da uno stesso ceppo di \"equites\" molto potenti gi\u00e0 in et\u00e0 sveva.\nElio Marchese, all'inizio del Cinquecento, nel suo \"Liber de neapolitanis familiis\", in cui distingue famiglie nobili originarie della Citt\u00e0 e famiglie provenienti dall'estero, afferma che la perdita del patrimonio, del potere e dello stesso cognome risale alla caduta di Manfredi e all'ascesa al seggio reale di Carlo d'Angi\u00f2: \"Et pro Capiciis alii Minutolos, alii Sconditos, Apranos, Zurulos, Piscicellos, Galiotos, Tomacellos, Latros Boczutos se cognominavere\".\nI Galeoti, i Tomacelli-Cybo, i Piscicelli-Zurlo, gli Aprani avevano stemmi con simboli geometrici che attestavano, secondo i genealogisti, la loro \"origine greca\", mentre il leone, \"segno\" di un'origine germanica, era stato assegnato dai re Svevi alle maggiori famiglie napoletane, fra cui i Capece.\nAlla fine del XVI secolo, il gruppo si ricompatt\u00f2 intorno ad un solo cognome ed un solo\nsimbolo, attualizzando cos\u00ec l'antica fedelt\u00e0 monarchica di cui avrebbe dato prova sin dall'et\u00e0 sveva: volevano infatti alludere, sottolineando questa virt\u00f9 per cos\u00ec dire \"ereditaria\", alla loro lealt\u00e0 verso i nuovi re spagnoli.\nStoria.\nAi Capece va il merito di aver costruito il Duomo di Napoli (dedicato a Santa Maria Assunta: nello stesso duomo \u00e8 anche visibile la Cappella dedicata a San Gennaro, patrono della citt\u00e0) nel quale vi \u00e8 la cappella di famiglia con ancora il tumulo del vescovo Filippo Minutolo (XIV secolo), citato da Boccaccio nella novella del Decameron \"Andreuccio da Perugia\".\nCol tempo si divisero in molti rami, tra cui i Capece Minutolo, unione di due famiglie, che ebbero alti prelati, cardinali e funzionari nel Regno delle Due Sicilie (una regina e due vice-re). Furono investiti di feudi, marchesati, baronati e di titoli nobiliari. Il ramo principale \u00e8 costituito da quello dei principi di Canosa, mentre tra quelli secondari ricordiamo il ramo dei duchi di San Valentino Torio.\nI Minutolo, anche loro originari di Napoli, si erano gi\u00e0 distinti in Sicilia. Nel 1356 primo a stabilirsi nell'Isola fu Raimondo Minutolo di Napoli, che era familiare e capitano di re Roberto d'Angi\u00f2. Senza dimenticare Francesco, barone della Vaccara e Murena, segreto del Regno, ambasciatore ad Innocenze Vili, familiare e consigliere di re Ferdinando nel 1483.\nOltre ai Capece Minutolo (suddivisi in parecchi rami) vanno ricordati i ceppi dei Capecelatro o Capece Latro (di origine normanna, dai conti di Alatro, si imparentarono coi Capece, di cui anteposero il cognome), Capece Zurlo, Capece Piscicelli, Capece Bozzuto, Capece Scondito, Capece Aprano, Capece Bozzuto, Capece Galeota, Capece Piscicelli, Capece Tomacelli, Capece Zurlo e altri ancora.\nMarchesi di Bugnano (1852).\nLa linea si origina da Ferdinando, nipote di Ferdinando, V duca di San Valentino\nMarchesi Capece Minutolo (1907).\nLa linea si origina da Alfredo, pronipote di Ferdinando, V duca di San Valentino \nDuchi di Sasso (1929).\nLa linea si origina da Francesco, discendente di Francesco, IV duca di San Valentino"}
{"id": "520242", "revid": "729019", "url": "https://it.wikipedia.org/wiki?curid=520242", "title": "Caproni Ca.1", "text": "Il Caproni Ca.1 fu il primo aeroplano progettato e costruito dal pioniere dell'aviazione trentino Gianni Caproni. Caratterizzato da un'architettura biplana, monomotore a doppia elica traente, con fusoliera a traliccio e impennaggi in coda, vol\u00f2 una sola volta (il 27 maggio 1910) a Malpensa, nella brughiera di Somma Lombardo; all'atterraggio si schiant\u00f2 violentemente, ma senza conseguenze per il pilota.\nStoria del progetto.\nGianni Caproni aveva iniziato i suoi esperimenti aeronautici nel 1908: a tale data risalgono i primi voli dell'aliante biplano disegnato e realizzato insieme all'amico e collega rumeno Henri Coand\u0103; tali voli, condotti nei pressi di Blaumal (nelle Ardenne) riscontrarono un certo successo e portarono Caproni a continuare a interessarsi di aviazione; nel corso del 1909 egli entr\u00f2 in contatto con molti studiosi e veri e propri aviatori a Parigi, dove assist\u00e9 anche ad alcuni esperimenti pratici di volo.\nSempre nel 1909, in Francia, Caproni complet\u00f2 la progettazione del suo primo velivolo a motore; nel giugno dello stesso anno rientr\u00f2 in Italia, ad Alessandria, e cerc\u00f2 invano di raccogliere i fondi necessari alla costruzione del suo aeroplano. Solo in dicembre, dopo aver trascorso un periodo in Belgio per terminare i suoi studi e dopo aver fatto ritorno nella citt\u00e0 natale, Arco, il giovane Caproni (allora ventitreenne) fu in grado di raccogliere intorno a s\u00e9 una cerchia di amici grazie all'aiuto dei quali pot\u00e9 avviare la costruzione del biplano che sarebbe divenuto noto come Caproni Ca.1.\nIn un'officina improvvisata all'interno di un magazzino, aiutato da tre falegnami, tra il dicembre del 1909 e i primi mesi del 1910 Caproni lavor\u00f2 alla costruzione del Ca.1. Tuttavia, a causa della mancanza di spazi adatti a far decollare un aeroplano in Trentino, Caproni decise di spostarsi in Lombardia; raggiunse il fratello maggiore Federico, che si era laureato da poco all'Universit\u00e0 Bocconi di Milano, e chiese alla Direzione dell'Arma del Genio il permesso di installarsi alla cascina della Malpensa, in un'area semi-desertica che allora fungeva da terreno di esercitazione per la cavalleria. L'autorizzazione venne concessa e, dopo aver costruito un hangar a ridosso della cascina, il 5 aprile 1910 i due Caproni e i loro collaboratori, gli operai di Arco Ernesto \"Ernestin\" Gaias ed Ernesto \"Erneston\" Contrini, si trasferirono alla Malpensa. Le parti gi\u00e0 costruite del Ca.1 vennero trasportate da Arco ad Ala su alcuni carri, e da Ala a Gallarate in treno; partite l'8 aprile, esse giunsero a destinazione l'11.\nTra l'hangar (che fungeva anche da officina) e un primitivo alloggio i quattro uomini sarebbero vissuti per circa un anno; le condizioni erano precarie e scomode, e la pressione dovuta alle difficolt\u00e0 finanziarie (oltre che strettamente tecniche) dell'impresa era notevole. Tuttavia Caproni avrebbe sempre ricordato quel periodo con un certo rimpianto, come un'epoca particolarmente felice e serena.\nCompletato in poche settimane l'assemblaggio del velivolo, a Caproni restava da trovare un motore e un pilota. Per quanto riguardava il primo problema, egli si indirizz\u00f2 verso i propulsori costruiti dalla neonata azienda torinese Miller; i motori che essa produceva erano a buon mercato, il che per Caproni costituiva un vantaggio importante, ed inoltre, essendo di costruzione italiana, godevano della predilezione dell'ingegnere trentino (che nutriva sentimenti irredentisti); il propulsore acquistato da Caproni, tuttavia, si rivel\u00f2 sostanzialmente inaffidabile, e praticamente incapace di girare tranquillamente per pi\u00f9 di pochi minuti di seguito. Per quanto riguardava il secondo problema, Caproni decise infine di affidare la responsabilit\u00e0 del primo volo a Ugo Tabacchi, un autista veronese naturalizzato trentino, che era da poco entrato a far parte della squadra di operai di Caproni. In Italia esistevano gi\u00e0 alcuni piloti brevettati, formati per lo pi\u00f9 su aeroplani Wright, ma essi non potevano essere scritturati se non a condizioni assai onerose, e Caproni non poteva permetterseli.\nI preparativi per il primo esperimento in volo furono completati nel mese di maggio del 1910.\nTecnica.\nDal punto di vista tecnologico, il Caproni Ca.1 era un biplano leggero e di dimensioni contenute, caratterizzato da una configurazione con ali in prua, fusoliera a traliccio e impennaggi in coda.\nLa fusoliera era formata da un lungo traliccio ligneo a sezione rettangolare; l'anima della struttura era in legno di bagolaro, e la rigidit\u00e0 della connessione tra le parti era garantita da squadre in alluminio; in questo modo la struttura era leggera e flessibile, relativamente resistente e facile da riparare. L'elevato costo di questo modo di costruzione, per\u00f2, caus\u00f2 il suo abbandono sui modelli successivi. La fusoliera era vincolata alla cellula alare biplana in testa all'aereo e al sistema degli impennaggi, pure biplani tanto i verticali quanto gli orizzontali, in coda. Le ali, dotate di alettoni con cerniere flessibili, erano basate su una struttura convenzionale, con longheroni (longitudinali rispetto all'apertura) formati da tubi di legno compensato e centine (trasversali) a loro volta in legno che supportavano un rivestimento in tela. Tra i montanti che collegavano le due ali (e che, in congiunzione con tiranti metallici, garantivano la rigidit\u00e0 della cellula alare) erano collocate alcune superfici verticali (dette \"chiusure parziali\") che servivano a migliorare la stabilit\u00e0 dell'aereo. Il sistema degli impennaggi era composto da due timoni verticali flessibili e da due piani orizzontali con funzione portante e stabilizzatrice, con una parte fissa e una mobile. Quest'ultima era controllata da un volante a disposizione del pilota. Tutti e due i gruppi di superfici portanti erano dotati di sistemi per variare il loro angolo d'incidenza: l'ala, per ragioni di studio e sperimentazione, era stata dotata di un sistema brevettato per modificare tale angolo e anche i piani orizzontali di coda, per compensare le modifiche di assetto dovute alla variazione dell'angolo di attacco delle ali, erano stati dotati di un sistema per variare il loro calettamento.\nIl carrello d'atterraggio, fisso, era formato da cinque ruote a raggi di grande diametro, di cui due erano collocate sotto la sezione centrale dell'ala, due sotto le estremit\u00e0 dell'ala stessa, e una in coda; la struttura che supportava la coppia di ruote centrali anteriori era prolungata in avanti a formare un pattino in funzione anti-cappottata e aveva, alla sua estremit\u00e0, una coppia di ruote piccole e larghe che servivano per impedire al pattino di conficcarsi nel terreno.\nIl gruppo motopropulsore era composto da un singolo motore Miller a 4 cilindri disposti a ventaglio (in una configurazione simile, cio\u00e8, a quella di un mezzo motore radiale) il quale per mezzo di una trasmissione a catena metteva in moto due eliche bipala demoltiplicate e ruotanti in direzioni opposte l'una rispetto all'altra. Un apposito sistema di sicurezza era in grado di bloccare contemporaneamente le due eliche in caso di rottura di una delle catene. Sempre a scopi di studio l'angolo che le eliche formavano con l'asse del velivolo poteva essere variato, e le eliche stesse erano dotate di un meccanismo per la variazione del passo.\nImpiego operativo.\nLa pianura che circondava la cascina della Malpensa era coperta da una brughiera piena di eriche, arbusti e piccoli alberi, e nel complesso non era abbastanza sgombra da consentire il decollo di un aeroplano. Un'area sufficientemente piana e libera da ostacoli venne comunque trovata a ridosso di un ciglione, verso Gallarate; l'aeroplano doveva essere trascinato dall'hangar a quest'area sgombra da un asino, il quale impiegava circa 30 minuti a completare il tragitto.\nQuando l'assemblaggio del velivolo fu completato, per diversi giorni le cattive condizioni meteorologiche impedirono di avviare le prove in volo. Tuttavia, il 27 maggio il tempo atmosferico fu buono e, quindi, si decise di tentare per la prima volta di far volare il Ca.1. Tabacchi prese posto ai comandi, e riusc\u00ec a far decollare con successo l'aeroplano al primo tentativo; esso copr\u00ec un lungo percorso rettilineo, ma, al momento dell'atterraggio, l'inesperienza del pilota provoc\u00f2 un contatto molto brusco con il suolo e l'aereo si danneggi\u00f2 gravemente, pur senza che Tabacchi ne riportasse alcuna ferita. Il volo del Ca.1 fu considerato comunque un successo, e dimostr\u00f2 che la soluzione aerodinamica progettata da Caproni era valida.\nCaproni avvi\u00f2 subito i lavori per la riparazione del Ca.1 e, in parallelo, inizi\u00f2 la costruzione del Ca.2. Il Ca.1 non avrebbe pi\u00f9 volato, ma Tabacchi lo us\u00f2 ancora per acquisire familiarit\u00e0 con le manovre a terra in attesa che il velivolo successivo fosse pronto per essere provato in volo.\nEsemplari attualmente esistenti.\nL'unico Caproni Ca.1 costruito sopravvisse alle vicende legate ai suoi voli e, dopo essere stato superato dai modelli Ca.2 e successivi, venne messo da parte e conservato in un magazzino. Consci della sua notevole importanza storica Gianni Caproni e sua moglie lo conservarono con cura ben oltre la fine della sua vita operativa, cos\u00ec come conservarono molti reperti e documenti legati ai primi voli pionieristici italiani; nel 1927 essi aprirono a Taliedo il Museo Caproni, e il Ca.1 vi trov\u00f2 posto insieme ad altri velivoli storici nel 1939. Il museo venne smantellato durante la seconda guerra mondiale per preservare i materiali che conteneva dal rischio dei bombardamenti; il Ca.1 venne decentrato a Venegono Superiore, presso la villa della famiglia Caproni, e vi rimase fino al 2007. Dopo essere stato restaurato, \u00e8 stato esposto presso il parco e museo del volo di Volandia, vicino all'aeroporto di Milano-Malpensa.\nIl Ca.1 di Volandia \u00e8 il pi\u00f9 antico aeroplano conservato in Italia.\nUna replica del Caproni Ca.1 \u00e8 stata costruita negli anni duemila da Mario Marangoni; dopo essere stato esposto presso il casin\u00f2 di Arco per alcuni giorni nel settembre 2009, nel maggio 2010 l'aereo (riprodotto fedelmente in tutti i dettagli) ha partecipato alla manifestazione organizzata presso l'aeroporto di Trento-Mattarello in occasione del centenario del primo volo del Ca.1. Tuttavia, il velivolo non \u00e8 riuscito a decollare a causa del forte vento, e si \u00e8 quindi limitato a rullare sulla pista; in seguito \u00e8 rimasto esposto per alcuni giorni presso il Museo dell'Aeronautica Gianni Caproni adiacente all'aeroporto."}
{"id": "520243", "revid": "729019", "url": "https://it.wikipedia.org/wiki?curid=520243", "title": "Caproni Ca.2", "text": "Il Caproni Ca.2 fu il secondo aeroplano progettato e costruito dal pioniere dell'aviazione trentino Gianni Caproni. Era caratterizzato, come il suo immediato predecessore Caproni Ca.1, da un'architettura biplana con fusoliera a traliccio e impennaggi in coda; se ne differenziava per\u00f2 per l'impianto motopropulsore, composto non pi\u00f9 da un singolo motore Miller e da una doppia elica, ma da un motore Rebus e da un'elica singola ad esso direttamente collegata. Vol\u00f2 una sola volta (il 12 agosto 1910) a Malpensa, nella brughiera di Somma Lombardo; all'atterraggio si schiant\u00f2 violentemente, ma senza conseguenze per il pilota.\nStoria del progetto.\nDopo la distruzione del Caproni Ca.1 nel duro atterraggio che pose fine al suo primo volo, per il resto portato avanti in modo soddisfacente, Gianni Caproni e i suoi collaboratori (che si erano installati alla cascina della Malpensa per costruire e sperimentare i loro aeroplani all'inizio dell'aprile 1910) decisero di intraprendere la costruzione di un nuovo aereo, che sarebbe stato denominato Caproni Ca.2.\nNel frattempo essi avviarono i lavori di riparazione del Ca.1; il 23 luglio 1910, per\u00f2, una tromba d'aria scoperchi\u00f2 l'hangar nel quale erano riposti i due aerei (uno in riparazione, l'altro in costruzione) e li danneggi\u00f2 piuttosto gravemente. In seguito i lavori ripresero, nonostante tutto, e il Ca.1 pot\u00e9 essere usato per qualche prova con le manovre a terra.\nIl Ca.2 venne completato nella prima met\u00e0 di agosto.\nTecnica.\nIl Caproni Ca.2 era molto simile al suo predecessore Ca.1, di cui conservava le dimensioni, la configurazione e la struttura. Se ne differenziava principalmente per il motore e per il sistema delle eliche: il Miller da 4 cilindri a ventaglio del Ca.1, in grado di sviluppare 25 CV, era stato sostituito da un Rebus a 4 cilindri in linea con una potenza di 50 CV, il quale era inoltre leggermente pi\u00f9 affidabile del Miller; la trasmissione a catena che muoveva le due eliche controrotanti del Ca.1 era stata sostituita da un pi\u00f9 semplice sistema con un'elica singola mossa direttamente dall'albero motore.\nImpiego operativo.\nIl 12 agosto 1910 il Ca.2 venne portato fuori dall'hangar e trascinato fino a una zona della brughiera relativamente sgombra da arbusti e sterpaglie, sotto un ciglione non lontano da Gallarate. Per l'occasione annunciata, un certo numero di persone curiose di essere testimoni del volo di un aeroplano accorsero dalle cascine circostanti. Ugo Tabacchi, lo stesso autista e operaio che aveva gi\u00e0 pilotato il Ca.1 nel suo volo inaugurale, prese i comandi e fece decollare il velivolo, compiendo un lungo volo in cui si alz\u00f2 a una quota di circa 50 m. Ancora una volta, tuttavia, la sua mancanza di esperienza fece s\u00ec che l'atterraggio fosse estremamente duro e, nello schianto al suolo, il biplano fu gravemente danneggiato. Il pilota non riport\u00f2 ferite nemmeno questa volta, ma i danni riportati dalla macchina posero fine alla sua carriera di volo."}
{"id": "520245", "revid": "729019", "url": "https://it.wikipedia.org/wiki?curid=520245", "title": "Caproni Ca.3", "text": "Il Caproni Ca.3 fu il terzo aeroplano progettato e costruito dal pioniere dell'aviazione trentino Gianni Caproni. Pi\u00f9 grande ma pi\u00f9 leggero dei predecessori Ca.1 e Ca.2, era un biplano monomotore a elica traente con configurazione tradizionale; era tuttavia privo della fusoliera, sostituita da una trave formata da due steli di bamb\u00f9 e tre montanti verticali che li collegavano.\nStoria del progetto.\nIl Caproni Ca.3 fu sviluppato da Gianni Caproni subito dopo i parziali successi rappresentati dai suoi primi due aeroplani, il Ca.1 e il Ca.2 appunto, i quali si erano alzati in volo con successo tra il maggio e l'agosto del 1910 ma erano stati incapaci di atterrare con delicatezza ed erano entrambi andati distrutti al termine del volo inaugurale.\nTecnica.\nIl Ca.3 conservava, rispetto ai predecessori, la configurazione biplana con impennaggi in coda e motore traente in testa all'aereo. Se ne differenziava tuttavia per il fatto di essere un sesquiplano, cio\u00e8 un biplano con l'ala inferiore nettamente pi\u00f9 corta di quella superiore; per il carrello, che abbandonava le due ruote stabilizzatrici collocate sotto le estremit\u00e0 alari che avevano caratterizzato il Ca.1 e il Ca.2; per il profilo alare, che introduceva la doppia curvatura suggerita a Caproni dall'amico e collega Henri Coand\u0103; per la mancanza di una vera e propria fusoliera, in luogo della quale erano presenti due travi in bamb\u00f9 (irrigidite da tre montanti verticali) che sorreggevano i piani di coda.\nImpiego operativo.\nIn un articolo pubblicato sulla \"Lettura Sportiva\" l'11 gennaio 1911, il giornalista Annibale Arano descrisse cos\u00ec il Ca.3 e alcuni suoi tentativi di prendere il volo presso Malpensa, nell'inverno 1910-1911:\nUlteriori dettagli dell'attivit\u00e0 di volo del Ca.3, svolta nella prima met\u00e0 del 1911, non sono noti."}
{"id": "520246", "revid": "1516566", "url": "https://it.wikipedia.org/wiki?curid=520246", "title": "Martello (araldica)", "text": "In araldica il martello simboleggia la \"fatica\", il \"lavoro continuo\" l\"'ingegno\" e la \"perseveranza\". Quando batte sull'incudine denota \"volont\u00e0 tenace\" e \"animo saldo\". Il martello a due teste con il manico generalmente di legno, si definisce maglietto (in francese \"maillet\").\nPosizione araldica ordinaria.\nNormalmente il martello \u00e8 posto in palo, con la parte piana, quadrangolare (ossia la \"bocca\") a destra e l'altra schiacciata (\"penna\" o \"taglio\") a sinistra. Quando \u00e8 di pi\u00f9 smalti, si blasona prima quello del ferro e dopo quello del manico."}
{"id": "520247", "revid": "729019", "url": "https://it.wikipedia.org/wiki?curid=520247", "title": "Caproni Ca.4", "text": "Il Caproni Ca.4 fu il quarto aeroplano progettato e costruito dal pioniere dell'aviazione trentino Gianni Caproni.\nMolto simile al predecessore Caproni Ca.3, di cui condivideva la configurazione e la struttura, vol\u00f2 nella prima met\u00e0 del 1911.\nStoria del progetto.\nIl Ca.4 era il successore del Ca.3 nella serie di biplani pionieristici che Gianni Caproni costru\u00ec e speriment\u00f2 tra il 1910 e il 1911 nell'officina e campo di volo improvvisati alla Malpensa prima e a Vizzola Ticino poi. Era un biplano monomotore a elica traente con tradizionale configurazione ad ali in prua e impennaggi in coda, ma era privo di fusoliera: essa era sostituita da una leggera struttura formata da due steli di bamb\u00f9, che garantiva al pilota (seduto tra l'ala e la coda) un'ottima visibilit\u00e0, anche verso il basso. Dopo una caduta, che danneggi\u00f2 l'aereo, la trave di coda venne ricostruita con quattro bamb\u00f9.\nIl motore era il Rebus a 4 cilindri in linea, raffreddato ad acqua, da 50 CV che aveva gi\u00e0 spinto il Ca.2. Esso azionava un'elica bipala in presa diretta di 1,54 m di diametro.\nIl carrello d'atterraggio reintroduceva le due ruote stabilizzatrici, collocate sotto le estremit\u00e0 alari, che avevano caratterizzato i Caproni Ca.1 e Ca.2 ma erano state eliminate dal Ca.3."}
{"id": "520248", "revid": "729019", "url": "https://it.wikipedia.org/wiki?curid=520248", "title": "Caproni Ca.5", "text": "Il Caproni Ca.5 fu il quinto aeroplano progettato e costruito dal pioniere dell'aviazione trentino Gianni Caproni. Si trattava di un biplano con un singolo motore traente e impennaggi in coda; era privo della fusoliera, in luogo della quale si trovavano due tubi metallici (collegati da alcuni montanti verticali) i quali formavano la trave di coda che sosteneva gli impennaggi. Comp\u00ec alcuni voli di prova nella prima met\u00e0 del 1911.\nStoria del progetto.\nIl Caproni Ca.5 faceva parte della serie di aeroplani sperimentali che Gianni Caproni progett\u00f2, costru\u00ec e speriment\u00f2 in Lombardia tra il 1910 e il 1911. La sua costruzione fu successiva all'incontro di Caproni con l'ingegner Agostino De Agostini (incontro che aveva dato vita alla societ\u00e0 \"Ingg. De Agostini &amp; Caproni Aviazione\") e al trasferimento delle officine a Vizzola Ticino (dove era gi\u00e0 presente un hangar e un piccolo campo di volo appartenenti al pilota Gherardo Baragiola, proprietario di un monoplano Bl\u00e9riot XI).\nTecnica.\nIl Ca.5 era complessivamente simile al suo predecessore Ca.4, del quale conservava la configurazione complessiva e il caratteristico profilo alare a doppia curvatura. Rispetto al modello che l'aveva preceduto, tuttavia, presentava almeno due differenze significative: le ali erano dotate di un sistema di svergolamento alare per il controllo del rollio in luogo degli alettoni dei modelli precedenti; inoltre, l'aumento della carreggiata del carrello d'atterraggio consent\u00ec di eliminare le due ruote stabilizzatrici, collocate sotto le estremit\u00e0 alari, che avevano caratterizzato il Ca.4.\nImpiego operativo.\nIl velivolo venne provato in volo nei primi mesi del 1911, ai comandi di Baragiola e dello stesso Caproni; tali prove per\u00f2 diedero risultati deludenti, soprattutto perch\u00e9 il profilo alare a doppia curvatura si rivel\u00f2 molto meno efficiente del previsto."}
{"id": "520252", "revid": "729019", "url": "https://it.wikipedia.org/wiki?curid=520252", "title": "Caproni Ca.6", "text": "Il Caproni Ca.6 fu il sesto aeroplano progettato e costruito dal pioniere dell'aviazione trentino Gianni Caproni. Si trattava di un biplano caratterizzato da una configurazione con travi di coda e impennaggi posteriori, solo orizzontali. I dettagli della sua attivit\u00e0 di volo, svolta nel corso del 1911, sono sconosciuti, ma essa fu presumibilmente piuttosto limitata.\nStoria del progetto.\nIl Ca.6 era il successore del Ca.5 nella serie di biplani pionieristici che Gianni Caproni costru\u00ec e speriment\u00f2 tra il 1910 e il 1911 nell'officina e campo di volo improvvisati alla Malpensa prima e a Vizzola Ticino poi. Era un biplano monomotore a elica traente con tradizionale configurazione ad ali in prua e impennaggi in coda, ma era privo di fusoliera: essa era sostituita da una leggera struttura formata da due travi di legno sgusciato e da alcuni montanti verticali di rinforzo che sorreggevano i piani di coda. Essi erano composti unicamente di uno stabilizzatore-equilibratore orizzontale; la mancanza di una deriva verticale era compensata da quattro ampie superfici intelate che, collocate tra le ali, contribuivano alla stabilit\u00e0 del velivolo intorno all'asse verticale. Le ali riprendevano il profilo a doppia curvatura che aveva caratterizzato anche i velivoli Caproni immediatamente precedenti, ma con esiti non molto fortunati: le caratteristiche aerodinamiche di questo tipo di profilo, che era stato suggerito a Caproni dall'amico e collega Henri Coand\u0103, si rivelarono ancora una volta insoddisfacenti.\nIl gruppo motopropulsore era formato da un motore Rebus da 4 cilindri in linea capace di 50 CV (lo stesso che era gi\u00e0 stato montato su diversi dei predecessori del Ca.6 a partire dal Ca.2) e da un'elica bipala metallica a passo variabile.\nIl velivolo, costruito nella prima met\u00e0 del 1911, fu pronto all'incirca nello stesso periodo in cui Caproni cominci\u00f2 a orientarsi verso la progettazione di apparecchi di tipo monoplano ispirati al Bl\u00e9riot XI di Louis Bl\u00e9riot; perci\u00f2, bench\u00e9 non si conosca in dettaglio la sua storia operativa, si presume che l'impiego in volo del Ca.6 sia stato limitato.\nEsemplari attualmente esistenti.\nComunque, la fine della vita operativa del Caproni Ca.6 non comport\u00f2 la distruzione dell'aereo. Esso venne preservato all'interno delle officine Caproni fino al 1934, anno in cui venne portato a Milano per essere mostrato al pubblico in occasione dell'Esposizione dell'Aeronautica italiana; nel frattempo, nel 1927, i coniugi Gianni e Timina Caproni avevano fondato il Museo Caproni, nella cui sede di Taliedo il Ca.6 trov\u00f2 posto a partire dagli anni quaranta. Dopo le vicissitudini legate alla seconda guerra mondiale e la riapertura del museo a Vizzola Ticino, il Ca.6 venne di nuovo esposto al pubblico. Ha trovato la sua collocazione definitiva all'interno del Museo dell'Aeronautica Gianni Caproni, riaperto a Trento, negli anni novanta.\nL'aereo ha subito un primo intervento di ristrutturazione-conservazione prima di essere esposto a Milano, nei primi anni trenta: probabilmente fu in questa occasione che il bordo d'attacco delle ali venne rinforzato con un listello metallico e la fusoliera e le ali stesse vennero accorciate. Al momento del suo trasferimento a Trento, il Ca.6 ha subito un nuovo intervento; tuttavia, a causa della mancanza di disponibilit\u00e0 di disegni tecnici attendibili e di altra necessaria documentazione storica, non ha avuto luogo un vero e proprio restauro, ma solo un procedimento di conservazione."}
{"id": "520253", "revid": "729019", "url": "https://it.wikipedia.org/wiki?curid=520253", "title": "Caproni Ca.9", "text": "Il Caproni Ca.9 fu il nono modello di aeroplano progettato e costruito dal pioniere dell'aviazione trentino Gianni Caproni. Si trattava di un monoplano monomotore caratterizzato da una configurazione moderna, con elica traente e impennaggi in coda, che vol\u00f2 per la prima volta nei mesi centrali del 1911 e, all'inizio del 1912, conquist\u00f2 il primato mondiale di velocit\u00e0 per aeroplani dotati di un motore di meno di 40 CV di potenza.\nStoria del progetto.\nIl Caproni Ca.9 fu il secondo monoplano costruito da Gianni Caproni nell'officina che egli, in collaborazione con l'ingegnere Agostino De Agostini e con l'aviatore Gherardo Baragiola, aveva avviato presso Vizzola Ticino nella prima met\u00e0 del 1911.\nTecnica.\nBasato, nella sua concezione generale, sul Bl\u00e9riot XI con cui Louis Bl\u00e9riot aveva compiuto la prima trasvolata del canale della Manica nel 1909, il Ca.9 era molto simile al suo predecessore Ca.8. Era un moderno monoplano ad ala alta con struttura in legno e rivestimento in tela, dotata di un sistema di svergolamento alare per il controllo del rollio e rinforzata da tiranti metallici collegati alla fusoliera e a una struttura apposita collocata al di sopra di essa; la fusoliera era basata su una struttura in legno a traliccio, a sua volta rinforzata da cavi metallici, ed era ricoperta in tela solo per la met\u00e0 anteriore; la stessa struttura in legno con rivestimento in tela caratterizzava gli impennaggi. Il carrello, fisso, era composto da due ruote anteriori con pattini anti-cappottata e da un altro pattino, pi\u00f9 piccolo, in coda. Il motore, che azionava un'elica bipala in legno a passo fisso in posizione traente, era un Anzani a tre cilindri a Y capace di sviluppare una potenza di 35 CV (25,76 kW).\nImpiego operativo.\nPortato in volo per la prima volta nell'estate 1911, il Ca.9 serv\u00ec presso la scuola di volo annessa alle officine Caproni a Vizzola Ticino; il 20 gennaio 1912 (il 30 secondo altre fonti), ai comandi del pilota Enrico Cobioni, che si era brevettato proprio alla scuola di Caproni, l'aereo batt\u00e9 il record mondiale di velocit\u00e0 per velivoli dotati una potenza inferiore ai 40 CV.\nLo scienziato e senatore del Regno d'Italia Giovanni Celoria descrisse cos\u00ec l'episodio:\nEsemplari attualmente esistenti.\nIl Caproni Ca.9, giunto al termine della sua vita operativa, venne preservato ed \u00e8 oggi l'unico sopravvissuto della serie di monoplani che, iniziata con il Ca.8, sarebbe terminata con il Ca.16 dopo la costruzione di ben 71 esemplari dei vari modelli.\nNel 1986, in occasione del centenario della nascita di Gianni Caproni, il Ca.9 venne dato in prestito dalla famiglia Caproni al prestigioso National Air and Space Museum di Washington; trasportato negli Stati Uniti, dove sub\u00ec anche degli interventi conservativi, rimase esposto per qualche tempo nel padiglione \"Early Flight\" del NASM. Fu riportato in Italia nel 1988 e, quando nel 1992 il Museo Caproni venne riaperto a Trento, il Ca.9 (sottoposto nel frattempo a nuovi restauri) venne collocato definitivamente nella sezione del museo dedicata ai velivoli pionieristici dove si trova tuttora."}
{"id": "520254", "revid": "2039709", "url": "https://it.wikipedia.org/wiki?curid=520254", "title": "Phil Knight", "text": "Biografia.\nGli inizi.\nNasce a Portland, in Oregon, figlio di Bill Knight, avvocato, politico e direttore del quotidiano del pomeriggio \"Oregon Journal\", e di sua moglie Lota (Hatfield) Knight. Frequenta la Cleveland High School, si laurea nel 1959 in contabilit\u00e0 all'Universit\u00e0 dell'Oregon, a Eugene, si arruola per un anno nell'esercito, quindi lavora come contabile prima con Coopers &amp; Lybrand e poi con Price Waterhouse, insegna anche contabilit\u00e0 presso la Portland State University, nel 1962 consegue il Master in business administration alla Stanford Graduate School of Business, alla quale pi\u00f9 di 40 anni dopo, nel 2006, far\u00e0 una donazione di 105 milioni di dollari. \nNegli anni cinquanta, quando \u00e8 studente, si dedica molto allo sport correndo nel mezzofondo sotto la guida di Bill Bowerman e vincendo alcune gare in pista: il suo record personale sul miglio (1,6 chilometri) \u00e8 di 4 minuti e 10 secondi. Una quindicina d'anni pi\u00f9 tardi, nel 1977, insieme a Bowerman e Geoff Hollister, Knight fonder\u00e0 una squadra americana chiamata Athletics West.\nLa Nike.\nDopo gli studi in economia aziendale decide di fare un viaggio intorno al mondo, nel novembre 1962 fa tappa a Kobe, in Giappone. L\u00ec scopre le scarpe da corsa della marca Tiger, prodotte a Kobe dalla Onitsuka Co., oggi Asics. Impressionato dalla qualit\u00e0 e dal basso costo delle scarpe, chiede di incontrare il proprietario, Onitsuka; un incontro proficuo perch\u00e9 alla fine del colloquio Phil riesce ad assicurarsi i diritti di distribuzione del marchio Tiger per gli Stati Uniti occidentali.\nCi vuole pi\u00f9 di un anno prima di avere i campioni di scarpe, durante quel periodo Knight trova qualche lavoro come contabile a Portland. Fa anche uno studio convincendosi che le \"sneakers\" giapponesi stiano penetrando nel mercato americano a danno di quelle tedesche nello stesso modo in cui in passato le macchine fotografiche giapponesi avevano soppiantato il dominio di quelle tedesche. Cos\u00ec, una volta ricevuti i campioni, li mostra a un tecnico, Bill Bowerman, il suo allenatore all'Universit\u00e0 dell'Oregon. E i due si mettono d'accordo nel far nascere il 25 gennaio 1964 una partnership che prende il nome di \"Blue Ribbon Sports\" (BRS), il nome che in seguito sarebbe stato trasformato in Nike.\nLe prime vendite di Knight sono realizzate con una leggendaria automobile verde Plymouth Valiant, sempre in giro per tutto il Pacifico nord-occidentale. Nel 1969 queste vendite permettono a Knight di lasciare il suo lavoro di contabile e di lavorare a tempo pieno per Blue Ribbon Sports, che nel 1971 \u00e8 ribattezzato Nike in seguito al suggerimento del primo impiegato assunto in azienda, Jeff Johnson, che suggerisce di chiamarla \"Nike\", dal nome della dea greca della vittoria alata. Il logo \"Swoosh\" di Nike, ora considerato uno dei loghi pi\u00f9 conosciuti del mondo, \u00e8 commissionato per soli 35 dollari ad una studentessa di graphic design, Carolyn Davidson. \nDurante il suo periodo in Nike, Knight ha sviluppato strette relazioni personali con alcuni degli atleti pi\u00f9 conosciuti al mondo, tra cui Michael Jordan e Tiger Woods.\nVinton Studios/Laika.\nNel 1998 rileva una partecipazione del 15% in Will Vinton Studios, una societ\u00e0 di film d'animazione creata dal regista Will Vinton e in fase di forte sviluppo. Nella societ\u00e0 lavora come animatore anche il figlio di Knight, Travis, dopo un tentativo fallito di carriera nella musica rap. Nel 2002 Knight rileva il controllo di Will Vinton Studios e alla fine del 2003 nomina suo figlio nel consiglio di amministrazione dopo aver licenziato Will Vinton che ottiene comunque un risarcimento per la propriet\u00e0 del nome. Nel 2003 Knight cambia nome all'azienda ribattezzandola Laika e vi investe 180 milioni di dollari. Lo studio pubblica il suo primo lungometraggio, \"Coraline\" (in stop motion), nel 2009. \"Coraline\" \u00e8 un successo finanziario e nello stesso anno Travis Knight \u00e8 promosso nei ruoli di CEO e presidente di Laika (cambier\u00e0 poi il nome in Laika Entertainment), oltre a entrare far parte del consiglio di amministrazione della Nike. \nLa morte del figlio.\nNel maggio 2004 un altro figlio di Knight, Matthew di 34 anni, si reca in El Salvador per girare un video di raccolta fondi per Christian Children of the World, un'organizzazione non profit di Portland. Ma durante le immersioni con i colleghi nel Lago Ilopango, vicino a San Salvador, muore a 46 metri di profondit\u00e0 a causa di un attacco di cuore dovuto ad un difetto cardiaco congenito mai rilevato. Il cortometraggio di Laika Studio del 2005, \"Moongirl\", sar\u00e0 dedicato alla memoria di Matthew. Nel 2011 gli sar\u00e0 dedicata la Matthew Knight Arena presso l'Universit\u00e0 dell'Oregon.\nKnight si dimette da CEO di Nike il 18 novembre 2004, sei mesi dopo il funerale del figlio Matthew, ma mantiene la carica di presidente della societ\u00e0. Al suo posto \u00e8 nominato William Perez, ex CEO di SC Johnson &amp; Son Inc, poi sostituito nel 2006 da Mark Parker il quale nel 2017 diventer\u00e0 anche presidente. \nDal 2012 \u00e8 membro del Naismith Memorial Basketball Hall of Fame in qualit\u00e0 di contributore economico. Alla fine del 2015 annuncia che sta scrivendo un libro sui suoi primi anni alla Nike. L'autobiografia \u00e8 intitolata \"Shoe Dog\" ed \u00e8 pubblicata nell'aprile 2016, diventando un bestseller del \"New York Times\". In Italia il libro, pubblicato dalla Mondadori, avr\u00e0 come titolo \"L'arte della vittoria\".\nControversie.\nKnight \u00e8 stato definito un \"criminale d'azienda\" nel libro di Michael Moore \"Gi\u00f9 le mani\" nel 1997. Il testo denunciava le terribili condizioni nelle fabbriche indonesiane, dove donne incinte e ragazze anche quattordicenni cucivano scarpe per fabbriche legate alla Nike. Moore si rec\u00f2 da Knight nella speranza di convincerlo a risolvere questo problema. L'intervista pu\u00f2 essere vista nel documentario di Moore \"The Big One\". Dei 20 amministratori delegati che Moore ha cercato di intervistare, solo Knight ha accettato l'incontro.\nKnight inform\u00f2 Moore che la Nike non possedeva nessuna delle fabbriche in cui venivano prodotti i propri articoli: disse anche che, se egli (Moore) avesse costruito una fabbrica negli Stati Uniti che potesse bilanciare il rapporto qualit\u00e0/prezzo dei prodotti d'oltremare, la Nike sarebbe stata la prima a comprare da lui. Knight promise nel 1998 d'imporre norme pi\u00f9 restrittive per le fabbriche da cui la Nike ordina i prodotti, includendo l'et\u00e0 minima, la monitorizzazione e maggiore apertura per le pratiche dell'azienda.\nVita privata.\nKnight incontra sua moglie, Penelope \"Penny\" Parks, ai tempi in cui lavora all'Universit\u00e0 di Portland. Si sposano nel settembre 1968 e hanno due figli: Trevis e Matthew (scomparso nel maggio 2004). Possiedono una casa a La Quinta, in California."}
{"id": "520255", "revid": "729019", "url": "https://it.wikipedia.org/wiki?curid=520255", "title": "Caproni Ca.11", "text": "Il Caproni Ca.11 fu l'undicesimo modello di aeroplano progettato e costruito dal pioniere dell'aviazione trentino Gianni Caproni. Si trattava di un monoplano monomotore caratterizzato da una configurazione moderna, con elica traente e impennaggi in coda, che vol\u00f2 per la prima volta tra la fine del 1911 e i primi giorni del 1912 e si distinse nel febbraio di quell'anno per i tre record nazionali italiani di velocit\u00e0 stabiliti dal pilota Enrico Cobioni.\nStoria del progetto.\nIl Caproni Ca.11 fu il quarto modello di monoplano costruito da Gianni Caproni nell'officina che egli, in collaborazione con l'ingegnere Agostino De Agostini e con l'aviatore Gherardo Baragiola, aveva avviato presso Vizzola Ticino nella prima met\u00e0 del 1911.\nTecnica.\nBasato, nella sua concezione generale, sul Bl\u00e9riot XI con cui Louis Bl\u00e9riot aveva compiuto la prima trasvolata del canale della Manica nel 1909, il Ca.11 era molto simile al Ca.8 che era stato il primo della generazione dei monoplani Caproni costruiti a Vizzola. Era un moderno monoplano ad ala alta con struttura in legno e rivestimento in tela, dotata di un sistema di svergolamento alare per il controllo del rollio e rinforzata da tiranti metallici collegati alla fusoliera e a una struttura apposita collocata al di sopra di essa; la fusoliera era basata su una struttura in legno a traliccio, a sua volta rinforzata da cavi metallici, ed era ricoperta in tela solo per la met\u00e0 anteriore; la stessa struttura in legno con rivestimento in tela caratterizzava gli impennaggi. Il carrello, fisso, era composto da due ruote anteriori con pattini anti-cappottata e da un altro pattino, pi\u00f9 piccolo, in coda. Il Ca.11 si differenziava dai suoi immediati predecessori principalmente per il motore, uno Gnome di fabbricazione francese a 7 cilindri a stella capace di sviluppare una potenza di 50 CV.\nImpiego operativo.\nIl Ca.11 era un monoposto concepito per l'addestramento e per impieghi sperimentali in ambito militare. La qualit\u00e0 del progetto e della costruzione, comunque, consent\u00ec al modello di riportare diversi notevoli successi, con una serie di record di velocit\u00e0 battuti nel febbraio del 1912.\nIl 12 febbraio (o, secondo altre fonti, il 13) ai comandi del pilota Enrico Cobioni, che aveva ottenuto il suo brevetto di volo proprio nella scuola di aviazione di Caproni a Vizzola Ticino, un Ca.11 percorse 20 volte, girando in circolo, un circuito chiuso di 5 km, per un totale di 100\u00a0km, in 66 min 30 s, stabilendo cos\u00ec un nuovo record italiano tanto per i 100\u00a0km in circuito (velocit\u00e0 media di 90,225 km/h) che per i 5\u00a0km in circuito (velocit\u00e0 media di 91,370\u00a0km/h, corrispondenti a un tempo di 3 min 17 s); il primato venne omologato dai commissari Augusto Vogel e Gustavo Moreno.\nIl 14 febbraio lo stesso pilota batt\u00e9 il primato italiano di quota, alzandosi a 1\u00a0150 m (peraltro nel tempo molto breve di 15 minuti); nel corso dello stesso volo Cobioni percorse 1\u00a0582 m in 53 s, toccando una velocit\u00e0 di 106,242\u00a0km/h e battendo cos\u00ec anche il record nazionale in rettilineo."}
{"id": "520257", "revid": "729019", "url": "https://it.wikipedia.org/wiki?curid=520257", "title": "Caproni Ca.12", "text": "Il Caproni Ca.12 fu il dodicesimo modello di aeroplano progettato e costruito dal pioniere dell'aviazione trentino Gianni Caproni. Si trattava di un monoplano monomotore biposto caratterizzato da una configurazione moderna, con elica traente e impennaggi in coda, che vol\u00f2 per la prima volta nel 1912 e si distinse, fra il marzo e il giugno di quell'anno, stabilendo una serie di record di velocit\u00e0 e di durata in volo.\nStoria del progetto.\nIl Caproni Ca.12 fu il quinto modello di monoplano costruito da Gianni Caproni nell'officina che egli, in collaborazione con l'ingegnere Agostino De Agostini e con l'aviatore Gherardo Baragiola, aveva avviato presso Vizzola Ticino nella prima met\u00e0 del 1911.\nTecnica.\nBasato, nella sua concezione generale, sul Bl\u00e9riot XI con cui Louis Bl\u00e9riot aveva compiuto la prima trasvolata del canale della Manica nel 1909, il Ca.12 era molto simile al Ca.8 che era stato il primo della generazione dei monoplani Caproni costruiti a Vizzola. Era un moderno monoplano ad ala alta con struttura in legno e rivestimento in tela, dotata di un sistema di svergolamento alare per il controllo del rollio e rinforzata da tiranti metallici collegati alla fusoliera e a una struttura apposita collocata al di sopra di essa; la fusoliera era basata su una struttura in legno a traliccio, a sua volta rinforzata da cavi metallici, ed era ricoperta in tela solo per la met\u00e0 anteriore; la stessa struttura in legno con rivestimento in tela caratterizzava gli impennaggi. Il carrello, fisso, era composto da due ruote anteriori con pattini anti-cappottata e da un altro pattino, pi\u00f9 piccolo, in coda. Il Ca.12 si differenziava dai suoi immediati predecessori principalmente per il fatto di essere un biposto, con i due abitacoli disposti \"in tandem\" (cio\u00e8 uno dietro l'altro); inoltre, il Ca.12 differiva dal Ca.11 per l'apertura alare nettamente ingrandita e per il motore, un radiale Anzani 6A3 a 6 cilindri a doppia stella capace di sviluppare una potenza di 60 CV. Altre versioni dello stesso modello montavano motori da 50 o 70 CV.\nImpiego operativo.\nIl Ca.12 era un monoposto concepito per l'addestramento e per impieghi sperimentali in ambito militare. La qualit\u00e0 del progetto e della costruzione, comunque, consent\u00ec al modello di riportare diversi notevoli successi, con una serie di record battuti nella prima met\u00e0 del 1912.\nNel pomeriggio del 20 marzo 1912 il pilota Enrico Cobioni (che aveva conseguito il brevetto di volo nella scuola di aviazione annessa alle officine Caproni di Vizzola Ticino ed era divenuto un brillante collaudatore, distinguendosi tra l'altro per i voli da primato sui Caproni Ca.9 e Ca.11) decoll\u00f2 dal campo di Vizzola a bordo di un Ca.12 di serie, un biposto con motore da 50 CV, e inizi\u00f2 a percorrere ripetutamente un circuito di 5\u00a0km segnato al suolo da sei piloni. Percorrendo i primi 100 km (20 giri) in 56 min, i secondi 100\u00a0km in 57 min e i terzi 100\u00a0km di nuovo in 56 min, alla velocit\u00e0 media quasi costante di 106,5 km/h, Cobioni batt\u00e9 il record mondiale di velocit\u00e0 tanto sulla distanza dei 250\u00a0km che su quella dei 300\u00a0km, nonch\u00e9 sulla durata delle 3 h. L'ufficialit\u00e0 della prova venne garantita dall'ingegner Vogel, commissario della Societ\u00e0 Italiana Aviazione (S.I.A.), e dai commissari aggiunti tenenti Del Giudice e Garino. Cobioni, avendo ancora carburante e lubrificante in abbondanza, rimase tuttavia in volo e percorse altri 30\u00a0km (6 giri) prima che il calare del buio (erano ormai le ore 20) lo costringesse a tornare a terra; si ritiene che il volo avrebbe potuto continuare ancora a lungo, dal momento che nei serbatoi restavano ancora 45 degli originali 94 l di benzina (48%) e 18 dei 58 l di olio motore (31%).\nIl 5 aprile dello stesso anno, lo stesso Cobioni decoll\u00f2 da Vizzola diretto a Locarno e intenzionato a sorvolare il lago Maggiore. Nonostante fosse una giornata nuvolosa, alle 16:37 l'aviatore prese il volo e, giunto al lago Maggiore all'altezza di Ispra e Ronco, lo sorvol\u00f2 senza incontrare difficolt\u00e0; giunse a Locarno, sulla riva opposta, 42 min 44 s dopo il decollo (avendo quindi coperto 75\u00a0km a una velocit\u00e0 media di 105,3\u00a0km/h) e atterr\u00f2 dopo aver compiuto alcune evoluzioni sopra la citt\u00e0.\nIl 16 aprile, sempre con ai comandi di Cobioni, un Ca.12 (questa volta con un motore Anzani da 60 CV) decoll\u00f2 da Vizzola per un lungo volo senza scalo (chiamato, nel gergo dell'epoca, \"raid\") diretto ad Adria, alla foce del Po. Originariamente, secondo il progetto di Caproni (ansioso di \u00absuccessi [...] non solo pi\u00f9 impressionanti sugli animi del grande pubblico, ma ancora pi\u00f9 persuasivi per le persone competenti\u00bb) la meta del raid avrebbe dovuto essere Pordenone, raggiungibile da Vizzola con un percorso in linea retta grazie all'autonomia del Ca.12. Tuttavia Cobioni non conosceva la zona che avrebbe dovuto sorvolare abbastanza bene da orientarsi fino alla meta, e inoltre nel giorno prescelto c'era una fitta nebbia. Si scelse quindi di seguire a bassa quota il corso del fiume Ticino fino al punto in cui esso si getta nel Po, e di proseguire sorvolando quest'ultimo fino alla foce, virando poi lungo la costa adriatica in direzione nord verso Pordenone. Cobioni decoll\u00f2 alle 05:40 e segu\u00ec da vicino, in tutte le loro anse, i corsi del Ticino e del Po; il suo passaggio venne confermato dai commissari del Touring Club Italiano a Pavia, Ostiglia, Ferrara e Adria. Qui, alle 09:40, dopo aver percorso 449\u00a0km (una distanza maggiore di quella che, in linea d'aria, separa Vizzola Ticino da Pordenone) alla velocit\u00e0 media di 112\u00a0km/h, Cobioni fu costretto ad atterrare per fare rifornimento. Dato che ad Adria, per\u00f2, non era disponibile carburante, il raid dovette essere interrotto e l'aereo, smontato, fu trasportato a Venezia in treno. Si era trattato ugualmente del pi\u00f9 lungo volo senza scalo compiuto fino ad allora in Italia.\nA Venezia, a partire dal 22 aprile, Cobioni comp\u00ec una serie di voli dimostrativi che impressionarono molto la stampa e il pubblico veneziano. A uno dei voli eseguiti il 26 aprile prese parte anche Caproni e quello stesso giorno, avendo pagato un biglietto per salire a bordo, il commendator Weil divenne il primo passeggero pagante di un aeroplano in Italia.\nL'11 giugno 1912 un Ca.12 con motore Anzani da 50 CV batt\u00e9 il record italiano per la massima durata in volo con un passeggero a bordo. Nonostante il cielo fosse nuvoloso, Cobioni decoll\u00f2 portando con s\u00e9 l'allievo pilota della scuola Caproni Fausto Minozzi e rest\u00f2 in aria per 3 h 12 min tenendo una velocit\u00e0 media di 114\u00a0km/h. Il precedente record nazionale di durata con passeggero venne battuto di quasi un'ora, e si ritiene che sarebbe stato stabilito anche un primato di velocit\u00e0 se la prova fosse stata condotta su una pista adeguatamente predisposta. I commissari S.I.A. che ufficializzarono la prova erano il gi\u00e0 citato e Vogel e i capitani Moreno e Biego."}
{"id": "520263", "revid": "41851", "url": "https://it.wikipedia.org/wiki?curid=520263", "title": "Massacro (araldica)", "text": "Massacro \u00e8 un termine utilizzato in araldica per indicare il teschio di cervo, daino, bue o toro e posta di fronte. Pu\u00f2 rappresentare il trofeo di un cacciatore valente."}
{"id": "520269", "revid": "1716", "url": "https://it.wikipedia.org/wiki?curid=520269", "title": "Vitamina B9", "text": ""}
{"id": "520270", "revid": "1910023", "url": "https://it.wikipedia.org/wiki?curid=520270", "title": "Mastio (araldica)", "text": "Il mastio o \"maschio\" \u00e8 la torre centrale di un castello, pi\u00f9 forte e pi\u00f9 elevata delle torri del muro di cinta, e costituisce l'estremo baluardo di difesa.\nA parte nella figura araldica del castello, dove \u00e8 la torre centrale, compare negli stemmi anche da sola, distinguendosi dalla torre per essere pi\u00f9 larga e pi\u00f9 forte. Generalmente di forma rotonda, compare spesso nell'araldica civica."}
{"id": "520271", "revid": "6923", "url": "https://it.wikipedia.org/wiki?curid=520271", "title": "Citro\u00ebn C3", "text": "La Citro\u00ebn C3 \u00e8 una autovettura di segmento B prodotta a partire dal 2002 dalla casa francese Citro\u00ebn. Nel 2016 ne \u00e8 stata presentata la terza generazione.\nStoria e contesto.\nLa C3 venne presentata in anteprima mondiale al salone dell'automobile di Francoforte del settembre 2001 e poi al Motorshow di Bologna nel dicembre dello stesso anno. Fu commercializzata nel marzo 2002 per prima affiancare e poi sostituire la Saxo, oramai anziana e non pi\u00f9 in regola con le normative europee, sempre pi\u00f9 severe in tema di inquinamento e sicurezza. \nDelle tre generazioni di \"C3\" finora prodotte, le prime due furono caratterizzate da un corpo vettura sviluppato in altezza e dal particolare tetto ad arco che ricorda la 2CV. Queste caratteristiche vennero anticipate da alcune concept car descritte dalla stampa specializzata come prefigurazioni di una potenziale erede della 2CV stessa. Infatti, gi\u00e0 alcuni anni prima della commercializzazione, erano stati avviati i progetti per una piccola vettura che riprendesse nel design e negli obiettivi commerciali proprio l'indimenticabile utilitaria francese del dopoguerra. Tra questi prototipi ve ne furono alcuni addirittura con fari sporgenti, proprio come l'antenata, soluzione che fu poi accantonata per motivi di aerodinamica. Quest'impostazione stilistica sarebbe stata poi abbandonata nel passaggio dalla seconda alla terza generazione. \nPrima generazione (2002-2009).\nIntrodotta nel 2002 e prodotta fino al 2009, la prima generazione fu quella che maggiormente ricordava nello stile la \"2CV\" prodotta per oltre 40 anni. Equipaggiata con motori TU e DV, condivise il pianale con la contemporanea Peugeot 206 e con la \"sorella minore\" C2, pi\u00f9 squadrata e sportiva. La prima generazione venne anche affiancata da una variante con carrozzeria di tipo cabriolet, denominata \"C3 Pluriel\", la cui impostazione stilistica venne modificata in maniera abbastanza sensibile per via del diverso taglio dei gruppi ottici (sia anteriori che posteriori), per il nuovo disegno della carrozzeria, per la calandra e per i montanti posteriori asportabili.\nSeconda generazione (2009-2016).\nLa seconda generazione fu introdotta nel 2009: per alcuni mesi condivise il listino con la prima generazione che venne rinominata \"C3 Classic\". Uno degli elementi pi\u00f9 caratterizzanti del nuovo modello fu la presenza (come optional) del parabrezza \"Visiodrive\", simile a un tetto panoramico e che si estendeva fino alla parte anteriore della zona abitualmente occupata dal tetto. Venne mantenuta l'impronta stilistica del modello progenitore, caratterizzata dallo stile curvo delle linee. Dalla base meccanica della seconda generazione venne derivata la C3 Picasso, una versione monovolume equivalente in lunghezza che aveva come concorrente modelli di fascia analoga come la Opel Meriva e la Fiat Idea. Un altro importante modello che condivise il pianale fu la Citro\u00ebn DS3 (in seguito ribattezzata semplicemente DS 3), una variante a tre porte della C3 ma con uno stile differente, un'impostazione pi\u00f9 sportiva e motorizzazioni pi\u00f9 potenti.\nTerza generazione (dal 2016).\nNel 2016 \u00e8 stata introdotta la terza generazione: stilisticamente \u00e8 stato rivoluzionato praticamente tutto: la vettura riprende il linguaggio stilistico delle ultime Citro\u00ebn, in particolare della C4 Cactus e della e-M\u00e9hari ed \u00e8 basata sul telaio e sulla meccanica della Peugeot 208. Inoltre il centro stile Citro\u00ebn ha ridisegnato completamente anche il tetto, non pi\u00f9 dall'andamento arcuato, e la parte bassa della carrozzeria viene circondata da fascioni in plastica grezza, come se si trattasse di un crossover SUV. Il risultato \u00e8 una vettura pi\u00f9 personale nello stile, che si discosta dalle generazioni precedenti, con i fari disposti su tre livelli, come sulle vetture contemporanee dell'omonima casa."}
{"id": "520275", "revid": "13833", "url": "https://it.wikipedia.org/wiki?curid=520275", "title": "Mali Lo\u0161inj", "text": ""}
{"id": "520276", "revid": "13833", "url": "https://it.wikipedia.org/wiki?curid=520276", "title": "Mali Losinj", "text": ""}
{"id": "520279", "revid": "62004", "url": "https://it.wikipedia.org/wiki?curid=520279", "title": "Christian Thary", "text": "Professionista nel 1989, partecip\u00f2 al Giro d'Italia di quell'anno.\nCarriera.\nNella sua unica stagione da professionista, corsa con la maglia del team italiano Pepsi Cola-Alba Cucine, partecip\u00f2 al Giro d'Italia come gregario di Stefano Tomasini con il dorsale numero 161 e si classific\u00f2 118\u00ba a 3h11'49\" dal vincitore Laurent Fignon.\nDa dilettante colse un terzo posto al Giro di Vallonia del 1986, vinto da Maurizio Fondriest."}
{"id": "520284", "revid": "1543377", "url": "https://it.wikipedia.org/wiki?curid=520284", "title": "Distretto di Ku\u00e7ov\u00eb", "text": " \nIl distretto di Ku\u00e7ov\u00eb (in albanese: \"Rrethi i Ku\u00e7ov\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha ricompreso il territorio dell'ex-distretto nel comune di Ku\u00e7ov\u00eb, cui \u00e8 stato altres\u00ec aggregato l'ex comune di Lumas, gi\u00e0 appartenente al distretto di Berat.\nGeografia antropica.\nSuddivisioni amministrative.\nIl distretto comprendeva un comune urbano e 2 comuni rurali."}
{"id": "520289", "revid": "1543377", "url": "https://it.wikipedia.org/wiki?curid=520289", "title": "Distretto di Kurbin", "text": " \nIl distretto di Kurbin (in albanese: \"Rrethi i Kurbinit\") era uno dei 36 distretti amministrativi dell'Albania.\nIl capoluogo era la cittadina di La\u00e7, il distretto confinava a nord con il distretto di Alessio e con quello di Mirdizia, a est con il distretto di Mat, a sud con i distretti di Croia e Durazzo, a ovest con il Mare Adriatico.\nLa riforma amministrativa del 2015 ha ricompreso il territorio dell'ex distretto nel comune di Kurbin, di nuova istituzione.\nFino al 1992 l'area di Kurbin faceva parte del distretto di Croia, nel 1992 fu costituito il distretto di Kurbin con capoluogo la citt\u00e0 di La\u00e7 e abbreviazione ufficiale la sigla \"KB\", le targhe del distretto riportano invece la sigla \"LA\".\nSuddivisioni amministrative.\nIl distretto comprendeva 2 comuni urbani e 2 rurali."}
{"id": "520290", "revid": "118711389", "url": "https://it.wikipedia.org/wiki?curid=520290", "title": "Laure Manaudou", "text": "Biografia.\nFiglia della giocatrice di badminton d'origine olandese Olga Schippers, inizi\u00f2 a praticare nuoto a 5 anni. Ha un fratello nuotatore, Florent Manaudou, ed \u00e8 stata allenata per un breve periodo dal fratello maggiore Nicolas. Ha una figlia, Manon, avuta dal compagno Fr\u00e9d\u00e9rick Bousquet il 2 aprile 2010. Il 12 maggio 2018 sposa il cantante Jeremy Frerot, con cui ha avuto il figlio Lou, nato il 18 luglio 2017, e un altro figlio a gennaio 2021.\nCarriera.\nLa sua parabola ascendente inizi\u00f2 agli Europei del 2004 a Madrid, dove conquist\u00f2 tre medaglie d'oro (100 dorso, 400 stile libero e staffetta 4x100 misti). Pochi mesi dopo, alla XXVIII Olimpiade di Atene, vinse tre medaglie: oro nei 400 stile libero, argento negli 800 stile libero e bronzo nei 100 dorso.\nNel 2005 vinse 6 ori internazionali, con due record del mondo agli europei in vasca corta a Trieste (800 stile libero, con 8'11\"25, e 400 stile libero, con 3'56\"79) durante i quali vinse tre gare su tre, oltre a due ai Giochi del Mediterraneo di Almer\u00eda (50 dorso e 400 stile libero). A luglio si present\u00f2 ai mondiali di Montr\u00e9al e vinse il suo primo oro mondiale, nei 400 stile libero (tempo 4'06\"44), contenendo l'attacco della giapponese Ai Shibata e della britannica Caitlin McClatchey.\nIl 12 maggio 2006, ai campionati francesi di Tours, conquist\u00f2 il record mondiale dei 400 stile libero con 4'03\"03, cancellando un primato che era detenuto dal 1988 dalla statunitense Janet Evans, migliorandolo anche agli Europei di Budapest con 4'02\"13. In quest'occasione port\u00f2 a casa quattro ori e tre bronzi. Sempre nel 2006, ad Helsinki nei campionati europei in vasca corta, batt\u00e9 il record del mondo dei 400 stile libero (3'56\"09), precedendo Federica Pellegrini e la britannica Joanne Jackson.\nNel 2007 si frattur\u00f2 il quarto metatarso del piede sinistro, dopo essere stata buttata in acqua da due compagni di squadra. Ai Campionati mondiali di nuoto 2007 a Melbourne vinse altri due ori mondiali, sui 400 e sui 200 stile libero: in quest'ultima gara registr\u00f2 anche il record del mondo con 1'55\"52, battendo di quasi un secondo quello fatto registrare meno di 24 ore prima in semifinale da Federica Pellegrini. Nei 100\u00a0m dorso ottenne l'argento, dietro alla statunitense Natalie Coughlin. Stessa medaglia negli 800sl, dietro l'altra statunitense Kate Ziegler. Bronzo invece con la staffetta 4x200 stile.\nA seguito del suo fidanzamento con il nuotatore italiano Luca Marin si trasfer\u00ec in Italia, dove fu tesserata dalla Lapresse di Torino, in modo da potersi allenare insieme al suo compagno. Oltre al parere contrario del suo allenatore Philippe Lucas, contrario alla loro relazione, vi furono anche polemiche sull'opportunit\u00e0 della scelta, dato che l'italiana Federica Pellegrini era sua diretta rivale in piscina.\nDopo appena tre mesi dal tesseramento con la Lapresse, Laure fu licenziata dal team italiano, tornando ad allenarsi in patria, a causa del cattivo rapporto con il suo nuovo tecnico Paolo Penso, che l'accusava di scarso impegno, poco rispetto e di non impegnarsi per avere un buon rapporto con le compagne di squadra. In seguito al licenziamento si \u00e8 aperta una polemica riguardante le perdite in termine di sponsor e diritti di immagine della Manaudou, con il padre dell'atleta che accusava il club torinese di aver \"abusato della buona fede\" della nuotatrice, facendole firmare un contratto per lo sfruttamento dei diritti di immagine e bloccando cos\u00ec, di fatto, i guadagni da parte di altri sponsor dopo il licenziamento.\nAi successivi campionati europei di vasca corta del 2007 la Manaudou ha vinto l'oro nei 100 dorso, nei 400 stile libero e l'argento nei 200, anche se a tenere banco sui media \u00e8 stato il fatto di essersi presentata insieme a un nuovo compagno, il nuotatore francese Benjamin Stasiulis, dando inizio a una serie di schermaglie con l'ex Luca Marin. Dopo reciproci screzi nei luoghi deputati all'allenamento, l'atleta francese ha presentato ricorso alla federazione per l'irruzione di Marin nella Camera di Chiamata prima di una sua gara. Negli stessi giorni sono state diffuse su internet senza autorizzazione alcune immagini hard della nuotatrice.\nDopo una nuova breve parentesi a Canet, allenata dal fratello Nicolas, ha preparato le Olimpiadi di Pechino con un nuovo club, a Mulhouse, lo stesso del fidanzato, ma ai Giochi ha ottenuto solo un ultimo posto nella finale dei 400 s.l. e un settimo nella finale dei 100 dorso. Precedentemente, ai Campionati nazionali di Francia, non aveva brillato nello stile libero, rinunciando a qualificarsi per la gara dei 200 metri a Pechino; nel dorso, invece, aveva ottenuto il nuovo record nazionale, nei 100 metri.\nIl 21 gennaio 2009 un comunicato stampa diffuso dal suo avvocato Didier Poulmaire fa sapere che \u00abLaure Manaudou ha deciso di porre fine alla sua stagione sportiva, al fine di concedersi una pausa nella preparazione\". Il 18 settembre 2009 Laure Manaudou annuncia il suo addio al nuoto agonistico all'et\u00e0 di 22 anni.\nIl 26 giugno 2011, tuttavia, annuncia il suo ritorno al nuoto, in un'intervista al giornale francese Journal du Dimanche in cui la nuotatrice ha anche affermato che il suo obiettivo \u00e8 qualificarsi per le Olimpiadi di Londra 2012. Tale obiettivo \u00e8 stato poi raggiunto durante gli assoluti di Francia a Dunkerque, dove ha conquistato il pass nel dorso. L'esperienza all'Olimpiade sar\u00e0 per\u00f2 negativa dal punto di vista dei risultati.\nConquista poi l'oro nei 50\u00a0m dorso e l'argento nei 100\u00a0m dorso ai Campionati europei di nuoto in vasca corta di Chartres.\nIl 30 gennaio 2013 comunica l'intenzione di ritirarsi definitivamente dalle competizioni agonistiche."}
{"id": "520296", "revid": "1516566", "url": "https://it.wikipedia.org/wiki?curid=520296", "title": "Mazza d'armi (araldica)", "text": "La mazza d'armi \u00e8 un'arma offensiva medioevale, con un manico di legno terminante con un \"nocchio\" (ossia una sorta di pugno) in ferro cosparso di punte a chiodo o, pi\u00f9 raramente, con costole anch'esse in ferro. Solitamente dalla parte del manico opposta al nocchio si trova una cinghietta in cuoio, per appenderla al polso o alla sella. In araldica \u00e8 presente spesso come arma parlante.\nPosizione araldica ordinaria.\nLa mazza d'armi \u00e8 rappresentata abitualmente posta in palo, posizione che si pu\u00f2 non blasonare. Quando le mazze sono due, si rappresentano in croce di Sant'Andrea o affiancate, mentre se sono tre sono una in palo, una attraversante in sbarra ed una attraversante in sbarra e spesso sono legate insieme nel punto d'incrocio; tutte queste posizioni si blasonano."}
{"id": "520297", "revid": "124017234", "url": "https://it.wikipedia.org/wiki?curid=520297", "title": "Giampiero Albertini", "text": "Artista dai lineamenti forti ed espressivi, dalla voce bassa, ha acquisito fama nazionale soprattutto come doppiatore del tenente Colombo interpretato da Peter Falk.\nBiografia.\nHa partecipato come attore a molti film, alcuni minori ed altri pi\u00f9 celebri, tra i quali spiccano I compagni, Queimada e Uomini contro.\nOltre ad aver doppiato il famoso tenente della polizia di Los Angeles, anche come attore ha partecipato a molti polizieschi italiani.\nSoprattutto negli anni settanta e ottanta era divenuto un volto noto al grande pubblico grazie alla sua partecipazione a numerosi sceneggiati televisivi di successo, come \"La vita di Leonardo Da Vinci\" (1972), nel quale interpretava il personaggio di Ludovico il Moro, \"A come Andromeda\" un, il giallo \"Lungo il fiume e sull'acqua\" (1973), \"Verdi\" (1982) (nel ruolo di Antonio Barezzi, suocero e primo mecenate del compositore) e \"I promessi sposi\" (1989).\nFu conduttore della rubrica televisiva \"A come agricoltura\" negli anni settanta.\nNotevole la sua interpretazione di Ottone a fianco di Nino Manfredi e Gastone Moschin nella commedia \"Italian Secret Service\" (1968) di Luigi Comencini. Il film \"Perch\u00e9 quelle strane gocce di sangue sul corpo di Jennifer?\" del 1971 lo vede nel ruolo dell'ispettore Enci.\n\u00c8 noto anche per aver interpretato a lungo negli anni Settanta un cliente burbero e particolarmente esigente in una pubblicit\u00e0 televisiva per gli elettrodomestici Ignis, nella quale cercava in ogni episodio un articolo in negozio senza mai trovare quello che cercava; quando alla fine gli veniva detto: \u00abMa lei \u00e8 incontentabile!\u00bb, Albertini rispondeva: \u00abSempre!\u00bb\nUno dei suoi ultimi lavori \u00e8 stato il doppiaggio del presidente iracheno Saddam Hussein per un'intervista realizzata da Bruno Vespa soltanto pochi giorni prima dello scoppio della prima Guerra del Golfo e mandata in onda da Rai Uno.\nMor\u00ec improvvisamente a 63 anni per un infarto il 14 maggio 1991, nella sua abitazione a Roma, dove viveva da solo. Della sua morte si accorse solo il giorno dopo uno dei suoi tre figli, che era andato a trovarlo. Riposa nel cimitero di Affile (Roma).."}
{"id": "520299", "revid": "767487", "url": "https://it.wikipedia.org/wiki?curid=520299", "title": "Flaming Lamborghini", "text": "Il Flaming Lamborghini (che si pu\u00f2 tradurre letteralmente in \"Lamborghini infuocata\") \u00e8 un cocktail alcolico. Viene servito flamb\u00e9.\nEsistono alcune varianti nel presentare questo cocktail; una di queste \u00e8 presentarlo a forma di torre.\nStoria.\nLa paternit\u00e0 del Flaming Lamborghini \u00e8 sconosciuta ma molti locali si dichiarano \"home of the famous Flaming Lamborghini\" (casa del famoso Flaming Lamborghini) come, ad esempio, il Flames di Ios (Grecia).\nPreparazione.\nGli ingredienti per preparare un tradizionale Flaming Lamborghini sono principalmente quattro:\nPer preparare il cocktail servono inoltre tre bicchieri: uno da cocktail poco profondo e con apertura piuttosto ampia e due piccoli da shot. Si versa la Sambuca e la Kahlua in parti uguali nel bicchiere pi\u00f9 grande cercando di bagnare anche i bordi interni del bicchiere con la Sambuca. Negli altri due bicchierini si versano i restanti ingredienti: in uno il Baileys e nell'altro il Blue Curacao.\nPrima di consumare il cocktail occorre \"accenderlo\" ovvero servire flamb\u00e9 il bicchiere pi\u00f9 grande ed iniziare a bere, con una cannuccia, il contenuto mentre, appena iniziato a bere, il barista esperto versa i due bicchierini in quello pi\u00f9 grande spegnendo il cocktail. Secondo la tradizione il cocktail va bevuto tutto in una volta.\nCi sono delle piccole varianti che consistono nel versare un po' di zucchero quando il fuoco si sta spegnendo in modo da avere un piccolo effetto coreografico.\n\u00c8 necessario prestare molta attenzione nella preparazione di questo cocktail in quanto \u00e8 assolutamente indispensabile spegnere il fuoco prima di iniziare a bere e maneggiare con estrema cautela i vari bicchieri. Per questo il cocktail deve essere preparato esclusivamente sotto la supervisione di un esperto.\nEsistono altre varianti di questo cocktail in cui si aggiunge il terzo bicchierino shoot di Galliano, un liquore italiano aromatizzato alla vaniglia. Questa variante \u00e8 presente in vari locali della zona Soho di Londra."}
{"id": "520314", "revid": "1716", "url": "https://it.wikipedia.org/wiki?curid=520314", "title": "Salsapariglia", "text": ""}
{"id": "520317", "revid": "256896", "url": "https://it.wikipedia.org/wiki?curid=520317", "title": "Le Giornate del Cinema Muto - Pordenone Silent Film Festival", "text": ""}
{"id": "520318", "revid": "1516566", "url": "https://it.wikipedia.org/wiki?curid=520318", "title": "Mela granata", "text": "In araldica la mela granata simboleggia \"concordia\" e \"unione\". Il melograno, ed il suo frutto, sono stati spesso assunti nello stemma da chi aveva accuratamente custodito un segreto.\nQuesto frutto era utilizzato per decorare gli abiti dei sacerdoti ebrei.\nLa mela granata pi\u00f9 nota in araldica \u00e8 quella che costituiva l'emblema del regno moresco di Granada e che, come tale, \u00e8 poi passata nello stemma nazionale spagnolo, nell'innestato in punta allo scudo."}
{"id": "520320", "revid": "24989", "url": "https://it.wikipedia.org/wiki?curid=520320", "title": "Numero legale", "text": "Con l'espressione numero legale si intende la quota minima inderogabile di persone aventi causa e presenti ad un'assemblea. La mancanza del numero legale invalida l'assemblea e le sue decisioni.\nL'assemblea, nella maggior parte delle ipotesi, ha il fine di sottoporre ai suoi appartenenti la decisione di una determinata questione che interessa tutti i consociati. Sia infatti essa condominiale, societaria, associativa o anche semplice espressione di spontaneismo comunitario, in essa si intende sempre discutere di una certa questione e raggiungere una decisione che obblighi tutti i consociati ad un determinato comportamento. Tale circostanza di fatto \u00e8 riassunta nel cosiddetto principio maggioritario in forza del quale la maggioranza \u00e8 in grado legittimamente di guidare con forza vincolante il comportamento della minoranza dissenziente che deve adeguarsi alle decisioni assunte, salvo il diritto di recedere dal gruppo costituito, pur di non sottostare alle decisioni che esso ha legittimamente assunto. \nIl \u00abprincipio maggioritario\u00bb comporta che la maggioranza dei componenti dell'assemblea \u00e8 in grado di adottare legittimamente decisioni che obbligano tutti i consociati dissenzienti ed assenti al momento della decisione, salve le ipotesi di illegittimit\u00e0 ed illegalit\u00e0 delle decisioni assunte. Spesso per\u00f2, per evitare che una sparuta minoranza, rispetto al totale dei consociati che avrebbero diritto a far parte dell'assemblea e ad esprimere il loro voto in essa, possa adottare decisioni che vincolino la maggioranza dei soci, il regolamento dell'assemblea prevede il numero legale, ossia una quota minima inderogabile di componenti presenti per la validit\u00e0 dell'assemblea. Ad esempio, lo statuto di una associazione potrebbe prevedere che l'assemblea sociale possa validamente decidere se \u00e8 presente la met\u00e0 dei soci iscritti all'associazione. Un numero inferiore di presenti (mancanza del numero legale) rende incapace l'assemblea di assumere validamente qualsiasi decisione anche se, per esempio, tutti i presenti siano favorevoli ad una certa deliberazione."}
{"id": "520321", "revid": "1153503", "url": "https://it.wikipedia.org/wiki?curid=520321", "title": "Pjet\u00ebr Bogdani", "text": "L'anno di nascita non \u00e8 accertato esattamente. \u00c8 considerato il pi\u00f9 famoso scrittore degli albori della letteratura albanese.\nAutore del \"Cuneus Prophetarum\" (\"Il Libro dei Profeti\") del 1685, che fu la prima opera in prosa scritta in prima battuta in lingua albanese (e non quindi tradotta da altre lingue).\nBiografia.\nNacque intorno al 1630 a Gur i Hasit nei pressi di Kuk\u00ebs (Albania), ebbe una formazione con una forte impronta di tipo cattolico, lo zio (Andrea o Ndre Bogdani) era arcivescovo di Skopje e autore di una grammatica latino-albanese andata per\u00f2 perduta.\nSi ipotizza che Bogdani trascorse la prima fase della sua formazione presso i francescani di Ciprovac, nella parte nord-occidentale della Bulgaria, ed in seguito studi\u00f2 presso il Collegio Illirico di Loreto, Ancona, dove fu preceduto da Pjet\u00ebr Budi e Frang Bardhi, anch'essi scrittori albanesi.\nDal 1651 al 1654 fu prete presso la diocesi di Pult, e dal 1654 al 1656 studi\u00f2 presso il Collegio Pontificio di Propaganda Fide a Roma dove complet\u00f2 gli studi in teologia e filosofia.\nNel 1656 divenne vescovo di Scutari, ruolo che rivest\u00ec per 21 anni; fu amministratore dell'arcidiocesi di Antivari fino al 1671. Durante gli anni pi\u00f9 intensi del conflitto tra Turchia e Austria (1664-1669) si rifugi\u00f2 nei villaggi di Barbullush e Rjoll nei pressi di Scutari. Una grotta vicino a Rjoll, nella quale soggiorn\u00f2 porta ancora il suo nome. Nel 1677 successe allo zio come arcivescovo di Skopje e amministratore del regno di Serbia.\nIl suo zelo religioso e il fervore patriottico lo portarono ad entrare in contrasto con le forze Turche e fu costretto a rifugiarsi a Ragusa (Dubrovnik); da l\u00ec prosegu\u00ec verso Venezia e Padova portando con s\u00e9 i suoi manoscritti. A Padova fu accolto dal cardinale Gregorio Barbarigo (1622-1697), alle cui dipendenze Bogdani aveva servito a Roma.\nIl cardinale Barbarigo, vescovo di Padova, era responsabile degli affari della Chiesa a oriente, (compresa quindi l'Albania), e fondatore di una stamperia a Padova, la Tipografia del Seminario, utilizzata per le stampe in lingue orientali, ebraico, arabo e armeno.\nDopo aver disposto la pubblicazione del \"Cuneus Prophetarum\", Bogdani torn\u00f2 nei Balcani nel marzo 1686 dove trascorse gli anni successivi promuovendo la resistenza contro l'Impero Ottomano, soprattutto in Kosovo. Con un'armata composta da 6.000 soldati albanesi appoggi\u00f2 le armate austriache arrivate a Pristina nella liberazione di Prizren. Qui le armate incontrarono un nemico altrettanto temibile, la peste. Bogdani rientr\u00f2 a Pristina ma mor\u00ec di peste nel dicembre, probabilmente il 6, del 1689.\nNel 1698 il nipote Gjergj rifer\u00ec che i resti dello zio furono riesumati dai soldati turchi e tartari e buttati in pasto ai cani nella piazza di Pristina. Questa fu l'ingloriosa fine di una delle figure pi\u00f9 importanti della cultura antica dell'Albania, lo scrittore spesso considerato il padre della prosa albanese.\nCuriosit\u00e0.\nLa sua effigie \u00e8 presente sulla banconota da 1000 nell'attuale valuta albanese, il lek albanese."}
{"id": "520322", "revid": "2519", "url": "https://it.wikipedia.org/wiki?curid=520322", "title": "Pietro Bogdano", "text": ""}
{"id": "520327", "revid": "767487", "url": "https://it.wikipedia.org/wiki?curid=520327", "title": "Alvaro Amici", "text": "Biografia.\nCarriera musicale.\nDi famiglia modesta, Alvaro Amici trascorre l'infanzia negli anni segnati dalla Seconda guerra mondiale, nel popolare quartiere della Garbatella. Durante l'occupazione tedesca, la sua famiglia nasconde alcuni ebrei, ai quali la sorella Wanda \u00e8 incaricata di portare il cibo.\nInizia a lavorare gi\u00e0 ai tempi delle scuole elementari, impiegandosi come orefice, tornitore in un'officina meccanica e, infine, pittore edile. La sua passione, per\u00f2, \u00e8 il canto.\nDurante il servizio militare si esibisce in qualche festa per i suoi superiori. Poi la sua voce inizia a farsi notare nei ristoranti di Roma e nelle strade dove si esibisce in serenate; il repertorio di quel periodo comprende le canzoni che sono sulla bocca di tutti i ragazzi della sua et\u00e0, Claudio Villa, Tony Dallara, e altri. Partecipa a numerosi concorsi per dilettanti, senza esito.\nInaspettatamente, nel 1961, gli si porge un'opportunit\u00e0: viene invitato per un provino da una casa discografica di Napoli, la Vis Radio, e di l\u00ec a poco esce il suo primo disco a 45 giri, dal titolo \"Stornelli romani\". Seguono dodici facciate di \"Stornelli maliziosi\", su testi dell'ex pugile Alvaro Nuvoloni, con i quali raggiunge il successo. Anni dopo, gli \"Stornelli maliziosi\" di Alvaro Amici saranno riuniti in un album a 33 giri.\nCon la Vis Radio rimane fino al 1967, incidendo altri stornelli e altre canzoni romane classiche, ottenendo un successo sempre crescente.\nNel 1967 realizza un 33 giri per la Discofolk, \"Roma Roma\". Nel 1972 lavora per la casa discografica Saar ed esegue solo classici. Vi rimane fino al 1975, anno in cui incide i \"12 successi all'italiana\" di Claudio Villa con il maestro Mario Battaini. Dal 1977 al 1979 firma un contratto con la Fonit Cetra, per la quale incide due LP, \"Roma de mi madre\" e \"Roma canta\", con l'orchestra del maestro Elvio Monti.\nNel 1980 arriva la sua prima autoproduzione, un LP dal titolo \"Serenata de pap\u00e0\", dedicata alla figlia. Tra serenate e feste di piazza, si ritrova colmo di impegni. A San Basilio, quartiere di Roma, si esibisce davanti ad un pubblico di 35.000 persone venute a sentirlo cantare. Nel 1983 incide un 45 giri dedicato alla Roma dello scudetto. Nel 1986 apre un locale al Circo Massimo, in via del Velabro 10, nel quale Alvaro ama esibirsi con i parenti e i loro amici pi\u00f9 intimi tra i quali il chitarrista Henry Rivas, cantando rigorosamente dal vivo. Nel 1987 esce \"Ricordi de 'na vita\".\nTra il 1989 e il 1990 inizia la collaborazione con l'autore Lanfranco Giansanti, che dar\u00e0 vita all'LP \"Sospiri de Roma\". La sua ultima incisione \u00e8 del 2000, dal titolo \"Pupetta mia\".\nCarriera cinematografica e teatrale.\nNel 1972 comincia a lavorare al cinema, con alcune particine in qualche film: \"Roma\" di Federico Fellini 1972, \"Fratello sole, sorella luna\" di Franco Zeffirelli; nel 1976 in \"Ragazzo di borgata\" di Giulio Paradisi, nel 1981 ne \"Il minestrone\" con Sergio Citti, Roberto Benigni e Ninetto Davoli. Nel film con Enrico Montesano \"Il conte Tacchia\" (1982) recita e canta nella parte del Sor Capanna, stornellatore romano realmente esistito tra la fine del XIX secolo e l'inizio del XX.\nQuesto periodo \u00e8 segnato anche da un grande successo in campo teatrale: tra il 1980 e il 1982 si esibisce al teatro Margherita di Napoli, parte per il Canada per una tourn\u00e9e e, a Roma, porta in teatro \"La Passatella\" e \"Favola Romana\", due rappresentazioni drammatiche in puro stile \"romanesco\"."}
{"id": "520328", "revid": "16819", "url": "https://it.wikipedia.org/wiki?curid=520328", "title": "Buddhismo Soka Gakkai", "text": ""}
{"id": "520331", "revid": "1516566", "url": "https://it.wikipedia.org/wiki?curid=520331", "title": "Melo (araldica)", "text": "In araldica il melo simboleggia talora \"amore\" per essere dedicato a Venere. Spesso compare come arma parlante sia a partire dalla voce \"melo\" sia dalla voce \"pomo\". Talora compare anche il solo frutto."}
{"id": "520332", "revid": "599013", "url": "https://it.wikipedia.org/wiki?curid=520332", "title": "Marco Zambelli", "text": "Caratteristiche tecniche.\nTerzino destro, dotato di una buona capacit\u00e0 di corsa, che pu\u00f2 giocare anche come esterno destro o come difensore centrale.\nCarriera.\nBrescia.\nNei primi due anni della sua presenza nella squadra del Brescia, sua provincia natale, si dimostra un buon giocatore di fascia, anche se alcuni infortuni, anche gravi, rallentano la sua esplosione. Nel corso della stagione 2006-07 riesce a collezionare diverse presenze, soprattutto nella parte finale del campionato, affermandosi come uno dei migliori giovani del campionato nel suo ruolo.\nZambelli, particolarmente apprezzato dal tecnico delle \"Rondinelle\" Serse Cosmi, riesce a segnare il suo primo gol in carriera nella trasferta a Pisa del 15 settembre 2007, vinta per 3 a 0.\nIl 10 novembre 2007, contro l'AlbinoLeffe, scende in campo con la fascia di capitano a 22 anni, a causa dell'assenza di Davide Possanzini.\nIl 26 giugno 2015 l'amministratore delegato Rinaldo Sagramola annuncia che Zambelli, dopo 299 presenze totali con la maglia delle \"Rondinelle\", ha rescisso il contratto che lo legava alla societ\u00e0 bresciana.\nEmpoli.\nIl 13 agosto 2015 si trasferisce da svincolato all'Empoli, con cui firma un contratto di durata annuale con opzione sulla seconda in caso di raggiungimento dell'obiettivo salvezza. Qui ritrova il mister Marco Giampaolo, che lo ha gi\u00e0 allenato nel 2013 al Brescia.\nFoggia.\nL'8 gennaio 2018 si trasferisce, sempre d svincolato, al .\nIl 7 aprile dello stesso anno, segna il suo primo gol in trasferta contro la , partita vinta per 4-0 dal Foggia, siglando la quarta rete della gara.\nFeralpisal\u00f2.\nRimasto svincolato, il 5 agosto 2019 firma un contratto con la Feralpisal\u00f2, societ\u00e0 di Serie C. Con la squadra gardesana, colleziona 18 presenze in campionato ed una nei play off di serie C.\nNell'ottobre del 2020, all'et\u00e0 di 35 anni, annuncia il suo ritiro dal calcio giocato.\nNazionale.\nHa raccolto qualche presenza nelle varie nazionali giovanili italiane. Il 16 novembre 2004, ha debuttato nella nazionale Under-21 in amichevole a Sofia, contro i pari et\u00e0 della , subentrando nel secondo tempo ad Alessandro Potenza."}
{"id": "520335", "revid": "7", "url": "https://it.wikipedia.org/wiki?curid=520335", "title": "In nomen omen", "text": ""}
{"id": "520339", "revid": "1745361", "url": "https://it.wikipedia.org/wiki?curid=520339", "title": "Comico", "text": "Un comico \u00e8 un artista che intrattiene un pubblico cercando di farlo ridere con battute, racconti, situazioni divertenti o comportandosi in modo divertente (come in una farsa), ed eventualmente usando oggetti di scena. A volte il comico si rivolge direttamente al pubblico, abbattendo quindi la cosiddetta quarta parete: in questi casi si parla di \"stand-up comedy\". Spesso il comico \u00e8 accompagnato da una spalla, per cui, oltre ai comici solisti, esistono anche coppie o terzetti di comici.\nStoria.\nAristofane, autore comico e drammaturgo del V secolo a.C., scrisse quaranta commedie, undici delle quali sopravvissute e ancora rappresentate. Lo stile comico di Aristofane prese prevalentemente la forma di opere satiriche.\nLa comicit\u00e0 moderna ha le sue radici nel Regno Unito nei teatri del 1850, dove Charlie Chaplin, Stan Laurel e Dan Leno si esibirono per la prima volta, guidati dal comico e impresario teatrale Fred Karno, che svilupp\u00f2 una forma di sketch comedy senza dialoghi nel 1890 e fu anche pioniere della commedia slapstick. La standup comedy americana emerse nel contesto del teatro vaudeville dagli anni 1880 agli anni 1930, con comici come W.C. Fields, Buster Keaton e i Fratelli Marx.\nMedia.\nCinema.\nFred Karno port\u00f2 Chaplin e Laurel in due viaggi negli Stati Uniti per farli esibire nel circuito dei teatri vaudeville. Nel corso del secondo viaggio, vennero reclutati dalla neonata industria del cinema muto. Chaplin divenne il comico cinematografico pi\u00f9 popolare della prima met\u00e0 del XX secolo. Nella sua biografia Laurel ha dichiarato: \"Fred Karno non ha insegnato a me e a Charlie [Chaplin] tutto ci\u00f2 che sappiamo sulla commedia, ma ce ne ha insegnato la maggior parte\". Chaplin in seguito scrisse film come \"Tempi moderni\" e \"Il monello\". I suoi film hanno ancora un forte impatto sulla comicit\u00e0 nei film di oggi.\nStan Laurel incontr\u00f2 Oliver Hardy negli Stati Uniti e inizi\u00f2 con lui una lunga e proficua collaborazione. Anche Buster Keaton inizi\u00f2 a fare film muti.\nW.C. Fields \u00e8 apparso in commedie musicali di Broadway, tre film muti nel 1915 e 1925 e in film sonori a partire dal 1926. Anche i fratelli Marx passarono al cinema nel 1929, attraverso due musical di Broadway.\nMolti altri comici realizzarono film sonori, tra cui Bob Hope (sia da solo sia con il partner Bing Crosby), il ventriloquo Edgar Bergen e Jerry Lewis (con o senza il partner Dean Martin).\nTelevisione.\nLa comicit\u00e0 in televisione comprende veri e propri spettacoli di cabaret, in cui \u00e8 presente anche una parte comica, o \"talk show\" in cui i comici prendono in giro le notizie di attualit\u00e0 o argomenti popolari come il \"David Letterman Show\". Uno spettacolo influente nell'ambito della comicit\u00e0 televisiva fu il \"Monty Python's Flying Circus\", che a sua volta influenz\u00f2 il \"Saturday Night Live\". Un altro format comico popolare in televisione \u00e8 quello della sit-com."}
{"id": "520344", "revid": "729019", "url": "https://it.wikipedia.org/wiki?curid=520344", "title": "Ferrovia del Renon", "text": "La ferrovia del Renon (in tedesco Rittnerbahn o Rittner Bahn) \u00e8 una linea ferroviaria a scartamento metrico costruita a servizio dell'altopiano del Renon, in Italia. Costruita nel 1907 come collegamento tra i comuni di Bolzano e Renon (BZ), \u00e8 stata profondamente accorciata nel 1966, diventando una tranvia urbana a servizio del solo comune sparso.\nLa gestione e la propriet\u00e0 dell'infrastruttura e del materiale rotabile fa capo a Strutture Trasporto Alto Adige.\nStoria.\nL'idea di costruire una ferrovia a cremagliera con trazione a vapore che collegasse l'altopiano del Renon al centro della citt\u00e0 di Bolzano venne avanzata per la prima volta verso la fine del XIX secolo.\nI costi previsti erano tuttavia piuttosto elevati, mentre la difficile morfologia del territorio in oggetto e il grande dislivello da superare avrebbero verosimilmente comportato lunghi lavori e la realizzazione di complesse soluzioni costruttive; ci\u00f2, unitamente a problemi di ordine politico, imped\u00ec che tale idea si traducesse nella realizzazione di studi concreti.\nCostruzione e avvio del servizio.\nIntorno al 1900 l'ingegnere Oskar von Miller fond\u00f2 le \"Etschwerke\", prima azienda produttrice di energia elettrica nelle regioni di Bolzano e Merano. Tale societ\u00e0 garant\u00ec i fondi e le competenze tecniche necessarie a riprendere la suddetta idea e a realizzarla nel modo pi\u00f9 moderno e tecnologicamente avanzato (vale a dire adottando la trazione elettrica).\nVenne dunque costituito un comitato promotore composto da notabili locali, che si occup\u00f2 di costituire la Rittnerbahn AG, societ\u00e0 per azioni indirizzata per statuto all'attuazione del progetto, il cui costo unitario nel 1905 venne stimato in 1.460.000 corone. Tale somma era finalizzata alla realizzazione del solo tronco Bolzano-Soprabolzano: il prolungamento fino a Collalbo non venne infatti inserito nella prima stesura del progetto non esecutivo.\nFra gli azionisti societari e i membri del comitato spiccava la figura dell'ingegnere Josef Riehl, che nel 1897 aveva gi\u00e0 collaborato alla realizzazione della ferrovia Bolzano-Caldaro. Fu proprio lui a stendere il progetto esecutivo, sulla base del quale nel febbraio 1906 furono avviati i lavori di costruzione della tratta, che durarono poco pi\u00f9 di un anno: l'inaugurazione fu celebrata il 13 agosto 1907. La concessione della linea fu affidata alla stessa societ\u00e0 Rittnerbahn AG, che ne appalt\u00f2 l'esercizio alla S\u00fcdbahn.\nIl tracciato era lungo 11,7\u00a0km e tecnicamente composito: nel primo chilometro di rotaia, dal capolinea vallivo di piazza Walther alla fermata intermedia di via Renon, e nel tratto finale, da L\u2019Assunta (\"Maria Himmelfahrt\") a Collalbo (\"Klobenstein\"), il sedime era di natura prettamente tramviaria: ci\u00f2 obbligava ad adottare motrici differenti a seconda del tratto affrontato dai convogli.\nLa costruzione della ferrovia ruppe il secolare isolamento dell'altipiano del Renon, che fino ad allora poteva essere raggiunto solo attraverso mulattiere, sentieri poco preparati e qualche impianto teleferico di natura posticcia. Proprio per questa ragione la nuova opera fu aspramente criticata da taluni abitanti delle zone coinvolte e da alcuni notabili bolzanini \"tradizionalisti\", abituati a trascorrere i propri periodi di villeggiatura estiva sul Renon e particolarmente affezionati alla tranquillit\u00e0 dell'incontaminato ambiente montano (che essi temevano sarebbe venuta meno con l'avvento del turismo di massa veicolato dalla ferrovia). Tra le voci pi\u00f9 negative vi fu quella dello scrittore bolzanino Hans von Hoffensthal, che nel poemetto \"Abschied von Oberbozen\" (\"L'addio a Soprabolzano\") decant\u00f2 le bellezze dell'altipiano e i ricordi della propria fanciullezza, a suo dire destinati ad essere cancellati dall'invasione turistica post-ferroviaria.\nNel 1911 la gestione del servizio fu rilevata direttamente dalla Etschwerke, che gi\u00e0 aveva in carico la rete tranviaria di Bolzano: in questa fase la ferrovia del Renon venne connessa alle linee tramviarie urbane per l'Hotel Stiegl-Scala e per Gries.\nDopo la prima guerra mondiale, a seguito del passaggio all'Italia del territorio tirolese poi definito Alto Adige, l'Etschwerke dovette mutare la propria denominazione principale in Azienda Elettrica Consorziale (AEC); la gestione della ferrovia del Renon le rimase avocata fino al 1923, allorch\u00e9 le subentr\u00f2 la Societ\u00e0 Trentina di Elettricit\u00e0 (STE), controllata dalla SIP - Societ\u00e0 idroelettrica piemontese.\nIl 17 maggio 1917 un convoglio diretto a Bolzano sub\u00ec un incidente: sul tratto a cremagliera sopra Santa Maddalena la motrice numero 1 deragli\u00f2 e si ribalt\u00f2, trascinando con s\u00e9 la vettura passeggeri che stava trainando. Il conducente perse la vita e diverse persone - tra passeggeri e personale tecnico della linea - rimasero ferite.\nNonostante questa e varie altre difficolt\u00e0 iniziali (giacch\u00e9 i difetti costruttivi di alcuni veicoli, forieri di ripetuti guasti, avevano inizialmente portato a limitazioni e cancellazioni di corse), il collegamento su rotaia si rivel\u00f2 ben presto assai prezioso per le varie localit\u00e0 del Renon: sia il traffico viaggiatori che il trasporto di merci furono fin da subito piuttosto intensi e remunerativi per la societ\u00e0 gerente. Fino alla costruzione della strada carrabile di collegamento col capoluogo, a met\u00e0 degli anni Sessanta, la via ferrata rimase l'unica infrastruttura di connessione tra l'altipiano e la vallata bolzanina.\nLa crisi economica degli anni 1930 scoraggi\u00f2 tuttavia l'esercente dall'effettuare investimenti d'ammodernamento e potenziamento della linea: il calo di traffico successivo alla seconda guerra mondiale peggior\u00f2 ulteriormente le condizioni del servizio. In tale clima, il 23 dicembre 1948 venne soppressa la rete tranviaria urbana e conseguentemente rimossi i raccordi con la ferrovia. Nel 1955 l'esercizio venne poi ceduto alla societ\u00e0 Ferrovia Elettrica dell'Alto Renon (FEAR), che anzich\u00e9 ragionare sull'ammodernamento degli impianti (ormai vecchi e limitati) inizi\u00f2 a progettare la sostituzione del tratto a cremagliera con una funivia.\nIl 1\u00ba gennaio 1960, dopo che ebbe preso in carico anche l'esercizio della ferrovia Bolzano-Caldaro, la FEAR mut\u00f2 il nome in Ferrovie Elettriche ed Autoservizi Riuniti.\nLa chiusura del tratto a cremagliera.\nIl 3 dicembre 1964 la rampa a cremagliera fu teatro di un secondo incidente, del tutto analogo a quello del 1917; il bilancio fu tuttavia ben pi\u00f9 grave del rovescio di 47 anni prima, giacch\u00e9 vi persero la vita il macchinista e tre passeggeri, mentre altri trenta rimasero feriti. Concausa della tragedia fu probabilmente l'aggiunta al convoglio di un ulteriore rimorchio adibito al trasporto di materiali edili: il complesso ne risult\u00f2 sovraccaricato, contribuendo a mettere in crisi il sistema frenante dell'elettromotrice.\nTali materiali dovevano peraltro servire ai lavori di costruzione della nuova funivia, partiti alcuni mesi prima; ciononostante la ferrovia fu nuovamente ripristinata e rimessa in servizio. Vi rimase fino al 15 luglio 1966, quando il servizio di linea regolare sul tronco Bolzano-L'Assunta cess\u00f2; l'indomani il nuovo collegamento a fune venne aperto al pubblico, consentendo di accorciare il tempo necessario a coprire la salita dal capoluogo all'altopiano a soli 12 minuti (contro l'ora abbondante richiesta dal treno).\nLa prima stazione a essere demolita fu quella di via Renon, sul cui sito sorse il capolinea inferiore della funivia; il tratto tramviario-a cremagliera venne mantenuto armato e operativo per qualche tempo, servito da sole corse di servizio e a richiesta.\nCon l'attivazione della funivia si intervenne anche sul tratto ferroviario preservato di 6,8\u00a0km tra L'Assunta e Collalbo: l'alimentazione venne messa in comune con l'impianto a fune (previo impianto di nuova sottostazione elettrica presso Soprabolzano). La tensione della linea aerea di contatto venne elevata al valore di 800 V CC. Tale tronco tuttavia negli anni Settanta vide diminuire progressivamente il numero dei passeggeri (complice il calo del flusso turistico sul Renon) e se ne ipotizz\u00f2 finanche una totale dismissione in coincidenza con l'attivazione della nuova strada carrabile Bolzano-Soprabolzano. Tale prospettiva fu scongiurata dalla costituzione di un comitato ad hoc, che si batt\u00e9 con successo per la riqualificazione della linea.\nIl rilancio di fine secolo.\nNel 1984 il pacchetto azionario della FEAR pass\u00f2 alla SAD, che inizialmente lasci\u00f2 la gestione della tratta in carico alla controllata.\nEntro il 1989 si procedette ad un rinnovamento complessivo dell'infrastruttura: il sedime fu riarmato con nuovi binari, l'intera linea aerea di contatto venne rinnovata (avendo cura di mantenere la palificazione in legno e le caratteristiche sospensioni trasversali ad arco) e le stazioni furono restaurate (mediante intervento conservativo sugli edifici in muratura e rifacimento integrale di quelli lignei delle fermate minori). Tutto il parco rotabile venne revisionato.\nDal 1\u00ba gennaio 1992 l'amministrazione provinciale subentr\u00f2 alla FEAR nella propriet\u00e0 della linea (poi conferita alla controllata Strutture Trasporto Alto Adige); il servizio di linea fu affidato in concessione a SAD, che identific\u00f2 la tratta come linea 160.\nNell'estate del 1993 la storia della linea fu celebrata mediante un'esposizione di materiali rotabili a Bolzano: la locomotiva L4 venne collocata presso la sua originaria rimessa, mentre l'elettromotrice 11 fu esposta in piazza Walther, laddove sorgeva il capolinea vallivo della ferrovia.\nNell'estate del 2007 la linea festeggi\u00f2 il secolo di attivit\u00e0 con feste e numerose manifestazioni di contorno.\nCon la fine del XX secolo il flusso di passeggeri sulla tratta riprese a crescere: in ragione di ci\u00f2, nell'aprile 2009 la giunta provinciale di Bolzano potenzi\u00f2 il parco rotabili acquisendo due convogli dalla ferrovia elvetica San Gallo-Trogen (\"Trogenerbahn\"), che vennero riallestiti e adattati alle esigenze della via ferrata dell'altipiano.\nA partire da agosto 2009 le corse vennero aumentate, portando nelle fasce di punta il cadenzamento a mezz'ora: ci\u00f2 comport\u00f2 la necessit\u00e0 di permettere l'incrocio in corsa di due treni provenienti dagli opposti capolinea. Si provvide dunque a modificare la fermata di Stella-Lichtenstern, che venne dotata di doppio binario con scambi automatici tallonabili; in tale occasione fu inoltre concluso un ulteriore rifacimento della linea aerea, con la sostituzione del filo di contatto e il consolidamento della palificazione, alla cui struttura in legno vennero aggiunte staffe metalliche di appoggio ai plinti di fondazione.\nTra gennaio e giugno 2013 il servizio venne totalmente interrotto, onde consentire l'adempimento di pi\u00f9 radicali lavori di ammodernamento, che inclusero la costruzione di una nuova rimessa ferroviaria a Soprabolzano e l'ampliamento di quella preesistente a Collalbo. L'inaugurazione ufficiale dell'impianto di manutenzione di Soprabolzano si tenne il 20 settembre seguente.\nNella primavera 2021, in vista della scadenza della concessione d'esercizio, SAD intavol\u00f2 trattative per la cessione a terzi dei convogli ex-\"Trogenerbahn\", rivendicando la propriet\u00e0 sugli stessi. L'amministrazione provinciale, intenzionata a passare a una gestione \"in house\" affidata direttamente a STA, si oppose (evidenziando come i suddetti convogli fossero stati acquisiti con fondi pubblici) e ottenne il sequestro giudiziario e l'affidamento in custodia del materiale rotabile; ne scatur\u00ec una contesa legale, durante la quale in alcuni momenti il servizio ferroviario venne interrotto e sostituito da autobus. Infine, nel mese di luglio, il TAR di Bolzano respinse il ricorso di SAD, confermando la legittimit\u00e0 del trasferimento dei servizi alla STA.\nCaratteristiche.\nLa ferrovia \u00e8 armata a binario unico con rotaie a scartamento metrico (1000 mm) ed elettrificata a 750 volt CC tramite linea aerea di contatto.\nNella sua lunghezza originaria di 11,746\u00a0km, la linea adottava binari di tipo differente a seconda del tronco: il tratto tramviario di valle era armato con rotaie Phoenix, la cremagliera utilizzava il sistema Strub e il sedime dell'altipiano comuni rotaie Vignoles.\nLa pendenza massima era del 255\u2030 sul tratto a cremagliera e del 45\u2030 nei tratti ad aderenza naturale. I raggi minimi di curvatura erano di 30 m nella tratta urbana, 60 m sul tronco a cremagliera e 45 m sull'altipiano.\nIl tratto a cremagliera includeva peraltro un viadotto a sedici arcate lungo 150 m - posto tra le fermate di via Renon e Santa Maddalena - e una galleria di 66 metri al km 3,8.\nPercorso.\nCapolinea vallivo della ferrovia era piazza Walther, nel cuore del centro storico di Bolzano: la stazione era ubicata nello spazio retrostante l'abside del Duomo di Santa Maria Assunta.\nDipartendosi dalla suddetta stazione di testa, il sedime s'immetteva sul viale di collegamento tra piazza Walther e la stazione ferroviaria cittadina (\"Bahnhofallee\"): questo tratto era impegnato anche dalle vetture esercenti la rete tranviaria bolzanina.\nGiunto nella piazza della stazione, il binario curvava a sinistra e s'immetteva in via Renon, costeggiando il sedime della ferrovia del Brennero: superata un ulteriore fermata (anch'essa in comune coi tram urbani) ubicata di fronte allo scalo merci bolzanino, la linea raggiungeva la localit\u00e0 di Rencio. Qui aveva inizio la tratta a cremagliera: in coda al convoglio veniva agganciata un'ulteriore elettromotrice dotata di ruota dentata e il treno poteva cos\u00ec inerpicarsi lungo tale tratto, lungo 4,1\u00a0km e superante un dislivello di 910\u00a0m, con velocit\u00e0 massima fissata a 7\u00a0km/h.\nSuperata la fermata di Santa Maddalena (\"St. Magdalena\") veniva raggiunto un Posto di Movimento ove il binario raddoppiava, onde consentire l'incrocio fra i treni ascendenti e discendenti; qui inoltre sorgeva una sottostazione elettrica di alimentazione della linea.\nUn ulteriore tortuoso tratto in mezzo ai boschi portava a raggiungere la stazione sommitale de L'Assunta (\"Maria Himmelfahrt\"): qui il locomotore a ruota dentata veniva sganciato e poi riagganciato alla testa del successivo convoglio diretto a valle. Il treno, di nuovo in composizione tramviaria, proseguiva dunque la propria corsa attraverso l'altopiano del Renon, alla velocit\u00e0 media di 25\u00a0km/h.\nIl tratto finale della linea (lungo circa 6\u00a0km) \u00e8 altimetricamente quasi pianeggiante, ma comunque piuttosto tortuoso: dopo Maria Assunta il treno raggiunge Soprabolzano (\"Oberbozen\", stazione di coincidenza con la funivia del Renon e sede dell'officina di manutenzione del materiale rotabile) e di seguito le localit\u00e0 di Costalovara (\"Wolfsgruben\", nei pressi dell'omonimo laghetto), Stella di Renon (\"Lichtenstern\", che con il raddoppio del binario consente l'incrocio di treni provenienti da opposte direzioni), Colle (\"Rappersb\u00fchl\") e infine il capolinea di Collalbo (\"Klobenstein\"). Lungo la tratta sono inoltre state progressivamente attivate quattro ulteriori fermate intermedie a richiesta.\nDopo la dismissione del tratto Bolzano-L'Assunta, quest'ultimo \u00e8 l'unico tronco della ferrovia rimasto in esercizio: esso si caratterizza per l'ampio panorama (che spazia sui gruppi montani di Latemar, Catinaccio, Sciliar, Sassolungo e Sassopiatto) di cui si pu\u00f2 godere dai convogli durante la marcia.\nTraffico.\nIl servizio di linea \u00e8 espletato con corse a cadenza oraria in fascia morbida e di trenta minuti in fascia di punta; il capolinea di Collalbo funge da interscambio con le linee automobilistiche (anch'esse gestite da SAD) a carattere comunale ed extraurbano. La ferrovia del Renon \u00e8 compresa nel sistema tariffario integrato della provincia di Bolzano.\nMateriale rotabile.\nTra i primi mezzi motore immessi sulla linea vi fu la locomotiva elettrica nr. 3 noleggiata dalla tranvia di Opicina: il mezzo (scelto perch\u00e9 a Opicina si usava il medesimo tipo di cremagliera adottata per il Renon) prest\u00f2 servizio sull'altopiano tra il 1906 e il 1907, mentre la ferrovia era ancora in via di completamento.\nLa dotazione originaria venne poi ulteriormente arricchita dai seguenti mezzi:\nA tali rotabili si aggiunsero nel 1908 due ulteriori elettromotrici tramviarie a carrelli, sempre di fabbricazione SLM (numerate 1 e 2, aventi la medesima potenza installata, ma maggiori dimensioni), e nel 1909 una quarta locomotiva a cremagliera del tutto analoga alle altre (L4).\nGli impianti elettrici montati sui rotabili vennero forniti dalla AEG-Union di Vienna.\nAl termine della prima guerra mondiale, col passaggio del territorio dell'Alto Adige all'Italia, la locomotiva L3 fu trasferita a Trieste, ove venne impiegata sulla gi\u00e0 citata linea di Opicina. Gli altri mezzi di trazione a cremagliera vennero invece ritirati dal servizio all'atto della dismissione del tronco Bolzano-L'Assunta, subendo destini differenti: \nLe elettromotrici 2, 11 e 12, completamente riallestite negli anni quaranta, vennero invece preservate. \nA seguito della chiusura della tranvia Dermulo-Fondo-Mendola avvenuta nel 1934, l'allora esercente STE acquis\u00ec da tale relazione quattro carri merci e l'elettromotrice a carrelli 22485, costruita dalla Nesselsdorfer Wagenbau-Fabriks-Gesellschaft con equipaggiamenti elettrici dalla Alioth di Basilea; quest'ultima, dotata di rodiggio A1-1A, venne depotenziata mediante rimozione di due motori, numerata 105 e immessa in servizio sul tronco L'Assunta-Collalbo.\nI residui rotabili della dotazione originaria e l'elettromotrice Alioth (opportunamente restaurati negli anni 1990) sono col tempo divenuti i \"mezzi immagine\" della ferrovia del Renon: loro tratti peculiari sono la cassa in legno bianco-marrone con doghe a vista, i grossi fanali circolari e la presa elettrica ad archetto. Essi continuarono a essere impiegati per il regolare servizio di linea fin quasi alla fine del XX secolo.\nNel 1981 il comune di Renon potenzi\u00f2 il parco mezzi acquistando in Germania due convogli bloccati (una elettromotrice e una rimorchiata) costruiti dalla Maschinenfabrik Esslingen, precedentemente in servizio sulla dismessa tranvia Esslingen-Nellingen-Denkendorf, nei pressi di Stoccarda. Di questi convogli \u00e8 poi rimasta operativa solo l'elettromotrice TW12 (lunga 16,90 metri e dotata di due motori da 149\u00a0kW ciascuno), completamente restaurata nel giugno 1992; l'elettromotrice gemella TW13 e le rimorchiate BW36 e BW37 sono state invece accantonate.\nNel 2009 la SAD acquis\u00ec dalla ferrovia San Gallo-Trogen (\"Trogenerbahn\") due convogli bloccati bidirezionali numerati 21 e 24, costruiti rispettivamente dalla FFA nel 1975 e dalla Brown, Boveri &amp; Cie nel 1977; entrambi sviluppano una potenza oraria di 400\u00a0kW e dispongono di 200 posti complessivi, di cui 74 a sedere. La loro immissione in linea, a partire dal 23 maggio 2010, ha consentito di esonerare le elettromotrici \"storiche\" dall'incombenza del servizio pendolare quotidiano, limitando il loro impiego a giornate particolari e a treni speciali. Nel 2015 \u00e8 stato infine acquisito e immesso in linea un terzo convoglio ex-\"Trogenerbahn\", cui \u00e8 stato imposto il numero 23.\nCompleta la dotazione rotabile della linea un gruppo di veicoli di servizio: tre carri merci (uno chiuso e due aperti) della dotazione originaria (c.d. gruppo 41-44), un veicolo dotato di piattaforma elevabile per la manutenzione della linea aerea (proveniente dalla cessata tramvia Bolzano-Gries) e un carro spazzaneve."}
{"id": "520348", "revid": "15756", "url": "https://it.wikipedia.org/wiki?curid=520348", "title": "Furby", "text": "Furby \u00e8 un animaletto robotico e interattivo, creato nel 1998 da Dave Hampton e Caleb Chung e distribuito da Hasbro.\nPer un periodo di tempo limitato una versione molto piccola e con frasi gi\u00e0 registrate venne distribuito al McDonald's allegato al loro Happy Meal. Anche Burger King nel 2006 in collaborazione con Hasbro ha lanciato dei gadget ispirati a Furby.\nL'aspetto del furby \u00e8 evidentemente ispirato agli animaletti chiamati Mogwai che appaiono nel film \"Gremlins\".\nFurby, l'Originale.\nIl primo Furby \u00e8 dotato di 6 motori sparsi su tutto il corpo, che gli permettono di muovere orecchie, occhi e bocca, nonch\u00e9 di richiedere attenzione e cure. In tutto il mondo ne sono stati venduti pi\u00f9 di 41 milioni.\nI primi Furby possiedono 24 nomi, tre diversi toni di voce, sei colori di pelliccia e quattro colori differenti di occhi (ma la Hasbro ne ha prodotti otto generazioni, comprendenti sei modelli diversi ciascuna).\nSono in grado di eseguire oltre 300 combinazioni di movimenti di occhi, orecchie e bocca e dire fino a 800 frasi diverse. Inoltre possono interagire tra di loro per mezzo di una porta infrarossi, posta sopra i loro occhi.\nLa lingua ufficiale di Furby \u00e8 il \"Furbish\" (lingua inventata che comprende derivazioni dal cinese, l'ebraico e l'inglese), ma pu\u00f2 parlare anche quella del Paese nel quale \u00e8 stato distribuito (Stati Uniti, Italia, Spagna, Germania, Francia e Giappone). Lo scopo di curare il piccolo animaletto \u00e8 quella di insegnargli la propria lingua interagendo con lui, accarezzandolo e nutrendolo (inserendo un dito nella sua bocca e premendo la lingua). Furby infatti non pu\u00f2 imparare altre parole che non siano quelle programmate in memoria. Molti curiosi credevano che Furby imparasse a parlare ascoltando il suo padrone, ipotesi anche alimentata dalle informazioni errate fornite dai media durante il periodo del successo di questo giocattolo interattivo. Dopo Tamagotchi, Furby resta l'electronic pet pi\u00f9 venduto al Mondo, e quello che ha generato nel tempo cloni poco redditizi e tecnologicamente scarsi.\nLa NSA (National Security Agency) ha vietato il Furby nei propri uffici, perch\u00e9 si pensava fossero in grado di \"imparare\", notizia che ha fatto il giro del mondo facendo diventare Furby un vero e proprio fenomeno di culto degli anni novanta.\nAncora adesso su eBay, molti modelli prodotti tra gli anni 1998-2000 raggiungono cifre elevate, specialmente se si tratta di edizioni speciali, limitate o dell'ultima generazione (ottava), allora introvabile in gran parte dei paesi europei.\nFurby, Emoto-tronico.\nNel 2005 la Hasbro ha prodotto un nuovo Furby, introducendo la funzione dei comandi vocali: la capacit\u00e0 da parte di Furby di rispondere ad alcuni comandi (come quello di cantare, ballare o raccontare la sua storia). Il nuovo Furby \u00e8 due volte pi\u00f9 grande del precedente e pu\u00f2 inoltre mutare espressione e rispondere in base al suo umore. Per il lancio del nuovo Furby la Hasbro ha prodotto un cartone animato della durata di 45 minuti dedicato alla sua storia; in alcuni paesi il dvd veniva dato in omaggio sotto le feste natalizie per chi acquistava il nuovo Furby, ed \u00e8 stato trasmesso su alcune reti satellitari dedicate ai ragazzi.\nI nuovi Furby non possono comunicare con i vecchi modelli in quanto non sono dotati della porta infrarossi.\nFurby (2012).\nNel 2012 la Hasbro ha prodotto un Furby con grandi occhi retroilluminati LCD che consentono al Furby di compiere una vastissima gamma di espressioni. Il nuovo modello dispone anche di un'app per Android e per iOS che possiede: un menu con tanti cibi per il Furby, un dizionario Furbish/Italiano, un traduttore, uno stereo portatile e una piccola videocamera per riprendere il Furby. L'App \u00e8 disponibile in Italiano, Inglese, Cinese e Francese. Inoltre pu\u00f2 cambiare la sua personalit\u00e0.\nFurby Party Rockers.\nNel 2013 la Hasbro ha prodotto un nuovo tipo di Furby: i Furby Party Rockers. Essi sono molto diversi dai Furby precedenti, essendo molto pi\u00f9 piccoli e con un aspetto molto originale. I Party Rockers sono 6, tutti con nomi e personalit\u00e0 differenti. I loro occhi non sono a LCD come il Furby precedente, ma sfruttano un materiale olografico; non muovono n\u00e9 orecchie e n\u00e9 corpo, ma hanno una caratteristica particolare: pi\u00f9 vengono scossi e pi\u00f9 viene tirata la loro coda, pi\u00f9 si scatenano. Inoltre, i Party Rockers interagiscono con i Furby (2012) e con l'App.\nFurby Babies.\nNel 1999 Hasbro fa uscire sul mercato internazionale anche i \"Furby Babies\". Pi\u00f9 piccoli del Furby adulto, i Furby Babies hanno una memoria molto pi\u00f9 elevata e fanno versi e giochi pi\u00f9 da bambini. Come per il Furby adulto anche i babies \"imparano\" quanto pi\u00f9 si interagisce con loro. Nel 2006 dopo l'uscita del nuovo Furby, Hasbro lancia anche il nuovo Furby Baby, esteticamente pi\u00f9 realistici ma con un meccanismo meno efficace, totalmente differente dalla vecchia tecnologia, con una gamma di 10 frasi in tutto e interattivit\u00e0 pari all'1% dei vecchi esemplari.\nShelby.\nShelby \u00e8 l'ultimo animaletto interattivo prodotto dalla Tiger Electronics/Hasbro e distribuito solo per il mercato statunitense e inglese nel 2001. A met\u00e0 tra un crostaceo e un Furby, Shelby pu\u00f2 parlare il furbish, l'inglese e lo shelbish, e pu\u00f2 comunicare inoltre con Furby e Furby Babies. Rispetto a Furby ha una memoria pi\u00f9 grande ed \u00e8 capace di utilizzare fino a una combinazione di 1000 frasi diverse. Cambia umore se messo a testa in gi\u00f9 e diventa impertinente se lo si lascia troppo tempo da solo. Shelby \u00e8 ora uno dei giocattoli interattivi pi\u00f9 cercati nelle aste on-line e i suoi prezzi oscillano tra i 40 e i 60 dollari.\nFurby Boom.\nNell'estate del 2013, dopo un anno dall'uscita del nuovo Furby, un altro nuovo Furby \u00e8 uscito, con nuovi colori e con nuove personalit\u00e0. Ha una nuova app per iOS e Android chiamata Furby BOOM, con molte nuove funzioni, tra cui quella di fare e covare un uovo. Questa versione \u00e8 gi\u00e0 disponibile in italia, dal 2014. \u00c8 disponibile di molti colori.\nFurby Furblings.\nPoco dopo l'uscita del Furby Boom, escono in commercio i Furby Furblings, ovvero i cuccioli dei Furby Boom. Essi, come i Party Rockers, hanno gli occhi olografici e non muovono nessuna parte del corpo. Se si preme la loro testa, i Furblings parlano e possono interagire col Furby Boom e con l'applicazione. In pi\u00f9, essi possono sbloccare nell'App tre oggetti per la camera dei Furblings virtuali e un uovo del loro stesso colore."}
{"id": "520355", "revid": "1982", "url": "https://it.wikipedia.org/wiki?curid=520355", "title": "Skoll", "text": ""}
{"id": "520356", "revid": "125560172", "url": "https://it.wikipedia.org/wiki?curid=520356", "title": "ThinkPad", "text": "ThinkPad \u00e8 un marchio di computer portatili, originariamente creato e commercializzato da IBM, a partire dal 1992. Dal 1\u00ba aprile 2005 la serie ThinkPad viene prodotta e commercializzata da Lenovo, dopo la sua acquisizione del ramo PC dell'azienda americana.\nIl design dei ThinkPad \u00e8 stato concepito dal designer Richard Sapper, in collaborazione con il IBM Design Center a Yamato, in Giappone. Secondo Sapper, il design del ThinkPad \u00e8 stato ispirato da una classica scatola di sigari, una semplice forma rettangolare, che rivela una \u201csorpresa\u201d, il suo contenuto, solo una volta aperta. Il colore nero del Thinkpad contribuisce all'aspetto misterioso dell'oggetto e conferisce pi\u00f9 luminosit\u00e0 allo schermo. La forma semplice e il colore nero sono serviti a distinguere significativamente i ThinkPad da altri PC portatili disponibili sul mercato, all'epoca tipicamente grigi. Un accento di colore ben visibile viene dato dal trackpoint centrale in rosso.\nIl design dei ThinkPad, a parte certi adattamenti dovuti all'evoluzione delle tecnologie e revisioni delle proporzioni, \u00e8 praticamente rimasto inalterato dalla prima generazione,\nLenovo UltraBay.\nUltraBay \u00e8 il nome dato da IBM al dispositivo sostituibile. Introdotto nei Thinkpad serie 750, \u00e8 stato ridisegnato quasi ad ogni generazione di ThinkPad, portando un po' di confusione. La seguente tabella mostra i differenti tipi di UltraBay, in che modello sono utilizzati, e che dispositivi sono disponibili. Notate che il dispositivo ottico nella serie G non \u00e8 UltraBay, quindi non \u00e8 rimovibile.\nNelle diverse versioni sono cambiate le dimensioni dei drive accettati, per esempio, le prime serie A, T e X series possono accettare periferiche UltraBay devices pi\u00f9 spesse di , mentre le attuali serie T e X sono limitate a periferiche non pi\u00f9 spesse di 9,5\u00a0mm."}
{"id": "520358", "revid": "1543377", "url": "https://it.wikipedia.org/wiki?curid=520358", "title": "M103 (astronomia)", "text": "M 103 (conosciuto anche come NGC 581 o, talvolta, col soprannome di \"Ammasso Freccia\") \u00e8 un ammasso aperto visibile nella costellazione di Cassiopea.\nOsservazione.\nM103 si trova in una zona di cielo ricca di oggetti, grazie alla presenza della scia della Via Lattea, nel cuore della costellazione di Cassiopeia; si individua con estrema facilit\u00e0, a meno di un grado a nord-est della stella , al punto che la luce di questa stella quasi lo oscura. Appare nello stesso campo visivo in un binocolo 10x50, il quale consente anche una prima parziale risoluzione. Un telescopio da 114mm si mostra di forma triangolare e dominato da alcune stelline di ottava grandezza; con strumenti superiori l'ammasso \u00e8 completamente risolto.\nLa sua declinazione \u00e8 molto settentrionale: infatti quest'ammasso si presenta circumpolare da gran parte dell'emisfero boreale, come tutta l'Europa e in Nordamerica, fin quasi al tropico del Cancro; dall'emisfero australe invece \u00e8 possibile osservarla solo in prossimit\u00e0 dell'equatore. Il periodo migliore per la sua osservazione nel cielo serale \u00e8 quello compreso fra agosto e gennaio.\nStoria delle osservazioni.\nM103 fu scoperto da Pierre M\u00e9chain nel 1781 e fu incluso nel catalogo di Charles Messier, nel quale viene descritto nel seguente modo:\"Ammasso di stelle fra e e d nella gamba di Cassiopeia.\" Heinrich Louis d'Arrest lo descrive come un ammasso irregolare di stelle dalla nona all'undicesima magnitudine, con una stella doppia sul lato nord.\nCaratteristiche.\nM103 \u00e8 uno dei pi\u00f9 lontani ammassi aperti elencati nel Catalogo di Messier, trovandosi a circa 2880\u00a0parsec (9400 anni luce) dalla Terra, in un angolo remoto del Braccio di Perseo; esso possiede un diametro apparente di 6 minuti d'arco che, tenendo conto della distanza, corrisponde ad un diametro reale di 15 anni luce.\nAttraverso le misurazioni sul moto proprio sono state individuate 77 componenti fino alla quattordicesima magnitudine facenti sicuramente parte dell'ammasso (con un indice di sicurezza non inferiore all'80%), cui se ne aggiungono 151 la cui probabilit\u00e0 di appartenenza \u00e8 inferiore; i due membri pi\u00f9 brillanti di M103 sono una supergigante di tipo B5Ib ed una gigante di tipo B2III. Fra queste componenti sono note anche alcune stelle variabili, fra le quali due binarie a eclisse, una delle quali con un'oscillazione di oltre una magnitudine, una probabile variabile Gamma Doradus (o forse una variabile pulsante di lungo periodo di classe spettrale B (SPB)), una stella Be e una gigante rossa pulsante; nello stesso campo visivo, ma non legata fisicamente a M103, si trova un'altra sospetta variabile Gamma Doradus. Estendendo l'indagine alle stelle fino alla diciottesima magnitudine, vengono incluse diverse altre variabili, fra cui sette di tipo Delta Scuti e otto a eclisse.\nLe stime sull'et\u00e0 dell'ammasso hanno fornito nel corso del tempo valori compresi fra 9 milioni di anni e 25 milioni di anni; secondo le stime pi\u00f9 accettate, la sua et\u00e0 sarebbe pari a 16\u00b14 milioni di anni. Data quest'et\u00e0, \u00e8 piuttosto improbabile che in esso siano ancora presenti delle stelle di pre-sequenza principale. M103 si avvicina al Sole ad una velocit\u00e0 di circa 37 km/s."}
{"id": "520359", "revid": "339392", "url": "https://it.wikipedia.org/wiki?curid=520359", "title": "Gondole di Curvatura", "text": ""}
{"id": "520365", "revid": "1543377", "url": "https://it.wikipedia.org/wiki?curid=520365", "title": "M105", "text": "M 105 (conosciuta anche come NGC 3379) \u00e8 una galassia ellittica visibile nella costellazione del Leone; fa parte di un gruppo di galassie situate proprio al centro della costellazione del Leone. Fu scoperta da Pierre M\u00e9chain, il 20 marzo 1781.\nOsservazione.\nM105 e le sue compagne si individuano in un'area povera di stelle di riferimento: occorre partire dunque dalla linea che congiunge Regolo a , fermarsi a met\u00e0 via e spostarsi a sud di circa 2\u00b0; la galassia \u00e8 al limite della portata di un binocolo di medie dimensioni come un 10x50, dunque occorrono telescopi da almeno 80mm per poterla individuare anche solo come una macchietta chiara. In un 140mm si osserva chiaramente assieme ad altre due galassie vicine, NGC 3384 e NGC 3389, con le quali forma un triangolo rettangolo il cui vertice ad angolo retto si trova su NGC 3384; il nucleo \u00e8 molto brillante e tutt'attorno \u00e8 circondato da un alone che sfuma delicatamente nel fondo cielo.\nM105 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nM105 fu scoperta da Pierre M\u00e9chain il 24 marzo 1781, pochi giorni dopo la scoperta delle due galassie compagne M95 and M96; questa galassia non fu inclusa direttamente da Charles Messier nel suo catalogo, ma vi fu inclusa sono quando Helen Sawyer Hogg trov\u00f2 una lettera di M\u00e9chain con la descrizione di M105, galassia catalogata con la sigla NGC 3379. Heinrich Louis d'Arrest studi\u00f2 M105 con un telescopio da 280mm e not\u00f2 come il suo nucleo fosse estremamente appariscente, simile ad una stella di decima magnitudine.\nCaratteristiche.\nM105 \u00e8 la pi\u00f9 brillante fra le galassie ellittiche presenti nel Gruppo Leo I, in cui \u00e8 compreso il sottogruppo a cui appartiene; la sua distanza \u00e8 stimata sui circa 32 milioni di anni luce. Si tratta di un perfetto esempio di galassia ellittica, grazie alla estrema uniformit\u00e0 di struttura e di luminosit\u00e0 che la caratterizza; delle due galassie che l'accompagnano, entrambe ellittiche, NGC 3389 non sembra essere realmente vicina a M105, dato che la sua velocit\u00e0 radiale \u00e8 di 1138 km/s, contro i 752\u00a0km/s accettati per M105. Secondo degli studi effettuati tramite il Telescopio Spaziale Hubble al centro di questa galassia sarebbe presente un buco nero supermassiccio, la cui massa si aggirerebbe sui 50 milioni di masse solari.\nGruppo di M96.\nM95 \u00e8 una delle galassie facenti parte del Gruppo di M96, un gruppo di galassie visibile nella costellazione del Leone; questo gruppo contiene anche M96 e M105."}
{"id": "520376", "revid": "73560", "url": "https://it.wikipedia.org/wiki?curid=520376", "title": "Roger David Casement", "text": ""}
{"id": "520378", "revid": "1543377", "url": "https://it.wikipedia.org/wiki?curid=520378", "title": "M107 (astronomia)", "text": "M 107 (conosciuto anche come NGC 6171) \u00e8 un ammasso globulare visibile nella costellazione dell'Ofiuco.\nOsservazione.\nM107 si individua circa 2\u00b0 a SSW della stella , un astro di seconda magnitudine appartenente alla catena di stelle che forma il \"corpo\" del Serpente tenuto in mano da Ofiuco; l'osservazione \u00e8 facilitata dalla presenza di un triangolo equilatero di stelle di nona grandezza, visibili a nord. Pu\u00f2 essere scorto anche con un binocolo 10x50, ma per iniziare la risoluzione in stelle occorrono strumenti da almeno 150mm, sotto un cielo in condizioni ottimali.\nM107 pu\u00f2 essere osservato con discreta facilit\u00e0 da tutte aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 resta comunque quasi sempre impedita a causa del costante chiarore, dato che l'eclittica resta sempre poco sotto l'orizzonte quando \u00e8 visibile quest'oggetto; dall'emisfero sud M107 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e settembre.\nStoria delle osservazioni.\nM107 fu scoperto da Pierre M\u00e9chain nell'aprile del 1782 e poi indipendentemente riscoperto da William Herschel nel 1793 e dallo stesso Charles Messier; stranamente \u00e8 stato poi poco osservato in epoche successive, perch\u00e9 considerato \"di poca importanza\". M107 \u00e8 uno degli oggetti addizionali, che non esistevano nel Catalogo Messier originale: fu aggiunto da Hogg soltanto nel 1947; William Herschel, che ne fece una riscoperta indipendente, classific\u00f2 quest'oggetto come H VI.40.\nCaratteristiche.\nM107 \u00e8 molto vicino al piano galattico e si trova ad una distanza di circa 20.900 anni luce dalla Terra; possiede un diametro apparente di 3 minuti d'arco, che corrisponde da un'estensione reale di circa 60 anni luce. Stranamente sembra contenere alcune bande oscure, del tutto insolite in un ammasso globulare; si tratta inoltre di uno degli ammassi globulari meno concentrati: \u00e8 infatti classificato come di classe X su una scala di concentrazione da I a XII.\nM 107 ha una velocit\u00e0 radiale di circa 147 km/s in avvicinamento e contiene 25 stelle variabili note."}
{"id": "520379", "revid": "6923", "url": "https://it.wikipedia.org/wiki?curid=520379", "title": "Rittnerbahn", "text": ""}
{"id": "520380", "revid": "767487", "url": "https://it.wikipedia.org/wiki?curid=520380", "title": "Lamberto Pietropoli", "text": "Biografia.\nDi madre bellunese, pi\u00f9 precisamente cadorina, e padre polesano, tra gli anni settanta e ottanta fu un importante esponente nell'ambito della musica corale di ispirazione popolare.\n&lt;br&gt;Fond\u00f2 nel 1961 il Coro Minimo Bellunese, strinse amicizia con i compositori suoi concittadini come Nino Prosdocimi e Francesco Ferdinando Giulietti. Nel 1963 si trasfer\u00ec nella capitale, citt\u00e0 in cui fond\u00f2 il Coroanaroma, coro dell'ANA di Roma, che diresse fino al 1985.\nLa sua produzione.\nLa sua produzione \u00e8 quasi totalmente rivolta alla musica corale, soprattutto per organico maschile, ma si dedic\u00f2 con interesse anche alle armonizzazioni per coro misto: un esempio \u00e8 il suo secondo libro \u201cVoci miste in coro\u201d che raccoglie composizioni ed elaborazioni rivolte proprio a questo genere di organico corale, e dedicato al coro Agordo diretto da Salvatore Santomaso. Pietropoli ha collaborato con numerosi complessi corali amatoriali e professionistici, soprattutto del Veneto e del Lazio. \u00c8 ormai entrato a buon diritto fra i compositori definiti \"classici\" nell'ambito della musica corale di ispirazione popolare e nell'ambito dell'elaborazione corale di musiche provenienti dalla tradizione orale non solo italiana, ma anche di altri paesi come la Francia, la Germania gli Stati Uniti, ecc. \n&lt;br&gt;Interessante anche la sua produzione di elaborazioni di brani pop; spesso si \u00e8 ispirato anche alla grande stagione dei cantautori italiani.\nPer la sua attivit\u00e0 di direttore e compositore gli furono conferiti numerosi premi, tra cui nel 1984, in Campidoglio, il premio Personalit\u00e0 europea; negli anni successivi l'Agordino d'oro e il Rigo musicale ad Adria. Il Maestro Natalino Brugiolo direttore del coro di San Vito di Cadore ha recentemente pubblicato una bella antologia di elaborazioni e composizioni rimaste per molti anni inedite del maestro bellunese e intitolata \"La terra, il cielo, l'amore vo cantando\".\nCuriosit\u00e0.\nHa collaborato con Adriano Celentano nell'album Nostalrock e anche con Claudio Baglioni, dirigendo nel 1975 il Coroanaroma nella canzone \"Il lago di Misurina\" (contenuta nell'album Sabato pomeriggio) e dirigendo nel 1977 il Coroanaroma (per l'occasione col nome I Nuovi Interpreti del Folk, dall'omonimo LP) nei brani \"Nel sole, nel sale, nel sud\" e \"Quante volte\" (contenuti nell'album Solo)."}
{"id": "520382", "revid": "523249", "url": "https://it.wikipedia.org/wiki?curid=520382", "title": "Damon Lindelof", "text": "Biografia.\nLindelof proviene dal New Jersey negli Stati Uniti. Ha frequentato una scuola di cinema alla New York University, dove ha fatto parte per un breve periodo di tempo della band Petting Zoo, e dopo il diploma si \u00e8 trasferito a Los Angeles.\nInizialmente ha lavorato revisionando copioni cinematografici alla Paramount, Fox, e negli studios Alan Ladd. Nel corso della sua carriera ha scritto e prodotto alcuni episodi di \"Crossing Jordan\". Ha scritto anche alcuni episodi di \"Nash Bridges\", \"Wasteland\" e di \"Undressed\", una serie antologica di MTV.\nLa sua fama \u00e8 per\u00f2 principalmente dovuta al suo lavoro di sceneggiatore e produttore nella serie televisiva Lost, a fianco di J.J. Abrams.\nIl 28 maggio 2005 si \u00e8 sposato con Heidi Fugeman, con la quale \u00e8 tuttora legato.\nNel 2006 Lindelof ha scritto anche una miniserie a fumetti per la Marvel Comics, \"Ultimate Wolverine vs. Hulk\", per la linea Ultimate Marvel.\nNell'aprile 2006 Lindelof \u00e8 stato nominato co-produttore di \"Star Trek\", il penultimo film della saga uscito nel 2009. Lindelof \u00e8 inoltre autore della sceneggiatura di \"Prometheus\", lungometraggio di genere fantascientifico diretto da Ridley Scott, e co-sceneggiatore (assieme ad Alex Kurtzman e Roberto Orci) di \"Into Darkness - Star Trek\", diretto da J.J. Abrams.\nDal 2014 \u00e8 co-creatore e produttore esecutivo della serie televisiva targata HBO \"The Leftovers - Svaniti nel nulla\", basata sul romanzo di Tom Perrotta \"Svaniti nel nulla\".\nNel 2015 ha scritto e co-prodotto Tomorrowland della Walt Disney interpretato da George Clooney."}
{"id": "520389", "revid": "22475", "url": "https://it.wikipedia.org/wiki?curid=520389", "title": "M108 (astronomia)", "text": "M 108 (conosciuto anche come NGC 3556 o anche con il suggestivo nome di Galassia Surfboard ) \u00e8 una galassia a spirale a circa 45 milioni di anni luce, nella costellazione dell'Orsa Maggiore, scoperta da Pierre M\u00e9chain nel 1781. Nel 2005, Scott D. Davis sugger\u00ec il nome, \"Galassia Surfboard\", per il fatto che la sua forma ricorda quello di una tavola da surf.\nOsservazione.\nM108 \u00e8 visibile anche con un binocolo, in una notte buia e limpida; la sua individuazione \u00e8 facilitata notevolmente dalla presenza a breve distanza della stella Merak (), una dei due \"puntatori\" del Grande Carro che consentono di individuare la Stella Polare. In un telescopio amatoriale da 60mm di apertura \u00e8 visibile come un fuso piuttosto allungato in senso est-ovest, mentre con un 150mm si mostrano alcune condensazioni pi\u00f9 luminose; in ambo i casi comunque la galassia resta poco contrastata rispetto al fondo cielo. Le irregolarit\u00e0 maggiori si rinvengono in direzione est, come pure la parte pi\u00f9 luminosa del fuso.\nLa sua declinazione \u00e8 molto settentrionale: infatti questa galassia si presenta circumpolare da gran parte dell'emisfero boreale, come tutta l'Europa e in Nordamerica; dall'emisfero australe invece \u00e8 possibile osservarla solo in prossimit\u00e0 del Tropico del Capricorno, alle basse latitudini temperate. Il periodo migliore per la sua osservazione nel cielo boreale \u00e8 quello compreso fra gennaio e agosto.\nStoria delle osservazioni.\nLa scoperta di M108 avvenne ad opera di Pierre M\u00e9chain, che la descrisse come una nebulosa in prossimit\u00e0 di , nel febbraio del 1781; fu comunque osservata anche da Charles Messier, che ne determin\u00f2 la posizione. Tuttavia, questo assieme ad altri oggetti non venne mai inserito nel catalogo da lui curato, poich\u00e9 all'epoca della sua osservazione e misurazione era gi\u00e0 stato pubblicato; l'aggiunta fu fatta solo nel 1953, a seguito dell'inclusione degli oggetti osservati dal Messier ma mai inseriti nel catalogo.\nCaratteristiche.\nM108 \u00e8 una galassia a spirale vista quasi perfettamente di taglio: la sua inclinazione \u00e8 pari a 81\u00b0 rispetto alla nostra linea di vista; i suoi bracci sono fortemente oscurati da grandi complessi di nebulose oscure e polveri interstellari, che rendono invisibile anche in nucleo galattico. Sono note anche alcune regioni H II, in cui hanno sede fenomeni di formazione stellare. La massa totale della galassia sarebbe di soli 14 miliardi di masse solari, ossia circa un ventesimo di quella della nostra Via Lattea. La sua distanza \u00e8 stata stimata in 45 milioni di anni luce e sembra allontanarsi da noi alla velocit\u00e0 di 772 km/s.\nIn M108 \u00e8 stata scoperta una supernova di tipo II, la SN 1969B, che raggiunse la magnitudine 13,9 il 23 gennaio 1969."}
{"id": "520394", "revid": "125442112", "url": "https://it.wikipedia.org/wiki?curid=520394", "title": "PCSX2", "text": "PCSX2 \u00e8 un emulatore della console PlayStation 2 per Windows, Linux e Mac OS, creato dallo stesso autore dell'emulatore PCSX per la prima PlayStation. Il software \u00e8 open source e in continuo sviluppo ed attualmente la sua ultima versione stabile dispone di una compatibilit\u00e0 molto alta. Sebbene possa rispecchiare da vicino l'esperienza di gioco su hardware originale, PCSX2 supporta una serie di miglioramenti, come la possibilit\u00e0 di utilizzare risoluzioni pi\u00f9 elevate (anche oltre il 4K), frame-rate superiori e pi\u00f9 stabili, registrazione video della partita e molto altro.\nSviluppo.\nIl progetto \u00e8 iniziato nel marzo del 2002. Il team di sviluppo, noto solo attraverso dei nickname, era inizialmente costituito da Shadow, Saqib e Linuzappz che nel 2005 ha abbandonato il progetto ed il suo ruolo di Leader.\nA partire da gennaio 2008, il team di sviluppo ha scelto di affiancare alla release stabile delle versioni \"public beta\" tramite il quale ogni utente pu\u00f2 contribuire al testing del software, individuando bug o malfunzionamenti imprevisti e inserendo nuove funzionalit\u00e0 .\nA partire dal 2022 all'emulatore \u00e8 stato aggiunto il supporto al 64 bit e all' API Vulkan.\nPlugin e BIOS.\nCome per il suo predecessore, PCSX2 richiede l'uso di plugin esterni per gestire le funzioni della console:\nAttualmente per il plugin video con render OpenGL \u00e8 consigliabile avere una scheda video Nvidia piuttosto che una di controparte AMD , che risulta invece pi\u00f9 performante con l'API Vulkan, mentre Directx \u00e8 consigliato per hardware datati. \nIl plugin video permette di aumentare la risoluzione nativa del gioco emulato portandolo anche oltre il 4k. Ovviamente aumentando la risoluzione aumentano i requisiti hardware. C'\u00e8 anche la possibilit\u00e0 che permette di eseguire i giochi in widescreen anche su titoli che nativamente non lo supportano. \nUn discorso a parte merita il BIOS. Le versioni precedenti alla 0.7 si avvalevano di una tecnologia per emulare il BIOS della PlayStation 2; successivamente, per migliorare il funzionamento dell'emulatore, si \u00e8 preferito utilizzare il BIOS originale della console.\nEssendo protetto da copyright, tale BIOS non \u00e8 disponibile per il download con PCSX2; tuttavia, tramite apposite utility \u00e8 possibile eseguire il dump del BIOS della propria console PlayStation 2.\nRequisiti di Sistema.\nI requisiti richiesti da PCSX2 sono:"}
{"id": "520395", "revid": "1482985", "url": "https://it.wikipedia.org/wiki?curid=520395", "title": "Q33 NY", "text": "\"Q33 NY\" \u00e8 una componente delle teorie del complotto, circolata su Internet nei primi anni 2000, soprattutto via posta elettronica, dopo gli attentati dell'11 settembre 2001. Sfruttando la particolarit\u00e0 del \"font\" Wingdings di Microsoft Word, il messaggio afferma che il numero del presunto aereo di linea \"Q33 NY\", schiantatosi contro il World Trade Center, assuma un determinato significato di stampo accusatore e rivelatorio.\nStoria.\nGi\u00e0 prima degli attentati dell'11 settembre 2001, molti utilizzatori di Microsoft Word avevano notato che, all'inserimento di \"NYC\", in Wingdings, si otteneva rispettivamente un teschio, una stella di David, e un pollice alzato (interpretabile come: \"la morte degli ebrei \u00e8 ok\"). I simboli vennero inventati nel 1992, da Charles Bigelow e Kris Holmes, che all'epoca furono accusati di diffamazione e antisemitismo, e contro i quali fu mossa un'azione legale, ma che non ebbe esito conclusivo in quanto non vi era \"nessuna prova di intento malizioso\".\nLa faccenda rimase chiusa, almeno fino agli attentati, che gettarono una pessima ombra su Microsoft. Bigelow e Holmes decisero di non lasciare commenti, mentre molti dei loro colleghi difesero la loro innocenza; la stessa Microsoft si adoper\u00f2 per smentire l'intera questione e dichiararla come sbagliata e falsa. Il sito web \"Snopes\" afferm\u00f2 che la faccenda era una coincidenza, ma allo stesso tempo rimprover\u00f2 Microsoft per non aver modificato il Wingdings in ben nove anni di tempo, in modo da scongiurare futuri problemi.\nLa questione non fu per\u00f2 destinata a concludersi: nello stesso periodo infatti, e anche successivamente, gli utilizzatori di Microsoft Word, notarono un'altra particolare risposta di Wingdings, all'inserimento di \"Q33 NY\" (il presunto numero di volo di uno degli aerei che si schiant\u00f2 contro il WTC) che restituiva a schermo un aereo, due torri, un teschio e una stella di David (interpretabile come: \"attentati dell'11 settembre, [per] uccidere gli ebrei\"). Tale teoria divenne un vero e proprio fenomeno di Internet, gi\u00e0 poche settimane dopo gli attentati, diffondendosi estremamente via posta elettronica; lo stesso Snopes ricevette moltissime mail che segnalavano il Q33 NY, ma alla quale il sito in questione, rispose di come il tutto non fosse altro che una \"bufala\" e ancora una volta una coincidenza.\nSecondo Snopes, infatti, il presunto Q33 NY non aveva nulla a che fare con il numero di volo degli aerei di linea schiantati contro il WTC, affermando di come tali codici di identificazione fossero totalmente diversi, e decretando la teoria ufficialmente come infondata."}
{"id": "520397", "revid": "1543377", "url": "https://it.wikipedia.org/wiki?curid=520397", "title": "M109", "text": "M 109 (conosciuta anche come NGC 3992) \u00e8 una galassia a spirale barrata a circa 55 milioni di anni luce, nella costellazione dell'Orsa Maggiore; fu scoperta da Pierre M\u00e9chain nel 1781.\nOsservazione.\nM109 \u00e8 facilissima da individuare, essendo visibile appena 1\u00b0 a sud-est della brillante e ben nota stella Phecda (), parte dell'asterismo del Grande Carro; sebbene non sia visibile con un binocolo e nei cercatori da 50 o 60mm di apertura, \u00e8 facilmente rintracciabile direttamente al telescopio partendo dalla stessa stella \u03b3. La sua luminosit\u00e0 \u00e8 piuttosto bassa e la luce della vicina stella infastidisce un po' la sua osservazione se si osserva con un oculare a grande campo; la struttura maggiormente visibile \u00e8 il nucleo, da cui parte la barra centrale a cui sono legati due bracci di spirale.\nLa sua declinazione \u00e8 molto settentrionale: infatti questa galassia si presenta circumpolare da gran parte dell'emisfero boreale, come quasi tutta l'Europa e buona parte del Nordamerica; dall'emisfero australe invece \u00e8 possibile osservarla fino alle latitudini temperate medie. Il periodo migliore per la sua osservazione nel cielo boreale \u00e8 quello compreso fra gennaio e agosto.\nStoria delle osservazioni.\nM109 fu osservata per la prima volta da Pierre M\u00e9chain, assieme a M108 nel febbraio del 1784; la descrive come una nebulosa, al pari dell'altro oggetto. Fu inserita nel Catalogo di Messier non da Charles Messier, che la osserv\u00f2 quando ormai il suo catalogo era stato pubblicato, ma solo nel corso degli anni cinquanta del XX secolo. John Herschel la riosserv\u00f2 nel corso della prima met\u00e0 dell'Ottocento e le sue osservazioni e descrizioni sono servite poi da base per la creazione del New General Catalogue ad opera di John Dreyer.\nCaratteristiche.\nM109 ha un'estensione angolare massima di circa 7-8 minuti d'arco, una magnitudine apparente tra 9,5 e 9,6 e un diametro reale di circa 130.000 anni luce. Questa galassia recede da noi alla velocit\u00e0 di 1142 km/s. Una supernova di tipo Ia \u00e8 esplosa sul bordo sudorientale di questa galassia il 17 marzo 1956; fu catalogata come SN 1956A e raggiunse la magnitudine apparente 12,8. \u00c8 stata l'unica supernova osservata fra i bracci di questa galassia.\nM109 ha tre galassie satelliti, catalogate come UGC 6923, UGC 6940 and UGC 6969, e probabilmente ve ne sono anche altre pi\u00f9 piccole; sono state condotte su queste galassie compresa la primaria un buon numero di osservazioni nella linea di emissione dell'idrogeno. La distribuzione delle regioni H I di M109 \u00e8 regolare, con un'estensione radiale di basso livello all'esterno del disco galattico, mentre nella regione della barra \u00e8 presente un buco nella distribuzione dell'idrogeno neutro.\nM109 \u00e8 la galassia pi\u00f9 brillante del Gruppo di M109, un grande gruppo di galassie situato nella costellazione dell'Orsa Maggiore che potrebbe contenere anche pi\u00f9 di 50 galassie."}
{"id": "520400", "revid": "1442080", "url": "https://it.wikipedia.org/wiki?curid=520400", "title": "Hrand Nazariantz", "text": "Grafia del nome.\n\u00c8 possibile trovare diverse varianti della traslitterazione in caratteri latini del nome armeno \u0540\u0580\u0561\u0576\u057f \u0546\u0561\u0566\u0561\u0580\u0565\u0561\u0576\u0581.\nLa motivazione \u00e8 da attribuire alle modalit\u00e0 diverse di lettura dell'Armeno Orientale e di quello Occidentale, e, pi\u00f9 esattamente alle differenti traslitterazioni dei medesimi segni grafici.\nDa \"Nazariantz\" si passa infatti a \"Nazaryans'\", \"Nazaryants\", \"Nazariants\" o anche a \"Nazarianc'\", e al pi\u00f9 raro \"Nazareants\". Dovendoci per\u00f2 attenere alla firma dell'autore in caratteri latini, il cognome resta \"Nazariantz\", come dimostrato da numerosi reperti fotografici.\nBiografia.\nGli esordi.\nNasce a Scutari distretto asiatico di Costantinopoli l'8 gennaio 1880, da Diran Nazarian (\u054f\u056b\u0580\u0561\u0576 \u0546\u0561\u0566\u0561\u0580\u0565\u0561\u0576), \"oratore, patriota fiero\" imprenditore e deputato dell'assemblea nazionale armena per il distretto di Kumkap\u0131, e Aznive Meramedjian (Merametdjian) (\u0544\u0567\u0580\u0561\u0574\u0567\u0569\u0573\u0565\u0561\u0576). Tra i suoi antenati illustri vi fu il nonno paterno Toros Nazarian, lo zio Stepanos Nazarian e Liparid Nazarian ma anche il nonno materno Avedis Meramedjian.\nNella stessa capitale frequenta a partire dal 1898 il famoso Collegio Berberian (\u054a\u0567\u0580\u057a\u0567\u0580\u0565\u0561\u0576 \u057e\u0561\u0580\u056a\u0561\u0580\u0561\u0576) fondato da Retheos Berberian ma se ne allontana dopo aver intrapreso una relazione con la figlia dello stesso Retheos, Mannig Berberian (1883\u20131960), e averla chiesta in sposa.\nNel 1902 si reca a Londra per completare gli studi superiori ospite \"presso un'antica famiglia dell'aristocrazia inglese\". Nello stesso anno completa la prima stesura della raccolta \"I Sogni crocifissi\".\nNel 1905, a Parigi, si iscrive alla Sorbona ed entra in contatto con il Movimento di Liberazione Nazionale dell'Armenia anche grazie all'intervento dell'attivista poi diplomatico Mikael Varandian.\nNel 1907, le cattive condizioni di salute del padre gli impongono di rientrare in Turchia, per assumere la direzione dell'industria di famiglia, affermata nella produzione di tappeti e merletti, che dava lavoro a circa duemila operaie, e si estendeva tra i quartieri di Scutari, Kumkap\u0131, Kad\u0131k\u00f6y.\nA questo impegno di lavoro in fabbrica affianca un'intensa attivit\u00e0 pubblicistica e letteraria.\nAttivit\u00e0 politica e letteraria in Turchia.\nL'8 agosto 1904 pubblic\u00f2 una poesia dal titolo \u00ab\u054b\u0578\u0582\u0569\u0561\u056f\u0568\u00bb (Violino) sulla rivista \u00abBiwrakn\u00bb (in armeno \u00ab\u0532\u056b\u0582\u0580\u0561\u056f\u0576\u00bb). \nNel 1908, con Dikran Zaven, assume la direzione del giornale \"Surhantag\" (in armeno \u054d\u0578\u0582\u0580\u0570\u0561\u0576\u0564\u0561\u056f) (\u00abIl Messaggero\u00bb); nel 1909 d\u00e0 vita, in collaborazione con Karekin Gozikyan detto Yessalem, anche noto come Yassalem, fondatore a Costantinopoli del primo sindacato dei lavoratori della stampa in Turchia (Matbaa Is\u00e7ileri Meslek Birligi), al settimanale politico-letterario \"Nor Hosank\" (in armeno \u00ab\u0576\u0578\u0580 \u0570\u0578\u057d\u0561\u0576\u0584\u00bb) (\u00abNuova corrente\u00bb) e fonda con il romanziere Rupen Zartarian e con il drammaturgo \"Levon Shant\" la rivista d'arte e di polemica \"\u0532\u0561\u0563\u056b\u0576\" (Bagin). Di questa rivista sar\u00e0 collaboratore anche Atom Yarjanian (in arte Siamanto). Collabor\u00f2, inoltre, con le riviste \"Ecoul Armeniei\", \"Scepor\", \"Dreptatea\" di Bucarest, \"Piunyk\" e \"Hajrenik\" di Boston entrambe dirette da Shahan Natalie.\nNel 1910 cerca di fondare con Costan Zarian e Kegham Parseghian un cenacolo di arte innovatrice intorno a \"Les volont\u00e9s folles\". Nel medesimo ambito esce a Costantinopoli, corredato da illustrazioni del caricaturista Enrico Novelli, in arte Yambo, l'importante saggio su \"F. T. Marinetti e il futurismo (F. T. Marinetti ei apagajapa\u0161toitiine)\". Nello stesso anno pubblica la prima edizione di una raccolta di poesie che lo imporr\u00e0 definitivamente come figura di punta del cosiddetto simbolismo poetico in lingua armena, \"I Sogni Crocifissi\", i cui primi abbozzi risalivano agli anni londinesi. Si legge inoltre sul numero volume XXXI della rivista \"Il Borghese\" che sul finire di quest'anno Nazariantz avrebbe accompagnato Filippo Tommaso Marinetti in Russia. La circostanza \u00e8, per\u00f2, dubbia, non solo perch\u00e9 non suffragata da altre testimonianze, ma soprattutto perch\u00e9 appare smentita da Lucini che in una lettera del 22 marzo 1913 mette in guardia l'amico dai comportamenti di Marinetti sul piano personale, lasciando cos\u00ec intendere che i due non si fossero mai conosciuti prima di persona.\nA partire dal 1911 risulta in rapporti epistolari con Filippo Tommaso Marinetti, Gian Pietro Lucini, Libero Altomare e si impegna, con saggi e traduzioni in lingua armena, a far conoscere la loro opera poetica assieme a quella di Corrado Govoni e di Enrico Cardile, nel quadro di una pi\u00f9 ampia opera di svecchiamento della letteratura in lingua armena alla luce anche delle importanti vicende storico letterarie italiane e francesi.\nNello stesso anno il suo nome appare con qualche notizia bibliografica nella \"Rivista degli Studi Orientali\" in uno studio dal titolo \"Lingua e Letteratura Armena. Lingue e Letterature Indo-Iraniche\"\nSempre nel 1911 Yenovk Armen pubblica un saggio dal titolo \"Hrand Nazariantz e i suoi Sogni Crocifissi\". Del 1911 si conoscono anche due lettere di Nazariantz indirizzate al futurista Mario Betuda. Questo materiale testimonia la volont\u00e0 di Nazariantz, a quella data, di dare alle stampe a Costantinopoli una antologia di poesia futurista con traduzioni di testi italiani in armeno. Sfogliando l'intera bibliografia di Nazariantz, tale progetto non risulta essere mai stato portato a termine. Le lettere a Betuda sono conservate a Bassano del Grappa nel Museo Biblioteca Archivio.\nIn tale filone \u00e8 da iscriversi anche il volume in armeno dal titolo tradotto \"Tasso e i suoi traduttori Armeni\". Il saggio era preceduto da una lettera di presentazione di un linguista, filologo e traduttore di Dante, padre Arsen Ghazikian della Congregazione Mechitarista di Venezia. Questa pubblicazione, avente per argomento le traduzioni in lingua armena di Torquato Tasso, esce per i tipi della casa editrice Arzouman di Costantinopoli nel 1912. Sempre nel 1912 viene pubblicata la riedizione dei \"Sogni Crocifissi\" che lo impone all'attenzione di pubblico e critica.\nSempre nel 1912 fu direttore del settimanale \"\u0532\u0561\u0563\u056b\u0576\" (Bagin) appendice letteraria della rivista \"Azadamard\" (\u00ab\u0531\u0566\u0561\u057f\u0561\u0574\u0561\u0580\u057f\u00bb) (\"Combattenti della Libert\u00e0\").\nLavor\u00f2 per molti altri giornali e riviste come \"Masis\", \"Loys\", \"Chant\" di Meroujan Barsamian, \"Azadamard\", \"Biwzandion\", \"Arevelk\", \"La Patrie\" giornale in lingua francese diretto da Jean Minassian, \"Manzume i efkar\" pubblicati a Costantinopoli, \"Arevelean mamul\", \"Hay grakanutivn\" pubblicati a Smirne, \"Garun\", rivista di Mosca. Del giugno 1912 si conosce, inoltre, una lettera alla scrittrice e attivista politica Shushanik Kurghinian, nella quale Nazariantz decanta il Futurismo di Filippo Tommaso Marinetti come unico movimento artistico davvero innovatore fra tutte le avanguardie coeve.\nDal [[1913]] apparvero le versioni originali dei testi; \"Aurora, anima di bellezza\"; \"Gloria victis\"; \"La corona di spine\"; \"Il grande cantico della cosmica tragedia\" e del saggio sulla poetessa [[Heranush Arshagyan]] prematuramente scomparsa.\nImpegnato in questi anni ad ottenere il sostegno degli intellettuali europei alla causa armena, trova in Italia diversi sostenitori. Tra questi [[Giovanni Verga]], [[Luigi Pirandello]] e in seguito anche [[Umberto Zanotti Bianco]], e molti altri noti intellettuali italiani ed europei legati alle fratellanze massoniche e rosacrociane.\nNel 1913 \u00e8 costretto a lasciare la sua terra a causa del definitivo tracollo finanziario dell'industria paterna, probabilmente causato dalla politica anti-armena che caratterizz\u00f2 gli ultimi anni dell'[[Impero Ottomano]] prima del vero e proprio [[Genocidio|Genocidio del popolo armeno]]. Per questo si rifugi\u00f2 nel [[Consolato (diplomazia)|Consolato]] italiano di [[Costantinopoli]] dove spos\u00f2 la cantante e ballerina italiana, Maddalena De Cosmis, detta Lena, e originaria di [[Casamassima]], in provincia di Bari. Il matrimonio ebbe luogo il 10 febbraio. Nella primavera dello stesso anno si reca esule a [[Bari]]. Tale unione \u00e8 stata letta da alcuni avversatori di Nazariantz come un lasciapassare per la fuga in Italia. Secondo alcuni amici del poeta il matrimonio avrebbe avuto solo l'effetto di velocizzare l'espatrio, che non sarebbe la quindi la causa principale del matrimonio. I due probabilmente convivevano, cosa insolita per l'epoca e per le abitudini della comunit\u00e0 armena, gi\u00e0 da anni, o comunque fra di loro doveva esserci una relazione stabile. Infatti, gi\u00e0 a partire dal [[1911]] il poeta [[Gian Pietro Lucini]], cita la De Cosmis in alcune lettere indirizzate all'amico di Nazariantz. Gi\u00e0 due anni prima del matrimonio, infatti, intestava le sue lettere alla \"famiglia De Cosmis-Nazariantz\" presso \"Ufficio Postale Italiano di [[Galata (Istanbul)|Galata]]\", quartiere occidentale di Costantinopoli, dove probabilmente la coppia risiedeva. In seguito almeno in un paio di occasioni conclude le sue lettere [[22 marzo]] [[1913]] e del [[1\u00ba maggio]] [[1913]] con cordiali saluti e ossequi alla De Cosmis anche da parte propria e della propria moglie, finendo inoltre il 24 maggio dello stesso anno con porgere auguri di pronta guarigione alla stessa Lena, evidentemente affetta da qualche infermit\u00e0.\nA quegli anni risalgono molte altre amicizie con noti letterati armeni tra cui [[David Ananun]], [[Avetik Isahakyan]], [[Shushanik Kurghinian]], [[Arsciak Ciobanian]].\nAttivit\u00e0 letteraria in Italia.\nGiunto in Italia, intensific\u00f2 i rapporti sia con esponenti della diaspora armena che con protagonisti della cultura italiana, francese ed inglese, recandosi anche all'estero per motivi di studio. Nello stesso periodo fu assunto come docente di lingua francese e inglese presso l'Istituto Tecnico, Nautico, e Professionale di [[Bari]].\nNel [[1915]] collabora alla rivista bolognese \"Il Ritmo\" e le edizioni Laterza pubblicano, come primo volume della collana \"Conoscenza ideale dell'[[Armenia]]\" da lui diretta, il suo saggio sul poeta armeno [[Bedros Turian]], con presentazione di [[Enrico Cardile]], che provveder\u00e0 anche a tradurre, per le edizioni della rivista \"Humanitas\" di Bari, \"I sogni crocefissi\" ([[1916]]), \"Lo specchio\" ([[1920]]) e \"Vahakn\" (1920). Dell'anno successivo \u00e8 l'inizio della collaborazione a \"[[La Tempra]]\" di [[Renato Fondi]], con la quale instaurer\u00e0 un assiduo e duraturo rapporto.\nIn seguito Nazariantz entra in contatto con alcune riviste d'avanguardia siciliane che ospitano suoi contributi: \"La Scalata\" ([[1917]]), \"La Vampa Letteraria\" (1917) e \"La Spirale\", dove nel [[1919]] \u00e8 pubblicato un brano del poema \"Lo Specchio\".\nA Bari diviene amico di [[Franco Casavola]] e si impegna a promuoverne la produzione musicale. I due collaborano ad organizzare, con l'aiuto di [[Giuseppe Laterza]], Giacomo Favia, Tina Suglia e altri, la serata futurista al [[Teatro Piccinni]] di Bari, del 26 settembre [[1922]].\nPochi mesi dopo, il 2 gennaio [[1923]], il programma della serata futurista al [[Teatro Margherita (Bari)|Teatro Margherita di Bari]] include l'\"azione mimico-drammatica\" intitolata \"Lo Specchio\", con musiche di [[Franco Casavola]] ispirate al poema di Nazariantz.\n[[Massoneria in Italia|Massone]], il 20 settembre dello stesso anno [[1923]] la neonata [[Gran Loggia d'Italia degli Alam|Serenissima Gran Loggia Nazionale Italiana]] riunitasi in sessione straordinaria lo elesse Primo [[Gran Sorvegliante]].\nNel [[1924]] la casa editrice Alpes di Milano pubblica, nella traduzione di [[Cesare Giardini]] che ne risultava anche il curatore, la raccolta \"Tre poemi\", che comprende \"Il Paradiso delle Ombre\", \"Aurora anima di bellezza\", \"Nazyade fiore di Saadi\".\nNel [[1926]] dopo anni di strenuo lavoro e interessamento di varie esponenti della politica e della cultura riusc\u00ec ad inaugurare il villaggio [[Nor Arax]], con annessa fabbrica di tappeti orientali, alla periferia di [[Bari]]. Tale villaggio fu sovvenzionato e voluto fortemente in particolare dal senatore [[Luigi Luzzatti]] e dal conte [[Umberto Zanotti Bianco]], presidente dell'ANIMI. Di tale esperienza Zanotti Bianco rifer\u00ec nei suoi carteggi e nel suo scritto dal titolo \"Profughi Armeni\". poi pubblicato nella raccolta [[Tra la perduta gente]]\nFond\u00f2 le riviste di ispirazione simbolista \"Graal\" (1946) e \"Graalismo\" (1958) quest'ultima diretta insieme all'amico poeta e scrittore calabrese Potito Giorgio. Su entrambe le pubblicazioni periodiche comparvero scritti tra gli altri di [[Giuseppe Ungaretti]], [[Ada Negri]], [[Liliana Scalero]], [[Elpidio Jenco]], [[Giuseppe Villaroel]], [[Lionello Fiumi]], [[Charles Plisnier]] e di altri, illustrazioni di noti e meno noti pittori, tra di essi da ricordare Fryda Laureti Ciletti.\nNel [[1946]] pubblicata la traduzione italiana de \"Il Grande Canto della Cosmica Tragedia\", che fino a quel momento aveva circolato sotto il titolo di \"Il Grande Canto della Tragedia Cosmica\" ed era apparso su a stralci su vari periodici letterari.\nLa parentesi radiofonica.\nDopo il [[1939]] aveva iniziato a collaborare con le trasmissioni di [[Radio Bari]] sia alla direzione artistica, sia tenendo conversazioni radiofoniche su letterati, musicisti, dal [[Romanticismo]] all'epoca contemporanea. Di tale esperienza si possiedono alcune importanti notizie attraverso i numeri del \"[[Radiocorriere]]\", bollettino delle trasmissioni radiofoniche.\nIl suo nome figura nel \"Radiocorriere\" del [[1947]] a pi\u00f9 riprese:\nSullo stesso giornale si fa ancora il suo nome nel [[1948]]:\nL'ultimo decennio.\nGli ultimi anni di vita furono caratterizzati dall'acuirsi delle ristrettezze economiche che lo avevano afflitto per tutta la sua vita da apolide.\nNel [[1951]] diede alle stampe il \"Manifesto Graalico\". In esso, da considerarsi epilogo delle avanguardie italiane, Nazariantz e gli altri firmatari affidavano la soluzione del rapporto intellettuale-societ\u00e0 al primato della cosiddetta \"arte assoluta\".\nNel [[1952]] fu pubblicata l'ultima silloge dal titolo \"Il ritorno dei poeti\".\nNel [[1953]] un cospicuo numero di intellettuali italiani e stranieri propose al comitato per l'assegnazione del [[Premio Nobel per la Letteratura]] la sua candidatura. Il premio fu assegnato quell'anno a [[Winston Churchill]]. Allo stato della documentazione ritrovata, le richieste avanzate a nome di Nazariantz mettono in luce una scarsa efficacia da parte dei richiedenti e ben se ne comprende il loro non accoglimento.\nAlla fine degli anni cinquanta fu ricoverato nel \"Reparto Vecchi\" dell'Ospedale di [[Conversano]], vivendo circondato dall'affetto e dalla stima di alcuni giovani amici conversanesi e non, che ne vollero riscoprire l'enorme valore umano e intellettuale. Da [[Conversano]], cittadina tanto amata, e che gli aveva dato l'ultimo sprazzo di vitalit\u00e0 dedicandogli le attivit\u00e0 della locale [[Universit\u00e0 Popolare]].\nNegli ultimi anni, verificata la nullit\u00e0 del primo matrimonio, e morta anche Vittoria Strazzaboschi sua fedele compagna per molti anni, convol\u00f2 a nozze con signora Maria Lucarelli e con lei trasfer\u00ec a [[Casamassima]], sempre in [[provincia di Bari]], nel 1960. Qui abitava in condizioni di quasi totale indigenza con la seconda moglie Maria Lucarelli (scomparsa nell'aprile 2011).\nPer tutta la vita mantenne una estrema ammirazione per il gentil sesso, in cui ebbe a intravedere la simbologia miriamica, legata, forse, agli insegnamenti mistico-esoterici di [[Giuliano Kremmerz]].\nMor\u00ec a [[Bari]] nel freddissimo gennaio 1962, per un secondo e fulminante ictus nel [[Policlinico di Bari]].\nAttualmente riposa nella Necropoli di [[Bari]], in un loculo quasi anonimo di pertinenza della famiglia Timurian, che reca solo indicazione del nome, le date di nascita e di morte, e la definizione di \"Poeta\".\nCitazioni ed eredit\u00e0 spirituale.\n[[File:Hran Nazariantz Tomb.jpg|miniatura|Tomba di Hrand Nazariantz nel Cimitero di Bari]]\nIl poeta siciliano [[Enrico Cardile]], scrisse di lui:\n[[Daniel Varujan]], noto poeta armeno, scriveva:\nOpere di critica letteraria e politica.\n[[File:F. T. Marinetti ei Apagajapa\u0161toitiine.jpeg|miniatura|F.T. Marinetti e il Futurismo, stampato a Costantinopoli da Onnik Barseghian e Figli, 1910]]\nCollegamenti esterni.\nVideo.\n[[Categoria:Italo-armeni]]\n[[Categoria:Massoni]]"}
{"id": "520401", "revid": "1632387", "url": "https://it.wikipedia.org/wiki?curid=520401", "title": "Mando Diao", "text": "I Mando Diao sono una band indie/garage rock svedese. La loro musica \u00e8 caratterizzata da un \"sound\" che rimanda direttamente al rock and roll targato anni sessanta.\nBiografia.\nLa storia dei Mando Diao ha inizio nel 1999 quando il chitarrista/cantante Bj\u00f6rn Dixg\u00e4rd (Dalarna, 18 maggio 1981) e Daniel H\u00e4glund all'organo danno vita ai Butler, improntando il sound ad un rock morbido e delicato. Quando Bjorn, qualche anno dopo, incontra al college Gustaf Nor\u00e9n (chitarra) e Fredrik Nilsson (basso) lo stile musicale viene stravolto e prende una via pi\u00f9 simile a quella attuale. Nel 1998 entra nel gruppo anche il batterista Anton Grahnstrom. Successivamente Anton e Fredrik verranno sostituiti da Samuel Giers e da Carl Johan Fogelklou. Cos\u00ec costituita la band inizia a mostrarsi dal vivo, finch\u00e9 il singolo del 2002 \"Motown Blood\" li fa conoscere in tutta la Svezia. Con il primo contratto discografico arrivano anche i singoli \"Mr. Moon\" e \"The Band\" (il cui video \u00e8 stato girato a Geremeas, Quartu Sant'Elena). Il primo album, \"Bring 'em In\", \u00e8 composto da un Rock'n'Roll duro e schietto, il sound \u00e8 ruvido e aggressivo. Segue il singolo \"Sheepdog\" e poi \"Paralized\". Nel 2003 \u00e8 Daniel a lasciare i compagni, sostituito nella registrazione di Hurrichane Bar, e nei live, da Mats Bjorke,che entra a far parte del gruppo ufficialmente solo un anno dopo.\nIl 2004 vede la pubblicazione del secondo lavoro: \"Hurricane Bar\", in tre edizioni diverse, una per l'Europa, una per il Regno Unito ed una per il Giappone, nazione in cui la band \u00e8 particolarmente apprezzata. I singoli sono stati in ordine \"Down In The Past\", \"You Can't Steal My Love\" e \"God Knows\".\nNel settembre del 2006 viene pubblicato il terzo atteso album (\"Ode to Ochrasy\") che riscuote immediatamente molto successo. Nel frattempo si svolge il tour: ad agosto 2006 le date sono giapponesi, e da allora fino a novembre europee. Il 22 luglio arrivano a Firenze in occasione dell'Italia love festival (unica data italiana), dando una buona impressione al pubblico Italiano.\nCuriose sono le uscite irriverenti e sfrontate del principale cantante del gruppo, Gustaf Nor\u00e9n, che ha dichiarato di voler dominare il mondo attraverso una \"Mando Diao Mania\" trasversale a tutte le nazioni.\nDurante l'estate del 2007 \u00e8 stato registrato il quarto album, \"Never seen the light of day\" , \u00e8 commercializzato a partire dal 22 ottobre 2007. L'album arriva 13 mesi dopo la pubblicazione di Ode to Ochrasy, dopo un anno che la band ha passato tra numerosi concerti in giro per il mondo. L'album ha influenze della Dalarna, cio\u00e8 la regione di provenienza della Band, ed \u00e8 anticipato dal singolo \"If I don't live today, then I might be here tomorrow\".\nIl quinto album della band intitolato \"Give Me Fire\" e preceduto dal singolo \"Dance with somebody\", \u00e8 uscito il 13 febbraio 2009, ed ha subito riscosso ampi consensi dai fan della band.\nCaratteristica del gruppo \u00e8 la notevole prolificit\u00e0 nell'incidere canzoni. Il duo Dixgard/Nor\u00e9n \u00e8 autore dell'intera discografia della band. Numerosissime sono anche le b-sides, ovvero le canzoni che non appartengono agli album, bens\u00ec sono contenute nei singoli o nelle versioni destinate al Giappone e all'Inghilterra.\nIl cantante/chitarrista del gruppo Bjorn Dixgard \u00e8 stato protagonista di tour da solista in Germania e Austria tra novembre e dicembre 2007."}
{"id": "520421", "revid": "767487", "url": "https://it.wikipedia.org/wiki?curid=520421", "title": "R\u00e9my Chauvin", "text": "Biografia.\n\u00c8 anche membro onorario dell'Istituto di Metapsichica Internazionale (IMI).\nSuccessivamente, al conseguimento della laurea in Scienze Biologiche nel 1937, all'Universit\u00e0 di Montpellier, Francia, specializzandosi in Zoologia e Botanica, inizia un corposo studio su due specie di imenotteri eusociali (api e formiche), con un approccio tra il biologico-etologico-filosofico.\nMolti dei biologi a lui contemporanei (zoologi, botanici e successivamente etologi e genetisti), ne criticavano i metodi di osservazione e sperimentali, classificandoli come poco scientifici, al limite della metafisica.\nUna delle sue opere maggiori, fu quella sulla \"Biologia delle api\" 6 voll., dove sono presenti, in realt\u00e0, notevoli e numerose delucidazioni sulla vita e i costumi, di questi insetti cos\u00ec complessi, nella loro storia evolutiva."}
{"id": "520425", "revid": "30610", "url": "https://it.wikipedia.org/wiki?curid=520425", "title": "Antonio Sartorio", "text": "Biografia.\nSulla vita e sulla formazione di Sartorio si conosce poco. Dal 1666 al 1675 fu primo maestro di cappella presso la corte di Hannover. Smesso questo incarico torn\u00f2 a Venezia, dove, dal 7 maggio 1676 fino alla sua morte, ricopr\u00ec la mansione di vice-maestro della cappella di San Marco.\nLe opere di Sartorio presentano le tipiche caratteristiche delle opere veneziane della seconda met\u00e0 del XVII secolo. Infatti i suoi libretti appartengono alla categoria dei \"drammi eroici\" carichi di intrighi, mascheramenti, inganni, incantesimi, etc."}
{"id": "520428", "revid": "124450271", "url": "https://it.wikipedia.org/wiki?curid=520428", "title": "Marcella Althaus-Reid", "text": "Biografia.\nSi \u00e8 laureata in teologia presso l'Istituto Teologico Ecumenico (ISEDET) di Buenos Aires, tra le prime donne del suo Paese ad accedere ai gradi accademici teologici. Al termine della sua vita, \u00e8 stata \"senior lecturer\" in etica cristiana nella facolt\u00e0 di teologia presso il New College di Edimburgo (Scozia).\nLa sua ricerca teologica, muovendosi dalla teologia della liberazione latinoamericana, ha approfondito le tematiche sulla sessualit\u00e0 e sulla \"gender theory\", con un approccio ermeneutico biblico di taglio materialista e femminista. \u00c8 tra le iniziatrici di un originale approccio teologico, la \"Teologia Queer\" \"(queer theology)\", in cui la tematica della liberazione \u00e8 declinata nella condizione di discriminazione degli omosessuali.\nOpere.\nDirige con Lisa Isherwood, presso l'editrice londinese \"Continuum\", la collana \"Queering Theology\".\nContributi in italiano sono stati pubblicati sulla rivista \"Concilium\", di cui \u00e8 stata membro del comitato internazionale:\nSu Marcella Althaus-Reid in italiano:"}
{"id": "520431", "revid": "123084798", "url": "https://it.wikipedia.org/wiki?curid=520431", "title": "Concilium", "text": "Concilium \u00e8 una rivista di teologia cattolica, fondata nel 1965 e pubblicata, inizialmente, in sette lingue e undici edizioni nazionali.\nStoria editoriale.\nI fondatori della rivista, che si pone come uno dei \"forum\" della teologia cattolica contemporanea, sono stati alcuni teologi: Antonie van den Boogaard, Paul Brand, Yves Congar, Hans K\u00fcng, Johann Baptist Metz, Karl Rahner ed Edward Schillebeeckx.\nLa rivista, diretta da un comitato ristretto, vanta la collaborazione di pi\u00f9 di cinquecento teologi di tutto il mondo \u2013 non solo cattolici, protestanti e ortodossi, ma anche \"di frontiera\" (ospita, in questi ultimi anni, contributi scelti di teologi ebrei, islamici ecc., in dialogo con il Cristianesimo) \u2013, e predilige le nuove realt\u00e0 sociali e culturali, dove la riflessione e l'azione ecclesiale sono stimolate alla lettura dei \"segni dei tempi\" e sono impegnate, anche ma non esclusivamente, sulla pubblica arena. Risulta essere una pubblicazione cattolica di impianto maggiormente progressista al confronto della rivista \"Communio\". Nei primi anni, la rivista aveva come contraltare anche \"Renovatio\", un periodico voluto dal cardinale Giuseppe Siri.\nAttualmente viene pubblicata in cinque numeri annui ed \u00e8 edita in altrettante lingue.\nLa segreteria internazionale, originalmente a Nimega, nei Paesi Bassi, dal 2008 ha avuto sede a Chennai, in India; dal 2018 si \u00e8 trasferita a Parigi, in Francia. L'edizione italiana, da sempre pubblicata dalla casa editrice Queriniana di Brescia, \u00e8 stata diretta fino al 2012 dal teologo Rosino Gibellini, mentre attualmente \u00e8 affidata alla direzione di Leonardo Paris."}
{"id": "520433", "revid": "123084642", "url": "https://it.wikipedia.org/wiki?curid=520433", "title": "Communio (rivista)", "text": "Communio. International Catholic Review \u00e8 una rivista di teologia e cultura, fondata nel 1972 e pubblicata in diciassette edizioni. \nStoria editoriale.\nFondata da Joseph Ratzinger, Hans Urs von Balthasar, Henri de Lubac, Walter Kasper, Louis Bouyer, Jean-Luc Marion e altri teologi, \u00e8 una delle pi\u00f9 conosciute pubblicazioni cattoliche, di impianto maggiormente rispettoso della tradizione al confronto della rivista \"Concilium\".\nAlla redazione italiana partecipa il sacerdote appartenente all'ordine dei Carmelitani Scalzi Antonio Maria Sicari. Vi collabora con scritti e saggi il teologo Nicola Bux, consultore della congregazione della Dottrina della Fede e delle Cause dei Santi, legato a Benedetto XVI/Joseph Ratzinger. \nIn Italia, la rivista trimestrale \"Communio\" \u00e8 edita fin dall'inizio dall'Editoriale Jaca Book di Milano. La rivista ha sede in via Frua 11, 20146 Milano. Il direttore \u00e8 il carmelitano scalzo Aldino Cazzago."}
{"id": "520437", "revid": "173617", "url": "https://it.wikipedia.org/wiki?curid=520437", "title": "Edward Schillebeeckx", "text": "Ispiratore negli anni sessanta del \"Nuovo catechismo olandese\", i suoi libri di teologia sono stati tradotti in diverse lingue, e il suo contributo al Concilio Vaticano II lo ha reso celebre in tutto il mondo.\nLa sua teologia \u00e8 considerata una \"teologia della prassi\" per la vicinanza alla teoria marxista e alla teologia della liberazione.\nBiografia.\nDopo aver studiato presso i Gesuiti a Turnhout, entra nei domenicani nel 1934. Studia filosofia e teologia all'Universit\u00e0 Cattolica di Lovanio. Nel 1941 viene ordinato presbitero. Dal 1943 in poi tiene lezioni a Lovanio su Tommaso d'Aquino e il tomismo. Dal 1945 al 1947 studia nel centro domenicano di \"Le Saulchoir\", nei pressi di Parigi, dove Marie-Dominique Chenu e Yves Congar lo introducono alla teologia moderna. In questi anni studia anche alla Sorbona. Nel 1952 pubblica la tesi di dottorato, \"De sacramentele heilseconomie\" (\"L'economia sacramentale della salvezza\"). Nel 1958 viene nominato professore di teologia dogmatica e storia della teologia all'Universit\u00e0 Cattolica di Nimega, nei Paesi Bassi. La sua lezione inaugurale: \"Op zoek naar de levende God\" (\"Dio, la storia di un vivente\") introduce i teologi olandesi alla \"Nouvelle Th\u00e9ologie\" iniziata da Chenu, Congar, von Balthasar e altri.\nNel corso del Concilio Vaticano II, gli articoli di Schillebeeckx hanno influenza su diverse maggiori \"propositiones\" delle costituzioni. In questo modo la sua influenza \u00e8 stata ben pi\u00f9 grande di quella di un formale \"peritus\", uno \"status\" che i vescovi olandesi non gli consentivano. Nel 1965, insieme a Chenu, Congar, Rahner e K\u00fcng, fonda la nuova rivista teologica \"Concilium\", con cui promuovere la riflessione in senso progressista.\nA cavallo tra gli anni sessanta e settanta, Schillebeeckx passa dal tomismo iniziale all'ermeneutica. Si confronta su questioni dibattute come il ruolo dei presbiteri e l'obbligo del celibato sacerdotale. Diventa membro nel Concilio Pastorale Nazionale \"(Landelijk Pastoraal Concilie)\" tenutosi a Noordwijkerhout dal 1968 al 1970. Alle sessioni di questo concilio, l'episcopato olandese, gli intellettuali e i rappresentanti di diverse organizzazioni cattoliche provarono a implementare cosa avevano percepito dai maggiori obiettivi progressivi del Concilio Vaticano II.\nI libri di Schillebeeckx su Ges\u00f9 guadagnano un vasto numero di lettori. La sua ortodossia viene messa in questione dalla Congregazione per la dottrina della fede, e deve recarsi a Roma per spiegare le sue teorie. Schillebeeckx viene infatti accusato di negare la risurrezione di Cristo come un fatto oggettivo della fede; per chiarire la sua posizione su questo tema, il teologo fiammingo aggiunger\u00e0 una sezione sulla resurrezione che appare nella terza edizione del libro \"Ges\u00f9\"\".\" Un ulteriore processo presso la Congregazione per la dottrina della fede riguarder\u00e0 invece la sua dottrina circa il ministero ordinato e si concluder\u00e0 con la dichiarazione di quest'ultima che \"la concezione del ministero cos\u00ec come \u00e8 esposta dal professor Schillebeeckx rimane in disaccordo con l'insegnamento della Chiesa su questioni importanti\". Nonostante queste tensioni con la gerarchia romana, Schillebeeckx non viene mai ufficialmente condannato e lui stesso si dice \"felice di appartenere a questa Chiesa e all'ordine domenicano\".\nDopo il suo ritiro dall'insegnamento, Schillebeeckx \u00e8 vissuto a Nimega, continuando a scrivere e pubblicare, mentre la sua opera ha continuato a costituire la base di vari studi e approfondimenti nella teologia attuale.\nTra i vari riconoscimenti ricevuti, \u00e8 stato il primo teologo a vincere il \"Premio Erasmus\" (1982).\n\u00c8 deceduto nel 2009 all'et\u00e0 di 95 anni."}
{"id": "520438", "revid": "30610", "url": "https://it.wikipedia.org/wiki?curid=520438", "title": "James Cone", "text": "Metodista, \u00e8 uno dei pi\u00f9 conosciuti teorizzatori della \"teologia nera\" (\"Black theology\"), una forma di teologia della liberazione che si pone di ripensare la fede cristiana a partire dall'esperienza dei neri d'America. \u00c8 stato docente di teologia sistematica allo \"Union Theological Seminary\" di New York.\nBiografia.\nCone \u00e8 nato e cresciuto in Arkansas; si \u00e8 laureato al \"Philander Smith College\" in Arkansas nel 1958, poi al \"Garrett-Evangelical Theological Seminary\" nel 1961; infine ha completato i suoi studi alla \"Northwestern University\" nel 1965. Nello stesso periodo, ha insegnato teologia e religione presso il \"Philander Smith College\" e l'\"Adrian College\" in Michigan, poi ha iniziato ad insegnare nel 1970 presso l'\"Union Theological Seminary\" di New York, dove ha ricevuto la prestigiosa cattedra in teologia sistematica di Charles A. Briggs nel 1977.\nLa teologia nera.\nJames Cone \u00e8 stata la prima persona a creare una teologia nera sistematica. Egli pensa che i cristiani neri nel nord America non possano seguire una \"Chiesa bianca\", poich\u00e9 essa non li ha sostenuti nella loro lotta per l'uguaglianza nei diritti umani. Per quanto questo tema si svolga attraverso tutta l'opera di Cone, i suoi primi libri, \"Black Theology and Black Power\" e \"A Black Theology of Liberation\", sono delineati marcatamente nella grande corrente dei teologi bianchi come Karl Barth (su cui Cone ha scritto la sua tesi di dottorato) e Paul Tillich. In risposta alle critiche di altri teologi neri (tra cui suo fratello Cecil), Cone inizi\u00f2 a fare maggior uso delle risorse native delle comunit\u00e0 cristiane afroamericane nel suo lavoro teologico, compreso lo spiritual degli schiavi, il blues', e gli scritti di importanti pensatori afroamericani come David Walker, Henry McNeal Turner, e W. E. B. DuBois. Critiche anche da parte delle donne nere hanno spinto Cone a considerare i problemi di genere pi\u00f9 evidenti nei suoi ultimi scritti. La sua teologia \u00e8 stata consistentemente influenzata da Malcolm X e Martin Luther King Jr."}
{"id": "520439", "revid": "123085823", "url": "https://it.wikipedia.org/wiki?curid=520439", "title": "Campo Testaccio", "text": "Il campo Testaccio fu un impianto calcistico italiano attivo negli anni trenta del XX secolo.\nSorgeva nel rione di Roma da cui prendeva il nome, e apparteneva all'Associazione Sportiva Roma della quale ospit\u00f2 le partite interne dal 3 novembre 1929 al 30 giugno del 1940.\nIn tale impianto la squadra disput\u00f2 161 incontri vincendone 103, pareggiandone 32 e perdendone 26.\nOspit\u00f2 anche, per due stagioni, gli incontri interni del nel periodo in cui fece parte dell'orbita societaria dell'A.S. Roma intenzionata a creare una polisportiva.\nIn tale periodo ospit\u00f2 un incontro della nazionale italiana di rugby, l'unica partita internazionale mai disputata nel Testaccio.\nFu abbandonato alla fine della stagione 1939-40 per sopravvenuta obsolescenza e demolito nell'ottobre di quello stesso anno.\nStoria.\nL'impianto fu progettato dall'ingegnere Silvio Sensi, padre di Franco, sul modello degli stadi britannici (in particolare su Goodison Park, impianto interno dell'). Aveva quattro tribune di legno verniciate con i colori della squadra (giallo oro e rosso pompeiano), con una capienza di spettatori, e un campo in erba le cui dimensioni potevano essere regolate in base alle esigenze della squadra. L'impianto di Testaccio comprendeva anche l'abitazione dell'allenatore, un edificio sul cui muro esterno era dipinto uno stemma gigantesco della societ\u00e0 giallorossa.\nPer far quadrare i conti e pagare le rette annuali del campo, la dirigenza giallorossa praticava prezzi piuttosto alti. Un biglietto di tribuna coperta costava dalle 30 alle 35 lire, la laterale dalle 20 alle 25 lire, i distinti dai 12 alle 15 lire, le gradinate tra le 8 e le 10 lire, i popolari 5-6 lire, i balilla avevano una riduzione a 2 lire, mentre il 50% di sconto veniva concesso alle donne, ai dopolavoristi, ai militari e agli universitari. Nonostante ci\u00f2, il campo Testaccio risultava spesso esaurito. La media degli incontri (alta per l'epoca) era di 10.000 spettatori. Chi era senza biglietto era solito appostarsi in cima al Monte dei Cocci, che sovrastava lo stadio dal lato di via Zabaglia, da dove si vedeva giusto la met\u00e0 del terreno di gioco, a causa della tettoia della tribuna che ostruiva la visuale.\nLo stadio \u00e8 famoso tra i tifosi della squadra giallorossa per via del periodo a cui \u00e8 legato, quello delle prime partite della Roma e delle prime vittorie del club, tra le quali quella contro la Juventus il 15 marzo 1931, sconfitta per 5-0 (ne fu tratto il film \"Cinque a zero\"); da l\u00ec nacque il soprannome, utilizzato ancora oggi, di \"Roma testaccina\".\nLa Roma gioc\u00f2 a Testaccio fino alla stagione 1939-40. Gi\u00e0 durante la stagione 1937-38 l'impianto fu abbandonato in occasione di alcune gare particolarmente importanti, perch\u00e9 la struttura lignea della tribuna dei \"distinti\" cominciava a dare segni di cedimento. La struttura fu sostituita da una costruzione in cemento, la cui realizzazione richiese quasi un anno riducendo sensibilmente i posti, ma ci\u00f2 non imped\u00ec il definitivo abbandono dello storico impianto oramai inadatto ad accogliere la numerosa tifoseria giallorossa. Dopo l'ultima gara, lo stadio fu abbattuto il 21 ottobre 1940.\nIl 27 novembre 2000, alla presenza del sindaco di Roma Francesco Rutelli, del presidente giallorosso Franco Sensi e di molti campioni romanisti del passato, lo stadio Testaccio fu riedificato con dimensioni inferiori alla precedente struttura, secondo un progetto diverso da quello proposto inizialmente dalla , che prevedeva un campo sportivo da posti e 4000 posti auto. Fu tuttavia rispettata la collocazione dell'impianto originario, ai lati lunghi da via Zabaglia e via Caselli. Il piccolo impianto in terra battuta ospita la squadra dell\"'Associazione Sportiva Testaccio\" e, per volere dello stesso Sensi, alcune formazioni giovanili della Roma. L'area \u00e8 stata inoltre valorizzata con la realizzazione di giardini e la costruzione di un centro sportivo multifunzionale.\nIn seguito all'inizio dei lavori nel 2008 per la costruzione di un parcheggio sotterraneo, l'impianto sportivo ha subito una degradazione a livello strutturale ancora non risolta."}
{"id": "520440", "revid": "31620", "url": "https://it.wikipedia.org/wiki?curid=520440", "title": "Ahmed Hossam Mido", "text": ""}
{"id": "520445", "revid": "767487", "url": "https://it.wikipedia.org/wiki?curid=520445", "title": "Interesse pubblico", "text": "Per interesse pubblico in diritto si intende l'interesse proprio della pluralit\u00e0 o collettivit\u00e0 di individui che \u00e8 la comunit\u00e0 costitutiva dell'ordinamento giuridico di riferimento, considerata come unit\u00e0.\nDescrizione.\nNozione tradizionale.\nNel passato e fino agli anni ottanta, era piuttosto agevole definire l'interesse pubblico come il fine che ogni pubblica amministrazione deve perseguire ed attuare, secondo il principio della massimizzazione dell'interesse primario, a fronte di tutti gli altri interessi cosiddetti \"secondari\" (cio\u00e8 per definizione comprimibili e sacrificabili). Solo una norma di legge poteva qualificare come \"pubblico\" un interesse ed attribuirne la cura alla comunit\u00e0 nazionale e alle comunit\u00e0 minori (Province, Comuni, ecc.), espressione dei principi di autonomia e decentramento.\nLa qualificazione di un determinato interesse come \"pubblico\" avveniva in astratto da parte dell'ordinamento, fino a pochi anni fa, attraverso due piani: il piano organizzativo (per cui la norma individuava un centro organizzativo pubblico, ad es. un Ministero, che viene preposto alla cura di un dato settore) e il piano del conferimento delle competenze (la legge disponeva una delega ad un centro organizzativo la competenza ed i relativi poteri per provvedere in una data materia).\nNe derivava che l'organizzazione della pubblica amministrazione, strutturata ancora sul modello ministeriale di derivazione ottocentesca, disponendo di proprie risorse e dotata di autonomia in tutti i settori, rispondeva in maniera abbastanza coerente ed efficiente al raggiungimento del \u00abfine pubblico\u00bb.\nAttuale nozione.\nDottrina autorevole e maggioritaria gi\u00e0 da tempo ha osservato che non esiste una nozione unitaria di pubblico interesse, e che pertanto occorre distinguere tra:\nAccanto agli interessi pubblici generali, dunque, possono configurarsi interessi pubblici particolari, specifici, ascrivibili a singole amministrazioni e dunque parziali, che possono sovrapporsi o contrapporsi ai primi: fintanto che questi restano interessi di settore, sono gerarchicamente subordinati ai primi e quindi non possono prevalere su di essi, tanto pi\u00f9 che nell'attuale ordinamento risultano addirittura recessivi.\nNuovi interessi pubblici emergenti.\nI mutamenti legislativi, strutturali e politici degli ultimi due decenni hanno determinato una sorta di \"mutazione genetica\" dell'Amministrazione pubblica: da complesso autoritativo e burocratico (che stilizzava la societ\u00e0 di tipo industriale in cui l'assetto gerarchico-piramidale costituiva la regola) a \"rappresentante\" della comunit\u00e0 pluriclasse (intesa come societ\u00e0 di carattere post-industriale o dei servizi, caratterizzata dalla orizzontalit\u00e0 dei rapporti in senso partecipativo e democratico e come sommatoria di tutti gli interessi individuali di cui essa cura la promozione e lo sviluppo).\nDi conseguenza, anche la nozione tradizionale di interesse pubblico \u00e8 divenuta anacronistica, nettamente insufficiente a rappresentare le tensioni sociali. In pi\u00f9, l'irrompere sempre pi\u00f9 pervasivo del diritto comunitario e la cosiddetta globalizzazione dell'economia hanno determinato non pochi mutamenti dei fini pubblici: la moderna dottrina, al posto della vecchia dicotomia tra \"interessi legittimi individuali\" e \"interessi pubblici generali\" ha pertanto proposto quella tra \u00abdiritti di terza generazione\u00bb e \u00abinteressi pubblici emergenti\u00bb.\nL'individuazione degli interessi pubblici emergenti \u00e8 strettamente correlata alla nuova impostazione comunitaria derivante dal Trattato di Maastricht e dal Trattato di Amsterdam (di cui alla legge n. 209 del 1998), nonch\u00e9 con la tematica della deregolamentazione che consegue al processo di integrazione europea.\nLa nuova concezione dello Stato-comunit\u00e0, che si sostituisce a quella (pi\u00f9 oscura) di Stato-persona postula che i veri soggetti di diritto sono le \"comunit\u00e0\", cio\u00e8 i cittadini (sia come singoli sia nelle formazioni sociali), cui spetta la sovranit\u00e0 ai sensi dell'art. 1 della Costituzione, e che la nozione tradizionale di interessi pubblici \u00e8 divenuta inattuale, tenuto conto che il vero soggetto giuridico non \u00e8 l'ente pubblico ma la comunit\u00e0 (ci\u00f2 ha avuto notevoli ripercussioni in ordine alla natura del cd. danno erariale, perch\u00e9 questo non \u00e8 pi\u00f9 identificabile come \"danno individuale alla persona giuridica pubblica\", ma va ricostruito come \"danno alla comunit\u00e0\", ossia alla collettivit\u00e0 dei consociati).\nI cd. \"diritti di terza generazione\" sono identificati nelle nuove posizioni soggettive che conformano l'attivit\u00e0 della p.a. a tutti i livelli e in tutti i settori: questi hanno natura di \u00abinteressi collettivi\u00bb, e sono posti in funzione di limitazione dei poteri della p.a., come ad es. il diritto all\u2019ambiente, la tutela degli utenti e dei consumatori, il diritto di accesso, la privacy e tutti gli altri \"diritti sociali\" previsti dalla Carta sociale europea \u2013firmata a Strasburgo il 3 maggio 1996 dai Paesi dell'Unione europea e ratificata dall'Italia con legge n. 30 del 1999.\nGli \"interessi pubblici emergenti\", di fondamento comunitario, che vanno a soppiantare alcuni \u00abstagionati pubblici interessi\u00bb di carattere parziale (cio\u00e8 quelli specifici perseguiti dalla singola Amministrazione).\nI nuovi interessi generali primari, come ad es. la tutela del libero mercato e della concorrenza, l'economicit\u00e0-efficacia-efficienza della p.a., il principio di trasparenza, e via dicendo, sono strettamente correlati con la nuova impostazione comunitaria del mercato, la cui cura pu\u00f2 essere affidata indifferentemente ad un soggetto privato (si pensi alla cd. esternalizzazione della gestione dei pubblici servizi) o ad una p.a. (ma in questo caso l'Amministrazione deve \"cambiare volto\", strutturandosi sul modello dell'economia di mercato e riducendo al minimo il ricorso all'attivit\u00e0 autoritativa in favore dell'utilizzo di strumenti di diritto comune).\nCura dell'interesse pubblico.\nTradizionalmente, si parla di \"cura di interessi pubblici\" per intendere l'attivit\u00e0 (indifferentemente) pubblicistica o privatistica posta in essere dalla pubblica amministrazione. Quest'ultima pu\u00f2 infatti perseguire fini pubblici non solo mediante l'esercizio di pubbliche funzioni e pubblici poteri, ma anche quando ponga in essere un'attivit\u00e0 sottoposta -in tutto o in parte- alla disciplina prevista per i rapporti tra soggetti privati.\nTutela dell'interesse pubblico.\nL'ordinamento tutela solo indirettamente l'interesse pubblico, o meglio gli interessi pubblici in conflitto, perch\u00e9 l'attivit\u00e0 amministrativa, come si \u00e8 detto, si connota indipendentemente dal soggetto che la svolge e dalla natura pubblica o privata degli atti posti in essere.La stessa giustizia amministrativa spesso si limita ad essere uno strumento per realizzare la situazione giuridica soggettiva del privato leso dalla condotta pubblica.\nL'Adunanza Plenaria del Consiglio di Stato (n. 4/1999) ha sostanzialmente affermato che \u00e8 configurabile un'attivit\u00e0 amministrativa non solo quando l'amministrazione eserciti pubbliche funzioni e pubblici poteri, ma anche quando essa persegua il proprio interesse pubblico concreto (cio\u00e8 le proprie finalit\u00e0 istituzionali) \u00abmediante un'attivit\u00e0 sottoposta \u2013in tutto o in parte\u2013 alla disciplina prevista per i rapporti tra i soggetti privati\u00bb.\nLa Quinta sezione del Consiglio di Stato (1999) ha ritenuto che la p.a. pu\u00f2 non aggiudicare un appalto all'imprenditore aggiudicatario, qualora si verifichino \u00abgravi ed eccezionali casi di tutela dell'interesse pubblico\u00bb, come, per esempio, l'eccessiva onerosit\u00e0 del prezzo indicato nell'offerta risultata aggiudicataria.\nLa Corte di Giustizia europea (decisione n. 416/1999) ha poi configurato come \u00abinteresse legittimo dello Stato\u00bb alcuni valori primari (l'ordine pubblico, la sicurezza e la sanit\u00e0 pubblica) da tutelare, in una fattispecie in cui un cittadino extracomunitario chieda la proroga di un permesso di soggiorno pur essendo venuto meno il motivo iniziale alla base del rilascio del permesso stesso.\nLa Corte dei conti (Sezioni riunite, sentenza n. 544/87) ha ravvisato la propria giurisdizione come \u00abposta a tutela di interessi generali o di beni collettivi, a prescindere dalla loro organizzazione nell'\u00e0mbito di pubblici apparati e dalla loro assunzione nel patrimonio degli stessi (condizione, quest'ultima, della loro valutabilit\u00e0 economica e della loro risarcibilit\u00e0)\u00bb, e dunque ha configurato il cd. danno erariale tutte le volte che vi \u00e8 un \u00abinteresse della comunit\u00e0 che si deve tutelare\u00bb, un interesse per\u00f2 che \u00absia divenuto, per scelta dell'ordinamento, l'interesse di un apparato pubblico e sia economicamente valutabile perch\u00e9 facente parte del patrimonio pubblico\u00bb.\nI conflitti di attribuzione.\nI conflitti di amministrazione (come \"species\" del \"genus\" costituito dai \"conflitti di attribuzione\") consistono in situazioni di contrasto tra organi parimenti investiti di funzioni amministrative (e dunque della cura di interessi pubblici).\nQuando per\u00f2 il riparto di competenze \u00e8 fissato da norme costituzionali e riguarda enti o poteri dello Stato, si parla pi\u00f9 propriamente di \"conflitti di attribuzione\" nell'accezione di cui all'articolo 134 della Costituzione italiana."}
{"id": "520453", "revid": "34119", "url": "https://it.wikipedia.org/wiki?curid=520453", "title": "Sri", "text": ""}
{"id": "520458", "revid": "339392", "url": "https://it.wikipedia.org/wiki?curid=520458", "title": "Campionato di Eccellenza Promozioni &amp; Play-off Nazionali 2005/06", "text": ""}
{"id": "520461", "revid": "324090", "url": "https://it.wikipedia.org/wiki?curid=520461", "title": "Another Place", "text": "Another Place (\"Un altro posto\") \u00e8 un'installazione di Antony Gormley, eretta sulla spiaggia di Crosby, nei pressi di Liverpool, in Inghilterra. \u00c8 formata da cento figure di ghisa rivolte verso il mare, sparse su una striscia di spiaggia lunga due miglia. Ogni statua \u00e8 alta 189 centimetri e pesa circa 650 kilogrammi.\nCome la maggior parte delle opere di Gormley, le figure sono repliche del corpo dell'artista. Con l'alzarsi e l'abbassarsi della marea, le statue sorgono o vengono sommerse dal mare.\n\"Another Place\" fu esibito per la prima volta sulla spiaggia di Cuxhaven, in Germania, nel 1997."}
{"id": "520462", "revid": "1226", "url": "https://it.wikipedia.org/wiki?curid=520462", "title": "Dottrina sociale della Chiesa", "text": ""}
{"id": "520469", "revid": "1507870", "url": "https://it.wikipedia.org/wiki?curid=520469", "title": "Rifugio Baroni al Brunone", "text": "Il rifugio Antonio Baroni al Brunone (comunemente chiamato \"rifugio Brunone\") \u00e8 un rifugio alpino delle Alpi Orobie situato nel comune di Valbondione (BG), in Val Seriana, a 2.295\u00a0m di quota.\nSi trova sotto il passo della Scaletta, in una delle zone pi\u00f9 incontaminate delle Orobie, circondato da alcune delle vette pi\u00f9 alte della catena: il pizzo Redorta (3.038 m), il pizzo Scais (3.038 m) e il pizzo del Diavolo di Tenda (2.914 m). \u00c8 il rifugio pi\u00f9 antico ed il secondo altimetricamente pi\u00f9 alto (dopo il rifugio Tagliaferri) della provincia di Bergamo.\nLa struttura, di propriet\u00e0 del CAI di Bergamo, \u00e8 aperta solitamente da giugno a ottobre ed \u00e8 dotata di circa 60 posti letto.\nStoria.\nLa storia del rifugio risale al 1879, quando la sezione di Bergamo del CAI decise di ricavare il primo rifugio alpino delle Orobie riconvertendo una primitiva baita presso il passo della Scaletta (2.530 m), utilizzata in origine come ricovero per i lavoratori delle vicine miniere di ferro. Il rifugio era chiamato \"Ca' Brunona\", e aveva come intento l'offrire un punto di appoggio agli alpinisti che intraprendevano l'ascensione al pizzo Redorta.\nNegli anni successivi, complici sgradite visite di contrabbandieri e danni dovuti agli agenti atmosferici, si rese necessaria la costruzione di un nuovo ricovero, decisa definitivamente nel 1890 dopo la gita sociale al pizzo Redorta del CAI, che evidenzi\u00f2 lo stato di abbandono della baita.\nLa costruzione del nuovo rifugio inizi\u00f2 nel 1894 in una posizione pi\u00f9 bassa della precedente, su una panoramica terrazza erbosa a 2.295 m di altitudine. Su progetto dell'ingegnere Luigi Albani venne edificata una semplice struttura con una cucina e uno stanzone per la notte. Questo stabile venne in seguito ampliato e ammodernato, soprattutto con i lavori compiuti nel 1952 e tra il 1976 e il 1977, che diedero al rifugio l'aspetto che mantiene ancora oggi. Nel 1968 venne ufficialmente dedicato alla guida alpina bergamasca Antonio Baroni.\nAccessi.\nLa via d'accesso principale e pi\u00f9 frequentata \u00e8 il sentiero CAI n. 227 che parte da Fiumenero (790\u00a0m), frazione di Valbondione.\nIl tracciato risale la valle del Fiumenero e, oltrepassando vari corsi d'acqua, supera i piani di campo e i piani dell'Aser. Quindi il percorso si inerpica con una serie di tornanti fino a congiungersi con il sentiero delle Orobie (ci si collega all'ultima parte della tappa che va dal rifugio Calvi al rifugio Brunone), il quale conduce in breve tempo al rifugio. La tempistica normalmente segnalata \u00e8 di 4 ore di cammino, per un dislivello totale di 1.500 metri.\nTraversate.\nIl rifugio \u00e8 un importante punto di appoggio del Sentiero delle Orobie Orientali: rappresenta infatti l'arrivo della 4\u00aa tappa (con partenza dal rifugio Fratelli Calvi, arriva al Brunone in 5,30 ore) e la partenza della 5\u00aa, che termina al Rifugio Coca in 6 ore di cammino.\nDal Brunone \u00e8 possibile anche arrivare al rifugio Mambretti, nelle Orobie valtellinesi, passando attraverso il passo della Scaletta e scendendo in val Caronno. "}
{"id": "520472", "revid": "767487", "url": "https://it.wikipedia.org/wiki?curid=520472", "title": "Coppa delle Coppe 1996-1997", "text": "La Coppa delle Coppe 1996-1997 venne vinta dal Barcellona nella finale contro il Paris Saint-Germain.\nClassifica marcatori.\nN.B.\nLa classifica non tiene conto delle reti segnate nel turno preliminare."}
{"id": "520473", "revid": "124240319", "url": "https://it.wikipedia.org/wiki?curid=520473", "title": "Maria Teresa Luisa di Savoia-Carignano", "text": "Biografia.\nInfanzia e giovent\u00f9.\nMaria Teresa Luisa era la quarta figlia di Luigi Vittorio di Savoia-Carignano e di Cristina Enrichetta d'Assia-Rotenburg e nipote di Ernesto Leopoldo d'Assia-Rotenburg. La principessa crebbe a Torino in un ambiente tranquillo e lontano dagli sfarzi di corte. Fin dall'infanzia fu d'indole quieta e questo carattere spinse il duca di Penthi\u00e8vre a sceglierla come sposa per suo figlio Luigi Alessandro di Borbone (1747-1768), principe di Lamballe, noto per la sua vita smodata, e amante delle belle donne di qualsiasi casta sociale.\nLa vita a Versailles.\nIl 17 gennaio 1767 Maria Teresa Luisa spos\u00f2 quindi il principe di Lamballe, nipote del conte di Tolosa, a sua volta figlio di Luigi XIV e di Madame de Montespan, uno dei principi pi\u00f9 ricchi d'Europa. Ma la vita coniugale non le port\u00f2 la felicit\u00e0, perch\u00e9 ben presto il principe ricadde nel vizio e trascur\u00f2 la giovane sposa, che trov\u00f2 rifugio presso il suocero. \u00c8 in questo periodo che incominci\u00f2 a soffrire di depressione e malinconia.\nIl 6 maggio 1768 il marito mor\u00ec dopo aver contratto una malattia venerea. La principessa si ritrov\u00f2 cos\u00ec vedova a soli diciannove anni di et\u00e0. Continu\u00f2 quindi a vivere a casa del suocero e con lui si dedic\u00f2 a numerose opere pie e caritatevoli. Non volendosi risposare per non perdere i diritti come principessa del sangue ebbe una relazione segreta con un amico/amante del suo seguito, M. de Vapoulier, citato anche nel suo testamento del 1792.\nNel 1770 il Delfino di Francia, il futuro re Luigi XVI, spos\u00f2 l'arciduchessa d'Austria Maria Antonietta. In questa occasione la principessa di Lamballe fu presentata come principessa del sangue alla futura regina, alla quale fece una favorevole impressione per i suoi modi garbati e distinti. A partire dal 1771, la principessa inizi\u00f2 a frequentare sempre pi\u00f9 spesso la corte e divenne amica intima di Maria Antonietta.\nNel 1775 Maria Antonietta confer\u00ec alla sua amica prediletta la prestigiosa e ben remunerata carica di \"Sovrintendente della Casa della Regina\", che poneva la principessa al di sopra di tutte le dame del seguito della regina e comportava anche il compito non facile di organizzare i divertimenti della regina. Ben presto per\u00f2 Maria Antonietta si rese conto che la principessa di Lamballe non aveva il carattere per simili incombenze e forse era troppo legata anche all'etichetta di corte che lei stessa detestava e si rivolse, come nuova dama di compagnia, a Madame de Polignac.\nSe la regina non abbandon\u00f2 la principessa, era comunque chiaro che Madame de Polignac aveva ormai preso il suo posto come \"favorita\" della sovrana. La principessa di Lamballe si trasfer\u00ec dapprima a Plombi\u00e8res, quindi comp\u00ec un viaggio nei Paesi Bassi e successivamente si rec\u00f2 con il suocero a Rennes per l'apertura degli Stati generali di Bretagna. Riprese inoltre le sue attivit\u00e0 caritatevoli e il 12 febbraio 1777 ader\u00ec alla massoneria nella loggia di adozione \"La Candeur\", della quale il 18 gennaio 1780 divenne Maestra venerabile. Fu Gran Maestra del \"Rito Scozzese di Perfezione\", in dieci gradi. Va specificato che si trattava non della massoneria deista e rivoluzionaria, ma di quella allora molto in voga tra l'aristocrazia europea: vi erano iscritti anche il re Luigi XVI, il conte di Provenza e il conte d'Artois.\nNel 1789 scoppi\u00f2 la rivoluzione e la regina cominci\u00f2 a rendersi conto degli errori commessi dalla monarchia. Si riavvicin\u00f2 quindi alla principessa di Lamballe. Ma dopo la presa della Bastiglia anche la principessa fugg\u00ec all'estero, come molti altri nobili, sotto l'ordine dei regnanti stessi. Reazionaria, bench\u00e9 materialmente lontana, ella non smise mai di preoccuparsi della sovrana e, a dispetto della propria fragile costituzione sia fisica sia psicologica, fece innumerevoli vani tentativi di salvare la regina, cercando appoggi all'estero, viaggiando per l'Europa, pur di salvare l'ideale nel quale credeva ciecamente: la monarchia assoluta francese. Inoltre, dopo averne compreso i progetti rivoluzionari, abbandon\u00f2 la loggia massonica.\nLa rivoluzione.\nIl 5/6 ottobre 1789 la famiglia reale venne condotta a Parigi e la principessa entr\u00f2 a far parte della corte nella nuova residenza delle Tuileries, rientrata in suolo francese, alloggiando nel padiglione di Flora. Nel 1791 la regina inform\u00f2 la principessa di Lamballe dell'intenzione di fuggire e di lasciare la Francia. Il 20 giugno la famiglia reale in fuga venne catturata a Varennes. La principessa di Lamballe tent\u00f2 di raggiungere la regina a Passy ma, giunta ad Aumale e saputo dell'arresto della regina e di tutta la famiglia reale, s'imbarc\u00f2 il 24 giugno a Boulogne per l'Inghilterra con il proposito d'interessare Giorgio III e il governo britannico alla sorte di Luigi XVI e di Maria Antonietta, ormai prigionieri della rivoluzione. Non avendo trovato che indifferenza, si rec\u00f2 ad Ostenda e di l\u00e0 a Bruxelles e poi a Liegi. Nella prima met\u00e0 di luglio giunse ad Aquisgrana, dove si ferm\u00f2 alcuni mesi, poi si rec\u00f2 a Spa, cercando dovunque appoggi a favore della famiglia dei Borbone.\nLa stampa rivoluzionaria mise presto in relazione una denuncia lanciata contro di lei dal comitato dell'Assemblea nazionale legislativa: la si rimproverava di aver coordinato o incoraggiato le attivit\u00e0 del \u00abComitato austriaco\u00bb e di essere finanziata con i fondi della Lista civile. Questo \u00abComitato austriaco\u00bb aveva permesso di influire nelle delibere dei comitati rivoluzionari, di riconciliare al re certi scrittori e di far ritardare il voto sul decreto di decadenza. Ci\u00f2 che si chiamava ancora \u00abconciliaboli della Corte\u00bb fu confermato da numerose carte originali scoperte nell\"'armoire de fer\".\nQueste carte chiamavano in causa un certo numero di persone che avevano effettivamente ricevuto denaro dalla Corte e che si sentirono all'improvviso minacciate da testimoni quali l'Intendente della Lista civile Arnaud de La Porte o dalla principessa di Lamballe..\nIn questo periodo continuava una fitta corrispondenza tra le due amiche lontane, nella quale Maria Antonietta supplicava la sua amica di non tornare a Parigi. Ma quest'ultima, preoccupata per la sorte della regina, fece testamento, rientr\u00f2 in patria e torn\u00f2 al seguito della regina alle Tuileries.\nLa tragica morte.\nIl 10 agosto 1792 la folla inferocita invase il palazzo e la principessa, insieme alla famiglia reale, si rifugi\u00f2 presso l'Assemblea nazionale legislativa, dove venne proclamata la decadenza dei reali e venne decisa la loro prigionia presso la Torre del Tempio, il 13 agosto dello stesso anno. La principessa era ancora nel seguito dei reali, ma il 19 agosto a mezzanotte tutti coloro che non erano membri della famiglia reale vennero condotti in altre carceri. Madame de Tourzel, sua figlia Pauline de Tourzel e la principessa furono condotte alla Petite Force insieme con altre dame del seguito. Maria Antonietta e la principessa di Lamballe dovettero quindi dirsi addio.\nNei primi giorni del settembre 1792 a Parigi e in altre citt\u00e0 francesi ebbero luogo i \"massacri di settembre\" che segnarono l'inizio del Regime del Terrore. La folla travolse le difese di diverse prigioni nelle quali erano detenuti gli aristocratici. Secondo i racconti, i carnefici si accanirono particolarmente sulla principessa di Lamballe, principalmente a causa della sua intimit\u00e0 con la regina. La principessa fu trascinata all'aperto nel cortile della prigione, che sorgeva tra Rue de la Ballet e Rue de Sicile e, in un sommario processo, giur\u00f2 per l'uguaglianza e la libert\u00e0 del popolo, ma non l'odio contro la monarchia, dichiarando: \u00abNon \u00e8 nel mio cuore\u00bb.\nFu sottoposta a torture prima di venire decapitata con un coltello e squartata. I responsabili di questo omicidio furono: \"Charlat\", \"le Grand Nicolas\", \"Grison\" e \"Petite Momi\". La testa mozzata della principessa venne issata su una picca e portata dal \"Grand Nicolas\" in corteo; alla rue Saint Antoine, in seguito, la testa mozza venne scaraventata su un tavolo di un parrucchiere per essere lavata, pettinata e incipriata in modo da farla riconoscere intenzionalmente, poich\u00e9 la folla si stava dirigendo verso il Tempio, la prigione che ospitava i reali. Qui, la famosa Madame Tussaud, ancora giovane apprendista, fece il calco in cera del suo viso come maschera mortuaria, sparita negli anni successivi da un museo londinese.\nLa testa sopra il palo riprese lentamente il suo cammino uscita dalla bottega, seguito dal suo corpo nudo trascinato sopra il selciato per le gambe, arrivando sotto le finestre della torre del Tempio verso le 15, dove era detenuta Maria Antonietta con la famiglia. La regina fu invitata a gran voce ad affacciarsi per dare l'ultimo saluto alla sua amica del cuore; ella per\u00f2 non vide mai la testa e, appena apprese da una guardia di che cosa si trattasse, cadde svenuta. La figlia Maria Teresa scrisse pi\u00f9 avanti: \u00abFu la prima volta che vidi perdere il controllo a mia madre!\u00bb.\nI resti della principessa verso le 19 vennero recuperati dal cittadino Jaques Poitel, il quale, per ordine del duca de Penthi\u00e8vre, ricco suocero della principessa, aveva pagato per riaverli, mescolandosi alle schiere dei sanculotti ormai ubriachi; vedendo che i resti erano stati lasciati incustoditi in un cantiere del quartiere Chatelet a Parigi, li prese, fece richiesta ufficiale della testa alla Comune e port\u00f2 i suoi resti, la notte stessa, a Vernon dal duca stesso che, nel cuore della notte, li seppell\u00ec accanto a un roseto, nel giardino del castello di Bizy a Vernon, dove tuttora riposano.\nNel 1929 papa Pio XI attribu\u00ec alla principessa di Lamballe la qualifica di martire, dichiarandola venerabile."}
{"id": "520478", "revid": "729019", "url": "https://it.wikipedia.org/wiki?curid=520478", "title": "Michele Sepe", "text": "Biografia.\nCrebbe nelle giovanili della , nella stagione 2005-06 si trasfer\u00ec alla con cui fu, nonostante la sua giovane et\u00e0, tra i protagonisti dell\u2019eccezionale promozione del club romano in Super 10 al termine della stagione, con all'attivo ventotto mete marcate. La stagione successiva esord\u00ec in Super 10 con la maglia capitolina.\nCon una carriera internazionale giovanile gi\u00e0 alle spalle, dall'Under-17 all'Under-21, nel giugno del 2006 fu convocato dal C.T. Pierre Berbizier in Nazionale maggiore per il \"tour\" in Giappone e Figi, giocando ambedue le partite. L'esordio avvenne a Tokyo l'11 giugno 2006 nella partita vinta dall'Italia contro il per 52-6.\nNell'estate 2009 si trasfer\u00ec al e l'anno dopo al , dove disput\u00f2 le stagioni di Celtic League 2010-11 e di Pro12 2011-12.\nFu riconvocato in Nazionale nell'estate 2010 per il \"tour\" in Sudafrica dove gioc\u00f2 il secondo \"test match\" contro gli \"Springboks\" segnando l'unica meta azzurra.\nVest\u00ec, inoltre, la maglia della Nazionale A e partecip\u00f2 con la Nazionale a 7 ai Mondiali di Dubai 2009.\nNella stagione 2012-13 gioc\u00f2 con I Cavalieri Prato la finale scudetto, poi persa contro , per poi ritornare, l'anno successivo, a Roma con le con cui vinse il Trofeo Eccellenza 2013-14. Rimase nel Gruppo Sportivo fino alla stagione 2017-18, al termine della quale decise di ritirarsi dall'attivit\u00e0 agonistica, all'et\u00e0 di 32 anni, con davanti un futuro di allenatore nella preparazione atletica."}
{"id": "520480", "revid": "834", "url": "https://it.wikipedia.org/wiki?curid=520480", "title": "NGC 4548", "text": ""}
{"id": "520481", "revid": "834", "url": "https://it.wikipedia.org/wiki?curid=520481", "title": "NGC 4736", "text": ""}
{"id": "520483", "revid": "834", "url": "https://it.wikipedia.org/wiki?curid=520483", "title": "NGC 4192", "text": ""}
{"id": "520484", "revid": "281779", "url": "https://it.wikipedia.org/wiki?curid=520484", "title": "NGC 581", "text": ""}
{"id": "520485", "revid": "20915", "url": "https://it.wikipedia.org/wiki?curid=520485", "title": "NGC 3379", "text": ""}
{"id": "520486", "revid": "7336", "url": "https://it.wikipedia.org/wiki?curid=520486", "title": "Scarto di brillanza", "text": ""}
{"id": "520487", "revid": "281779", "url": "https://it.wikipedia.org/wiki?curid=520487", "title": "NGC 6171", "text": ""}
{"id": "520488", "revid": "228587", "url": "https://it.wikipedia.org/wiki?curid=520488", "title": "NGC 3556", "text": ""}
{"id": "520489", "revid": "20915", "url": "https://it.wikipedia.org/wiki?curid=520489", "title": "NGC 3992", "text": ""}
{"id": "520491", "revid": "834", "url": "https://it.wikipedia.org/wiki?curid=520491", "title": "NGC 4303", "text": ""}
{"id": "520495", "revid": "7336", "url": "https://it.wikipedia.org/wiki?curid=520495", "title": "Scarto di luminosit\u00e0", "text": ""}
{"id": "520496", "revid": "76963", "url": "https://it.wikipedia.org/wiki?curid=520496", "title": "Austin Nichols (attore)", "text": "Biografia.\nAtleta affermato nello sci nautico e membro della squadra nazionale statunitense, durante gli studi superiori, dopo aver subito un serio infortunio alla spalla che ne compromise la carriera, si avvicina al mondo della recitazione.\nLa sua prima apparizione cinematografica di rilievo \u00e8 nel ruolo di J.D. in \"The Day After Tomorrow - L'alba del giorno dopo\" di Roland Emmerich del 2004.\nA questo film seguir\u00e0 l'interpretazione di Jake Hammond in \"Wimbledon\", tennista antipatico e sbruffone che si contende la finale del Torneo di Wimbledon con Peter Colt interpretato da Paul Bettany. Per questa parte sosterr\u00e0 lunghi stage con alcuni grandi campioni del passato, come Pat Cash.\n\u00c8 apparso nella sesta stagione della serie televisiva \"One Tree Hill\" nel ruolo di Julian Baker, per poi avere il ruolo regolare fino alla nona e ultima stagione.\nNel 2008, appare nel video di Will.i.am \"Yes We Can\" in supporto alla campagna presidenziale di Obama, a fianco di numerose celebrit\u00e0.\nNel febbraio 2012 si \u00e8 lasciato con l'attrice Sophia Bush dopo 6 anni di fidanzamento. Nel 2013 \u00e8 iniziata la sua relazione con l'attrice Chloe Bennet, conclusasi nell'estate del 2017. \nDoppiatori italiani.\nNelle versioni in italiano delle opere in cui ha recitato, Austin Nichols \u00e8 stato doppiato da:"}
{"id": "520501", "revid": "12290", "url": "https://it.wikipedia.org/wiki?curid=520501", "title": "La torcia umana", "text": ""}
{"id": "520508", "revid": "125703506", "url": "https://it.wikipedia.org/wiki?curid=520508", "title": "Travis Fimmel", "text": "Come volto di diverse campagne pubblicitarie per Calvin Klein \u00e8 diventato un modello internazionale e tra i pi\u00f9 popolari al mondo.\nHa poi intrapreso la carriera di attore, dove \u00e8 principalmente conosciuto per il ruolo di Ragnar nella serie televisiva \"Vikings\".\nBiografia.\nFiglio di Chris, un allevatore di bestiame, e di Jenny, un'infermiera, \u00e8 cresciuto in campagna, insieme a due fratelli maggiori. Da bambino dava una mano a mungere le mucche e a cacciare le volpi, il suo nomignolo a casa era \"Rangi\". A 17 anni lasci\u00f2 la casa paterna e nel 1997 si trasfer\u00ec a Melbourne, per giocare a \"football\" e studiare Organizzazione di progetto alla RMIT University; tuttavia la sua carriera di giocatore di \"football\" venne bruscamente interrotta dalla rottura di una gamba. Nel 1998, a Melbourne, Fimmel venne scoperto e avvicinato da un collaboratore dell'agenzia di moda Chadwick Model Management, che gli offr\u00ec di entrare in agenzia come modello. Nel 1999 interruppe gli studi e si trasfer\u00ec a Londra, dove trascorse due anni e lavor\u00f2 per qualche tempo in un pub e come guida turistica, decidendo poi di andare negli Stati Uniti.\nNel 2001 si trasfer\u00ec a Los Angeles, dove giunse con soli 60 dollari in tasca e si present\u00f2 immediatamente ad un'agenzia di fotomodelli. L'agenzia gli prest\u00f2 del denaro e gli trov\u00f2 un'abitazione. Fimmel venne presto scritturato per delle apparizioni in videoclip di Jennifer Lopez e Janet Jackson. L'agenzia lo iscrisse poi al concorso per una campagna pubblicitaria per biancheria intima di Calvin Klein: Fimmel vol\u00f2 a New York e venne scelto per il suo aspetto snello e atletico. Nel 2002 la sua \"contraffazione\" rivestita solo di uno slip bianco riemp\u00ec enormi cartelloni pubblicitari e manifesti in tutto il Mondo, rendendolo cos\u00ec un sex-symbol a livello internazionale.\nA Londra si dovette addirittura rimuovere un cartellone pubblicitario perch\u00e9 un'associazione automobilistica aveva affermato che in quel punto le automobiliste rallentavano la marcia causando code ed incidenti stradali. Per la connessa campagna del profumo \"Crave\", Fimmel ottenne un compenso a sei cifre, il secondo pi\u00f9 alto ingaggio che la casa di moda Klein abbia mai pagato ad un modello. Il fisico relativamente snello di Fimmel rompeva con lo standard dei precedenti modelli di Calvin Klein dai fisici molto pi\u00f9 palestrati, come Mark Wahlberg, Antonio Sab\u00e0to Jr. e Michael Bergin.\nNel 2003 Fimmel \u00e8 passato al cinema: a settembre ha impersonato per la televisione americana la parte di John Clayton nella serie \"Tarzan\" prodotta dalla Warner Bros. e basata sui racconti di Edgar Rice Burroughs. Sebbene la serie abbia ottenuto indici d'ascolto pi\u00f9 alti che altre Sitcoms della casa di produzione, \u00e8 stata interrotta dopo sole otto puntate. Successivamente ha preso parte alla serie \"Rocky Point\" nel ruolo di Taj, ma anche questa produzione non \u00e8 durata per un'intera stagione.\nFimmel ha poi ottenuto un ruolo protagonista come assassino tossicodipendente nel thriller psicologico \"Guests\", girato a Sydney (Australia) alla fine di agosto 2005. In questa parte, lui e la sua ragazza penetrano nell'abitazione di un uomo agorafobico e lo prendono in ostaggio. Nel 2009, nella serie \"The Beast\", Fimmel veste i panni di Ellis Dove, un agente dell'FBI in erba, a cui il collega anziano Charles Barker (un gi\u00e0 malato Patrick Swayze, al suo ultimo lavoro), specialista in operazioni sotto copertura, insegna i trucchi del mestiere con una educazione \"non convenzionale\". Nel 2012 ottiene il ruolo di Ragnarr Lo\u00f0br\u00f3k nella serie televisiva \"Vikings\", interpretato fino al 2016, e nel 2015 entra nel cast del film \"Warcraft - L'inizio\", interpretando il personaggio di Anduin Lothar.Nel 2019 prende parte come uno dei protagonisti al film La battaglia di Long Tan, che riscuote un discreto successo. Nel 2019 affianca Margot Robbie nel film \"Dreamland\".\nVita privata.\nConvinto camminatore a piedi nudi, Fimmel rivendica il diritto di andare scalzo a piacimento, facendo tra l'altro (il 28 ottobre 2003) un'audace comparizione a piedi nudi nel programma televisivo \"The Sharon Osbourne Show\". \u00c8 stato spesso visto o fotografato scalzo, o al massimo con ciabatte \"infradito\".\nGli hobby di Fimmel sono il surf, le moto e le automobili. Fimmel, che risiede a Los Angeles, \u00e8 anche un pittore ad olio; tuttavia il suo talento come tale \u00e8 stato largamente trascurato rispetto alla sua carriera professionale.\nDoppiatori italiani.\nNelle versioni in lingua italiana dei suoi lavori, Travis Fimmel \u00e8 stato doppiato da:"}
{"id": "520519", "revid": "125959767", "url": "https://it.wikipedia.org/wiki?curid=520519", "title": "Paolo Mantovani", "text": "Biografia.\nNato a Roma, visse da sfollato a Cremona durante la seconda guerra mondiale per poi fare ritorno nella capitale. Dopo essere stato a Genova per la prima volta da bambino, avendo dovuto affrontare un'appendicectomia presso l'ospedale Gaslini, nel 1955 vi si stabil\u00ec in quanto, in qualit\u00e0 di impiegato della Cameli Petroli, era stato trasferito dagli uffici romani alla sede genovese. Originariamente tifoso della Lazio, la passione per la Sampdoria nacque in lui, paradossalmente, da una grossa delusione nei confronti dell'altra squadra del capoluogo ligure, il Genoa: Mantovani aveva sottoscritto un abbonamento biennale alla tifoseria rossoblu, come l\u2019allora presidente genoano Giacomo Berrino aveva chiesto ai tifosi promettendo che, in cambio, non avrebbe ceduto l'attaccante Gigi Meroni, ma a fine stagione Meroni venne comunque venduto al Torino e Mantovani, deluso, decise di passare sull\u2019altra sponda. Il primo incarico che ricopr\u00ec nella Sampdoria fu quello di addetto stampa, per 3 anni, sotto la presidenza dell\u2019armatore Glauco Lolli Ghetti dal 1973 al 1976; nello svolgere tale lavoro classificava in un archivio tutti i giornalisti, stilando giudizi e pagelle.\nIn questo periodo ebbe luogo la sua grande escalation nel settore petrolifero, commerciando greggio durante la crisi energetica degli anni '70: lasci\u00f2 la Cameli e assieme a due soci, Lorenzo Noli e Mario Contini, fond\u00f2 la \"Pontoil\", portando l\u2019utile da 19 milioni a 12 miliardi, ed entr\u00f2 successivamente nella Nai (Navigazione Alta Italia). \nIl 3 luglio 1979 acquist\u00f2 la Sampdoria, portandola nel giro di pochi anni dalla Serie B ai livelli alti del calcio italiano ed europeo. Allo stesso tempo inizi\u00f2 una complicata vicenda giudiziaria, con accuse alla \"Pontoil\" di evasione fiscale, truffa, costituzione di attivit\u00e0 finanziarie all\u2019estero e successivamente anche contrabbando di petrolio, che spinsero Mantovani, Noli e Contini a rifugiarsi in Svizzera. \nSotto la sua presidenza, caratterizzata dai suoi ottimi rapporti sia con i giocatori che con la tifoseria, la Sampdoria attravers\u00f2 il periodo pi\u00f9 vittorioso della sua storia. Vinse infatti tre Coppe Italia, negli anni 1985, 1988 e 1989 (gli si pu\u00f2 attribure anche la Coppa Italia del 1994, anno seguente alla sua scomparsa, avendo ideato lui la rosa della squadra in tale annata), la Coppa delle Coppe nel 1990, lo scudetto nella stagione 1990-1991 e la Supercoppa italiana nel 1991 e raggiunse un'altra finale di Coppa delle Coppe nel 1989, di due finali di Coppa Italia nel 1986 e nel 1991, la finale di Supercoppa Europea del 1990 le finali di Supercoppa italiana nel 1988, 1989 e 1994 e la finale di Coppa dei Campioni nel 1992. \nIn qualit\u00e0 di presidente, port\u00f2 a Genova giocatori internazionali del calibro di Graeme Souness, Trevor Francis, Sre\u010dko Katanec, Oleksij Mychajly\u010denko e Vladimir Jugovi\u0107 e si distinse anche per la scoperta, grazie anche all'aiuto dei direttori sportivi Claudio Nassi e Paolo Borea, di giovani quali Roberto Mancini, Gianluca Vialli, Moreno Mannini, Fausto Pari, Attilio Lombardo, Luca Pellegrini, Gianluca Pagliuca e Pietro Vierchowod; un altro grande protagonista dei successi dell'era Mantovani fu l'allenatore jugoslavo Vujadin Bo\u0161kov, rimasto sulla panchina blucerchiata dal 1986 al 1992.\nMantovani mor\u00ec il 14 ottobre 1993, all'et\u00e0 di 63 anni, a causa di un cancro ai polmoni. I funerali vennero celebrati due giorni dopo nella Chiesa di Santa Teresa, nel quartiere di Albaro; alla cerimonia parteciparono migliaia di persone per rendergli omaggio e venne messo in scena un funerale jazzistico con l'intervento della Heritage Hall Marching Band, appositamente convocata da New Orleans, che suon\u00f2 \"What a Friend We Have in Jesus\" di Charles Crozat Converse. Tale cerimonia era stata richiesta da Mantovani stesso, che, quando era stato operato a Phoenix (Arizona) nel 1982 per ridurre gli effetti di un infarto, aveva conosciuto questa simpatica usanza. La presidenza della squadra venne quindi assunta da Enrico Mantovani, secondo dei suoi quattro figli e fratello di Francesca (1961), organizzatrice di viaggi, di Filippo (1966-2020), \"team manager\" della \"Samp\" nel 1995-1996 e poi talent scout a Barcellona, e di Ludovica (1971), organizzatrice di eventi ed ex responsabile del settore marketing della \"Samp\".\nIl 6 luglio 2004 il Comune di Genova ha deciso di dedicargli una via cittadina nei pressi del centro commerciale Fiumara di Sampierdarena; a suo nome, nel febbraio 2007, \u00e8 stata intitolata anche una via di Roma, lungo Via Erminio Spalla, nel quartiere Ardeatino.\nA Bogliasco \u00e8 stato realizzato un altorilievo in bronzo, realizzato con il denaro raccolto dai tifosi, raffigurante Mantovani e i principali calciatori doriani protagonisti delle vittorie del periodo 1984-1994, ritratti mentre festeggiano una coppa, con la scritta \"A Paolo...\"; in suo onore, il noto Torneo Ravano, al quale partecipano ogni anno migliaia di alunni appartenenti alle scuole elementari liguri, \u00e8 stato ribattezzato \"Torneo Ravano - Coppa Mantovani\".\nMantovani riposa nel cimitero di Bogliasco, presso la tomba di famiglia.\nL'11 luglio 2021, a seguito della vittoria della nazionale italiana al campionato europeo di calcio, il commissario tecnico Roberto Mancini, ex giocatore della Sampdoria di Mantovani, dedic\u00f2 il successo allo storico presiddente blucerchiato.\nVicende giudiziarie.\nNella sua carriera imprenditoriale ha subito diversi processi, venendo sempre assolto. \nNel 1985 \u00e8 stato prosciolto per insufficienza di prove dal reato di esportazione di capitali (mille miliardi di lire); nello stesso anno venne messo sotto accusa per associazione a delinquere insieme a 123 persone, tra cui petrolieri, Fiamme gialle, funzionari dello Stato e militari, nei cui conti correnti furono trovati un centinaio di miliardi di lire (poi sequestrati) provenienti dai traffici clandestini, e fu messa sotto sequestro persino la Sampdoria vincitrice della Coppa Italia 1985, i cui tre miliardi e mezzo di azioni del capitale sociale erano stati intestati da Mantovani ai figli Enrico e Francesca. L'anno seguente fu prosciolto dall'accusa di falso in bilancio nella Pontoil. Nel 1987, nel famoso processo per lo \"scandalo petroli\" per truffa aggravata e contrabbando di olii minerali (altri imputati erano i generali della Finanza Giudice e Lo Prete), \u00e8 stato nuovamente scagionato dopo che le indagini, iniziate nel 1978, avevano coinvolto 18 diverse magistrature in indagini coordinate, nel tentativo, tutt'altro che agevole, di ricostruire la dinamica dei fatti di contrabbando. Risult\u00f2 presto chiaro come questa cosiddetta truffa o scandalo fosse stata possibile \"per le disposizioni legislative che la favorirono, per gli stretti legami tra la classe politica e gli uomini d'affari, per la connivenza di alti funzionari e ufficiali preposti ai controlli\"."}
{"id": "520533", "revid": "228587", "url": "https://it.wikipedia.org/wiki?curid=520533", "title": "Ipc", "text": ""}
{"id": "520549", "revid": "131358", "url": "https://it.wikipedia.org/wiki?curid=520549", "title": "Sportul Studen\u0163esc", "text": ""}
{"id": "520559", "revid": "14691", "url": "https://it.wikipedia.org/wiki?curid=520559", "title": "Busy wait", "text": ""}
{"id": "520564", "revid": "33689", "url": "https://it.wikipedia.org/wiki?curid=520564", "title": "Betty Ong", "text": "Biografia.\nFiglia di Harry Ong senior e di Yee-gum Oy, ultima di quattro figli, crebbe nella Chinatown di San Francisco, diplomandosi alla George Washington High School. La famiglia, molto rispettata all'interno della comunit\u00e0, gestiva una piccola drogheria su Jackson Street.\nDurante il dirottamento del volo AA11 dell'11 settembre 2001, inform\u00f2 via telefono la American Airlines (per la quale lavorava come assistente di volo) su quanto stesse avvenendo. Attraverso la sua chiamata, durata 23 minuti, si riusc\u00ec a ricostruire l'identit\u00e0 dei dirottatori, il posto da loro occupato sul velivolo ed altre informazioni importanti.\nI suoi resti vennero ritrovati fra i rottami dell'aereo e del World Trade Center. Circa 200 membri della comunit\u00e0 cinese di San Francisco si riunirono, nei giorni successivi, in un piccolo parco di Chinatown per tributare il giusto riconoscimento ad una delle esponenti pi\u00f9 conosciute e rispettate della comunit\u00e0. Anche il sindaco Willie Brown fu presente alla manifestazione, arrivando a definire l'11 settembre 2001 come il \"giorno di Betty Ong\"."}
{"id": "520565", "revid": "123692444", "url": "https://it.wikipedia.org/wiki?curid=520565", "title": "Internet and computing core certification", "text": "Internet and computing core certification (IC3) \u00e8 una certificazione internazionale che attesta le competenze di base nell'uso del personal computer. Risulta una certificazione valida per attestare le competenze informatiche al pari delle certificazioni ECDL ed IDCERT.\nIl programma \u00e8 gestito a livello mondiale da Certiport .\nPer conseguire questa certificazione bisogna sostenere i seguenti 4 esami (per la versione IC3 2005 plus)."}
{"id": "520566", "revid": "188717", "url": "https://it.wikipedia.org/wiki?curid=520566", "title": "Proiezioni coniche", "text": ""}
{"id": "520567", "revid": "2048676", "url": "https://it.wikipedia.org/wiki?curid=520567", "title": "Frontifocometro", "text": "Il frontifocometro \u00e8 uno strumento di misura utilizzato dal Medico Oculista e dall'ottico-optometrista, la cui funzione \u00e8 quella di misurare il potere diottrico (o convergente) di una lente.\nStruttura.\nIl frontifocometro \u00e8 composto essenzialmente da sette parti:\nFunzionamento.\nA strumento azzerato, la mira \u00e8 posta sul fuoco oggetto del condensatore. Anteponendo una lente da misurare, la focale viene traslata ed \u00e8 necessario riportare l'immagine, data dal condensatore, sul fuoco oggetto della lente stessa.\nConsiderato che il cammino della luce \u00e8 di senso opposto, tra lente condensatrice e misurata, \u00e8 necessario appoggiare sul poggialente la parte posteriore di quest'ultima.\nLa distanza \"x\" della mira risulta essere proporzionale alla \"potenza frontale posteriore\", \"P\" della lente misurata.\ndove f \u00e8 la focale del condensatore.\nIl valore risultante \u00e8 quello riscontrabile sulla scala del frontifocometro, ed indica il potere frontale della lente esaminata.\nTipi di frontifocometro.\nI frontifocometri si differenziano in:\nFrontifocometri a visione diretta.\nI primi strumenti atti alla misurazione del potere diottrico, composti da una struttura lineare ottica, composta da obiettivo, condensatore e poggialente. La visione \u00e8 monoculare.\nFrontifocometri a proiezione (automatici).\nStrumentazione moderna, composta da uno schermo, al posto dell'oculare, in cui viene proiettata la mira di traguardo. La visione \u00e8 binoculare, ed esente da difetti generati dall'accomodazione del misuratore o dalla mancata taratura dell'oculare. All'interno dello strumento \u00e8 inserito un prisma compensatore aggiuntivo, che permette un posizionamento pi\u00f9 preciso della mira.\nFrontifocometri elettronici.\nNon si ha pi\u00f9 la presenza delle mire e delle immagini generate dalle focali delle lenti esaminate. Il valore viene presentato in forma digitale direttamente sul monitor dello strumento."}
{"id": "520568", "revid": "1873017", "url": "https://it.wikipedia.org/wiki?curid=520568", "title": "Chinte", "text": "Il Chinte \u00e8 un kata praticato negli stili (\"Sh\u014drin-ry\u016b\", \"Shit\u014d-ry\u016b\" e \"Shotokan\") dell'arte marziale del Karate.\nStoria.\nIl kata Chinte (\u73cd\u624b, lett. \u201cMani rare\u201d), detto anche Chinti in okinawense, come tutti i kata pi\u00f9 antichi, \u00e8 la rielaborazione di una forma cinese. Praticato esclusivamente nell'area di Shuri (Okinawa) fino dal XVIII secolo, conserva molti elementi del to-de originale, come alcune alternanze di posizione tra parata e contrattacco che si sono perse nel karate moderno e sportivo.\nNello sforzo di propagandare l'arte in Giappone, il maestro Funakoshi, conscio del nazionalismo imperante e della costante rivalit\u00e0 del Giappone con la Cina (che sfoci\u00f2 poi in guerra), cambi\u00f2 il nome a molti kata, sostituendo gli impopolari termini cinesi con altri nipponici. Anche \"\"chinte\" non sfugg\u00ec alla regola e venne chiamato \"shoin\"\". Ma, a differenza di quasi tutti gli altri kata e per motivi sconosciuti, in seguito venne nuovamente chiamato con il suo nome originale. Itosu lo apprese da un maestro di Tomari di nome Gusukuma, allievo di un cinese di nome Annan proveniente dal Fujian, che si era rifugiato presso un cimitero sulle montagne vicino a Tomari dopo essere scampato a un naufragio sulla costa di Okinawa. La versione moderna del kata che si studia nello Shotokan risulta integra solo parzialmente: ci sono infatti tre piccoli saltelli alla fine per tornare nel punto di partenza, mancando la parte conclusiva. Viceversa, la versione antica tramandata fino ai nostri giorni dallo Shorin Ryu Kyudokan e dallo Shito Ryu, risulta del tutto integra e senza i saltelli finali. Poich\u00e9 i fondatori dello Stile Shotokan, dello Shit\u014d-ry\u016b e dello Sh\u014drin-ry\u016b hanno attinto tutti invariabilmente dallo stesso insegnamento (quello di Ank\u014d Itosu), gli studi oggi concordano nel ritenere che lo Shotokan abbia apportato sensibili modifiche ai kata classici anche per la necessit\u00e0 di occultare una trasmissione lacunosa avvenuta al suo interno."}
{"id": "520574", "revid": "1745361", "url": "https://it.wikipedia.org/wiki?curid=520574", "title": "Dopo la prova", "text": "Dopo la prova \u00e8 un film TV del 1984 scritto e diretto dal regista svedese Ingmar Bergman, realizzato per la televisione ma distribuito anche nelle sale cinematografiche.\n\u00c8 stato presentato fuori concorso al 37\u00ba Festival di Cannes.\nTrama.\nSul palcoscenico di un teatro \"dopo la prova\" il vecchio regista Henrik Vogler, che \u00e8 alle prese con la messa in scena dell'opera \"Il sogno\" di Strindberg, dorme con la testa appoggiata su un copione mentre si sente la sua voce fuori campo che dice: \"Dopo le prove mi trattengo volentieri sul palcoscenico. Mi serve per riflettere in pace e con calma sul lavoro della giornata. \u00c8 nell'ora del crepuscolo che piomba il silenzio sul grande teatro\" .\nEntra intanto una giovane attrice, Anna, che ha perso un braccialetto e tra i due si intreccia un dialogo e la colonna sonora viene sovrastata dalla voce che, fuori campo, espone i pensieri dell'uomo. Anna parla del padre e della madre, anch'ella attrice e morta alcolizzata e dice di averla odiata. Il regista ricorda che era una bellissima donna. Poi Henrik parla dei problemi dello spettacolo e fa alcune considerazioni sul teatro. Segue un breve flashback in cui si vede il regista bambino nascosto tra due riflettori. I due continuano ancora a parlare. Lui le parla della morte, dell'infanzia del suo rapporto con gli attori e con il pubblico e lei parla ancora dei genitori e ne ricorda i litigi.\nIntanto Henrik rivede come in sogno Rakel, la madre di Anna che anni addietro aveva amato e che era morta in una clinica per alcolisti da ormai cinque anni.&lt;br&gt;\nIl secondo dialogo avviene tra Henrick e Rakel che dopo averlo invitato a fare l'amore gli rimprovera la piccola parte che le ha assegnato e piange lamentandosi e gli riferisce di aver litigato con il marito. A questo punto, in un secondo e breve flashback, si vede in un angolo del palcoscenico Anna bambina. I due continuano a dialogare e Rakel chiede a Henrick di avere ancora fiducia in lei, ma egli la respinge per poi seguirla per alcuni passi chiamandola per nome. Attraverso la voce fuori campo si ascoltano i suoi pensieri: \"Le cose di sempre che si ripetono. Andarle dietro e chiamarla per nome. E poi di nuovo menzogne e inutili riconciliazioni, coscienza in subbuglio, paura, maledizioni represse e infine piet\u00e0: sempre lo stesso meccanismo\" .\nIl terzo dialogo avviene ancora tra Henrick e Anna e il regista le confessa di provare per lei un sentimento d'amore. Anna gli confida di essere rimasta incinta di un certo Johan e di avere abortito, poi lo bacia. Lui le confida la sua solitudine e ricorda la loro vita insieme, ma \u00e8 solo fantasia. Anna deve lasciarlo perch\u00e9 ha una prova alla radio e gli dice di non essere triste. Henrick rimane solo a fantasticare e a riflettere e si sente la sua voce che dice: \"La cosa che pi\u00f9 mi preoccupa in questo momento \u00e8 che non ho potuto sentire le campane della chiesa\" ."}
{"id": "520577", "revid": "287204", "url": "https://it.wikipedia.org/wiki?curid=520577", "title": "Codice Guobiao", "text": ""}
{"id": "520596", "revid": "599013", "url": "https://it.wikipedia.org/wiki?curid=520596", "title": "Ricardo Faty", "text": "Biografia.\nNato in Francia da padre senegalese e madre capoverdiana, \u00e8 fratello di Jacques Faty, anch'egli calciatore professionista.\nCarriera.\nClub.\nProfessionista dal maggio del 2006 con la maglia dello Strasburgo, colleziona sette presenze tra campionato francese e Coppa UEFA, dove, durante la partita -Strasburgo, l'allenatore Luciano Spalletti nota questo giovane calciatore e lo segnala alla dirigenza giallorossa.\nNel giugno 2006 la Roma lo acquista pagando una indennit\u00e0 di formazione di 360.000 euro allo Strasburgo e gli fa firmare un contratto di durata fino al 2011. Faty debutta dopo appena due giornate di campionato contro il Siena subentrando a dieci minuti dalla fine della partita. Durante la sua permanenza alla Roma viene utilizzato poco da Luciano Spalletti ma quando scende in campo dimostra grandi qualit\u00e0 fisiche e tecniche.\nNell'estate del 2007 il giovane francese viene ceduto in prestito, della durata di due anni, ai tedeschi del Bayer Leverkusen, la settimana successiva al trasferimento del difensore brasiliano Juan alla . Nella sessione invernale di calcio mercato 2008 il centrocampista \u00e8 ceduto al Nantes in prestito.\nDopo aver fatto ritorno alla Capitale nel 2009, Faty esordisce in Europa League contro il Kosice. Ad agosto del 2010 Faty passa al club greco dell'Aris Salonicco. Il 16 dicembre in Europa League segna il gol decisivo nella partita Aris Salonicco-Rosenborg. Il 12 giugno 2012 viene ufficializzato il suo passaggio all'Ajaccio con un contratto biennale dopo essersi svincolato dall'Aris.\nLa stagione seguente la trascorre in Belgio, alla corte dello con cui rimane solo per una stagione, collezionando una trentina di presenze totali. In seguito si trasferisce in Turchia, prima al e poi all'.\nIl 16 settembre 2020 viene acquistato dalla .\nNazionale.\nDopo alcune presenze con la Nazionale Under-21 di calcio della Francia, sceglie di giocare per la nazionale senegalese. Il 29 febbraio 2012 fa il suo esordio con la nazionale africana nella partita amichevole pareggiata per 0-0 contro il Sudafrica.\nStatistiche.\nPresenze e reti nei club.\n\"Statistiche aggiornate al 27 ottobre 2020.\""}
{"id": "520604", "revid": "400694", "url": "https://it.wikipedia.org/wiki?curid=520604", "title": "Trill (pianeta)", "text": "Trill \u00e8 il nome comune e pi\u00f9 conosciuto del pianeta di Classe M dell'universo immaginario di Star Trek, patria della razza simbiontica Trill; nello specifico, il pianeta \u00e8 chiamato Threll V, ovvero il 5\u00ba pianeta del sistema Threll (Threll \u00e8 la stella intorno a cui i pianeti di tale sistema ruotano).\nTrill \u00e8 un mondo famoso per i suoi abitanti \"uniti\", beneficiari di un'intima unione simbiotica tra le due forme di vita senzienti del pianeta: gli umanoidi Trill e una specie di piccoli simbionti vermiformi. La maggior parte dei tratti della personalit\u00e0 e dei ricordi della forma di vita combinata sono forniti dai simbionti, che vivono estremamente a lungo. \nQuindi l'aspetto esteriore di un Trill non \u00e8 necessariamente concorde con la sua et\u00e0. \nI simbionti possono essere considerati come delle capsule del tempo viventi, che preservano i valori e le antiche tradizioni di Trill."}
{"id": "520607", "revid": "1543377", "url": "https://it.wikipedia.org/wiki?curid=520607", "title": "KTorrent", "text": "KTorrent \u00e8 un client BitTorrent per KDE sviluppato in C++ usando il toolkit Qt. KTorrent fa parte di KDE Extragear. L'interfaccia \u00e8 tradotta in lingua italiana.\nControversie.\nAlcuni tracker privati bittorrent hanno bandito questo client perch\u00e9, prima della versione 2.0, inviava statistiche errate. Nonostante l'errore sia stato corretto, non tutti i tracker hanno cessato la discriminazione anche se ormai \u00e8 raro incorrere in un ban. Alcuni tracker hanno bandito solo le vecchie versioni ma consentono l'uso di quelle pi\u00f9 recenti (perlomeno a partire dalla 4.0.0)."}
{"id": "520608", "revid": "1318658", "url": "https://it.wikipedia.org/wiki?curid=520608", "title": "Zangief", "text": "Zangief \u00e8 un personaggio della saga videoludica \"Street Fighter\".\nComparso a partire dal secondo capitolo, \u00e8 diventato uno dei personaggi pi\u00f9 popolari della serie. \u00c8 una presenza fissa nella serie e appare anche nei vari Marvel Vs. Capcom.\nIl personaggio.\nNato e cresciuto nelle desolate campagne a nord dell'ex Unione Sovietica, Zangief si \u00e8 allenato giorno e notte con assoluta determinazione, sconfiggendo gli enormi orsi della Siberia per allenarsi. Dopo aver vinto svariati titoli mondiali (devolvendo interamente i suoi profitti per la causa comunista), ha incontrato il Comandante M. Bison che, promettendogli un nuovo futuro per s\u00e9 e per la \"Santa Madre Russia\", riesce ad ingannarlo e ad assoldarlo nelle sue fila.\n\u00c8 un campione di wrestling, ed infatti nel gioco \u00e8 l'unico personaggio a vantare una quantit\u00e0 innumerevole di prese. In realt\u00e0, il personaggio di Zangief non \u00e8 del tutto originale all'interno di giochi Capcom; infatti il massiccio personaggio \u00e8 ispirato a Haggar di Final Fight. Anche Haggar era un grosso wrestler il cui stile di combattimento \u00e8 focalizzato su prese e proiezioni. Inoltre Zangief \u00e8 un ammiratore di quest'ultimo.\nZangief assomiglia al simbolo della sua nazione: l'orso russo. Buono di natura fuori dal ring, Zangief ha dovuto abbandonare la Federazione di Lotta Russa per mancanza di avversari forti. Dopo la disgregazione dell'Unione Sovietica e il conseguente trasferimento in Occidente, il gigante russo ha imparato dai colleghi statunitensi tutti i trucchi del mestiere aggiungendo molte mosse micidiali al suo gi\u00e0 ben nutrito arsenale.\nNel film \"Street Fighter - Sfida finale\" Zangief \u00e8 interpretato da Andrew Bryniarski con la voce italiana di Alessandro Rossi. Nel doppiaggio italiano del film \"Ralph Spaccatutto\" la voce di Zangief \u00e8 del capitano della nazionale di rugby italiana, Sergio Parisse.\nAspetto fisico.\nZangief si presenta come un gigante di 214 centimetri e pesante 181 chili. \u00c8 parecchio massiccio, ha diverse cicatrici a forma di X ed ha barba e capelli marroni. Ha gli occhi azzurri.\nAccoglienza.\nFin dalla sua prima apparizione Zangief \u00e8 stato uno dei personaggi pi\u00f9 amati dai fan per via della sua caratterizzazione.\nLa rivista \"Play Generation\" lo classific\u00f2 come il miglior personaggio con il bicipite pi\u00f9 pompato dei videogiochi usciti su PlayStation 2 tenendo conto della sua apparizione in \"Street Fighter Alpha Anthology\"."}
{"id": "520610", "revid": "14691", "url": "https://it.wikipedia.org/wiki?curid=520610", "title": "DIMM", "text": ""}
{"id": "520612", "revid": "1745361", "url": "https://it.wikipedia.org/wiki?curid=520612", "title": "M\u00f3rr\u00edgan", "text": "La M\u00f3rr\u00edgan (spesso reso senza accenti, Morrigan) \u00e8 una delle pi\u00f9 importanti divinit\u00e0 irlandesi, una delle \"furie guerriere\" dei miti irlandesi, fortemente associata alla guerra, alla morte e al fato.\nNome.\nNelle fonti, il nome della M\u00f3rr\u00edgan \u00e8 sempre preceduto dall'articolo determinativo (\"an M\u00f3rr\u00edgan\" o \"an M\u00f3rr\u00edgu\").\nPer quanto riguarda la sua etimologia, risale a un pi\u00f9 antico nome irlandese, \"M\u00f3r R\u00edoghain\", che si traduce letteralmente come \"grande regina\" (da \"m\u00f3r\", \"grande\", e \"r\u00edgan\", \"regina\"); tale significato \u00e8 lo stesso del nome dell'antica dea indoeuropea Rigantona, a cui il nome della M\u00f3rr\u00edgan viene talvolta ricondotto. Alternativamente, il primo elemento di \"M\u00f3r R\u00edoghain\" pu\u00f2 anche essere identificato con il germanico \"mahr\" (\"incubo\", la stessa radice di \"nightmare\"), con il significato di \"regina dei fantasmi\". \nTradizionalmente, il suo nome veniva anche ricollegato al vocabolo celtico \"mor\" (\"mare\"), una connessione generalmente rifiutata dai linguisti moderni; a questo elemento risale probabilmente il nome della fata Morgana, la quale viene, a volte, ricollegata alla stessa M\u00f3rr\u00edgan.\nDescrizione.\nLa M\u00f3rr\u00edgan fa parte dei T\u00faatha D\u00e9 Danann, ed \u00e8 figlia di Fiacha mac Delba\u00edth e di Ernmas e sorella di Badb e Macha. \nViene descritta come una mutaforma, che ama assumere in particolar modo la forma di corvo o cornacchia, sorvolando i campi di battaglia e divorando i cadaveri o apparendo come una vecchia megera che chiama i guerrieri alla morte. Si presenta inoltre anche come un'anguilla, una mucca bianca dalle orecchie rosse, un lupo grigio-rosso o una donna o gigantessa che lava i panni insanguinati vicino ai campi di battaglia, oltre ad essere in grado di invecchiare o ringiovanire a piacimento. La sua caratteristica di mutaforma la avvicina alla figura del druido come bardo-stregone, un ruolo che ella stessa assume in alcune storie, intonando canzoni per portare vittoria, praticando la divinazione e prevedendo il futuro.\n\u00c8 legata anche alla fertilit\u00e0 e alla sessualit\u00e0, e alcune storie le attribuiscono un appetito sessuale insaziabile; ella sedurrebbe i soldati prima della battaglia, e condurrebbe i suoi amanti alla vittoria.\nRapporto con Macha, Badb e Nemain.\nLa M\u00f3rr\u00edgan viene frequentemente associata ad altre dee guerriere irlandesi, Macha, Badb e Nemain; questa connessione assume spesso una forma triadica, in cui tre di queste quattro dee formano una triade chiamata \"Morr\u00edgna\" (che \u00e8 il plurale di M\u00f3rr\u00edgan). Tuttavia, sebbene nella mitologia celtica fosse comune avere triadi di personaggi, specialmente tra quelli femminili, la Morrigan e le altre tre dee presentano una situazione particolare: la M\u00f3rr\u00edgan \u00e8 sorella di Macha e Badb, in quanto tutte figlie di Fiacha mac Delba\u00edth, ma questa triade viene spezzata dal fatto che Macha muore per mano di Balor nella seconda battaglia di Mag Tuire. Alcune fonti sopperiscono a questa mancanza sostituendo Macha con Nemain. \n\u00c8 possibile che, originariamente, vi fosse effettivamente una triade divina, con cui \u00e8 stata in seguito fatta confusione; \u00e8 altres\u00ec possibile che la M\u00f3rr\u00edgan e la Morr\u00edgna siano la stessa cosa e che le quattro dee, che non appaiono mai contemporaneamente in alcuna scena, fossero in origine una sola figura, con Badb (\"corvo della battaglia\"), Macha (sempre \"corvo\") e Nemain (\"panico\" o \"furia\") quali attributi della M\u00f3rr\u00edgan. Va inoltre notato che, nel \"Lebor Gab\u00e1la \u00c9renn\", la M\u00f3rr\u00edgan \u00e8 identificata anche con Anu, una dea madre citata anche nel \"Sanas Cormaic\".\nNei miti.\nLa M\u00f3rr\u00edgan appare nel \"Cath Maige Tuired\", dove interviene in entrambe le battaglie di Mag Tuireadh: nella prima aiuta a sconfiggere i Fir Bolg; nella seconda, dopo che il Dagda si \u00e8 unito a lei lungo il fiume Uinnius, gli garantisce la vittoria contro i Fomori. Alla fine, Badb (che per\u00f2, per com'\u00e8 formulato il testo, potrebbe anche essere un altro nome per indicare la M\u00f3rr\u00edgan), formula due profezie, una che preannuncia un periodo di pace, abbondanza e felicit\u00e0 e l'altra, antitetica alla prima, in cui prevede un futuro cupo, violento e sterile. \n\u00c8 presente anche nel \"Ciclo dell'Ulster\", dove invece viene respinta dall'eroe C\u00fa Chulainn: adirata, la M\u00f3rr\u00edgan si accanisce contro di lui, portandolo infine alla morte e, al momento del suo trapasso, si posa sulla sua spalla in forma di corvo, reclamando la sua vita.\nSecondo una leggenda, inoltre, la M\u00f3rr\u00edgan sarebbe apparsa nell'anno 637 durante la battaglia di Moyrath, volando sopra gli schieramenti dei druidi per guidarli e incoraggiarli; questi ultimi, comunque, vennero sconfitti."}
{"id": "520614", "revid": "88740", "url": "https://it.wikipedia.org/wiki?curid=520614", "title": "Parco naturale regionale delle Alpi Apuane", "text": "Il parco naturale regionale delle Alpi Apuane \u00e8 un'area naturale protetta con sede legale nel Comune di Stazzema, ma ha anche uffici a Castelnuovo di Garfagnana, Massa e Seravezza (Versilia).\nNel 1985, a seguito di una raccolta di firme partita molti anni prima e la presentazione nel 1978 di una legge di iniziativa popolare, la Regione Toscana istitu\u00ec il Parco naturale Regionale delle Alpi Apuane. Nel 1997, con la Legge Regionale 65/1997 ne venne ridotto il perimetro da circa 54.000 ettari agli attuali 20.598 ettari (200\u00a0km\u00b2), in modo da tutelare la presenza delle cave di marmo, riclassificate come \u201c\"aree contigue\"\u201d. Grazie a tale riclassificazione, nel 2021 il Consiglio di Stato ha rigettato il ricorso delle associazioni ambientaliste contro la riapertura di cave nelle suddette aree. A causa della tutela ambientale ritenuta insufficiente, Il Fatto Quotidiano ha definito il Parco naturale regionale delle Alpi Apuane un \"parco regionale burla\".Gli ambiti geografici del parco sono:\nDal 2012, il parco \u00e8 entrato a far parte della rete dei Geoparchi mondiali UNESCO. Nel 2020 \u00e8 stata avviata una petizione per la sua trasformazione in un parco nazionale. C'\u00e8 inoltre la proposta di accorparlo al gi\u00e0 esistente e contiguo Parco Nazionale dell'Appennino Tosco-Emiliano. \nLe Alpi Apuane infatti racchiudono circa il 50% della biodiversit\u00e0 toscana, compresi alcuni endemismi. Sono presenti, tra la flora e la fauna, anche specie rare e relitte, tra i quali il tritone alpestre, minacciato dalla Cava Valsora. Da notare che il comprensorio delle Apuane \u00e8 parte della rete Natura 2000 e racchiude aree di elevato interesse ambientale come ad esempio Important Bird and Biodiversity Area, Zone di Protezione Speciale, Zone speciale di conservazione, Siti di Interesse Comunitario, Oasi WWF, Oasi LIPU e aree di rilevanza erpetologica. Inoltre \u00e8 attiva una collaborazione tra Parco Nazionale dell'Appennino Tosco-Emiliano e Parco regionale delle Alpi Apuane per la protezione del lupo. \nAnche da un punto di vista escursionistico, alpinistico e speleologico, le Apuane sono un territorio di pregio, ricco di sentieri, vie ferrate (quella del Monte Procinto, aperta nel 1893, \u00e8 la pi\u00f9 antica d'Italia), vie d'arrampicata e cavit\u00e0 carsiche, spesso minacciate dalle cave. Nel 2021 il C.A.I. ha proposto l'istituzione di un \"Parco Culturale delle Apuane\".\nInoltre nell'area sono presenti emergenze storiche, artistiche ed archeologiche, alcune delle quali legate alla stessa attivit\u00e0 estrattiva antica. Nel 2000, tramite una legge nazionale tuttora valida, fu decretata l'istituzione del \"Parco Archeominerario delle Alpi Apuane\" per tutelare dall'attuale attivit\u00e0 estrattiva le testimonianze di quella di epoca antica, ma la cui effettiva istituzione \u00e8 tuttavia sospesa dal 2006, nonostante i pareri favorevoli degli enti locali. Per ovviare ai ritardi, nel 2003 il Parco naturale Regionale delle Alpi Apuane ha istituito il \"Sistema museale di archeologia mineraria delle Alpi Apuane\". Sono inoltre presenti testimonianze della Linea Gotica, delle lotte partigiane e della Seconda Guerra Mondiale, come il Parco Nazionale della Pace di Sant'Anna di Stazzema e il Parco della Resistenza al Monte Brugiana.\nIl parco comprende una grande variet\u00e0 di ambienti montani e collinari e le famose cave di marmo bianco, attorno alle quali si \u00e8 sviluppata un'aspra battaglia politica e legale che vede contrapposti da un lato gli industriali che ne detengono le concessioni e dall'altro ambientalisti, che si battono per la loro chiusura.\nTerritorio.\nI 4/5 dell'intera superficie del parco si trovano in provincia di Lucca in particolar modo la Garfagnana presenta nel suo territorio il parco dell'Orecchiella e 9 comuni: Minucciano, Camporgiano, Vagli Sotto, Careggine, Castelnuovo di Garfagnana, Molazzana, Fabbriche di Vergemoli, Gallicano, e Pescaglia.\nLe montagne presenti della zona, formate da rocce calcaree, presentano gli aspetti tipici del fenomeno carsico: doline, foibe e grotte.\nIl numero di torrenti e fiumi \u00e8 molto alto in questa zona. Per questo motivo la maggior parte viene utilizzata con lo scopo di formare laghi artificiali utilizzati per produrre energia elettrica. I laghi pi\u00f9 importanti con questa funzione sono:\nNelle valli della Turrite di Gallicano e dell'Edron, sorgono due antichi santuari che hanno in comune la particolarit\u00e0 di possedere un muro che ha il compito di nascondere una serie di stanze sotterrane dove si conservano ancora gli arredi destinati al culto. Il pi\u00f9 grande dei due \u00e8 l'Eremo dei Calomini, nel Comune di Vergemoli, mentre l'altro \u00e8 l'eremo di San Viano, situato a poco distanza da Vagli Sopra.\nSituate sul versante sud del Monte Sumbra sono presenti due rarit\u00e0 naturalistiche: il grande arco naturale del Monte Forato e le \"marmitte dei giganti\" (pozzi glaciali).\nAll'interno del parco sono presenti anche innumerevoli miniere adesso abbandonate che in passato ricoprirono un ruolo fondamentale per l'economia del tempo. Importanti furono le miniere di Trimpello, nei pressi della Grotta del Vento, che furono l'unica fonte di estrazione del ferro per gli Estensi. Altre miniere sono situate sul Monte Tambura e a Verrucolette nel comune di Minicciano. Dalle miniere della Versilia e di Massa venivano estratti minerali come rame, zolfo, argento e zinco.\nGrotte.\nSul territorio della Garfagnana troviamo numerose grotte di grande importanza dal punto di vista mineralogico che offrono la possibilit\u00e0 di effettuare escursioni e visite guidate al loro interno:\nFlora e vegetazione.\nL'area del parco regionale \u00e8 caratterizzata da una notevole biodiversit\u00e0 vegetale che, a sua volta, \u00e8 dovuta alla vasta gamma di ambienti che si incontrano nell'area protetta. Ai due estremi ci sono i versanti aridi e assolati affacciati sul Mar Ligure, caratterizzati da substrati calcarei, e i pendii con suoli acidi dovuti al disfacimento di rocce di natura silicea e pi\u00f9 ricchi di acqua perch\u00e9 con esposizione a settentrione. Questo tipo di nicchia ecologica si ritrova in particolare sul versante delle Alpi Apuane che guarda verso la Garfagnana. Alle quote pi\u00f9 basse sul versante marittimo si trovano la macchia mediterranea e zone coltivate, tra le quali hanno particolare importanza paesaggistica gli oliveti. Pi\u00f9 in alto predominano i boschi di latifoglie, con la presenza del leccio, del cerro e del carpino oltre che del castagno, un tempo estesamente coltivato, mentre ancora pi\u00f9 in alto predominano le faggete. Sulla cima delle montagne pi\u00f9 alte la vegetazione arborea scompare e al suo posto, nelle zone a substrato siliceo, si trova la \"brughiera di altitudine\", caratterizzata anche dalla presenza di due diverse specie di mirtillo (\"Vaccinium myrtillus\" e \"Vaccinium gaultherioides\"). Molto caratteristica \u00e8 anche la vegetazione delle vette calcaree, che cresce su suoli che si originano dal disfacimento superficiale del marmo e che sostengono una rada copertura della caratteristica \"vegetazione casmofila\". Si tratta di popolamenti di bassi arbusti e di erbe tra le quali si trovano alcune specie endemiche, quali \"Athamanta cortiana\" e \"Silene lanuginosa\".\nInsediamenti preistorici.\nSecondo diversi studi effettuati le prime tracce di presenza umana risalgono al Paleolitico medio e sono da attribuirsi all'uomo di Neanderthal del quale \u00e8 stato scoperto un femore nella Grotta all'Onda, situata sulle Alpi Apuane dalla parte del versante della Versilia. Qualche ritrovamento \u00e8 stato fatto anche in superficie nei paesi di Verrucole, Forcola, Sillicagnana e Calabricchia con alcuni manufatti e strumenti litici.\nManufatti musteriani sono stati ritrovati lungo il crinale appenninico, presso il Passo del Giovarello a 1660 m sul livello del mare, fatto questo molto raro a quote cos\u00ec elevate.\nDurante la fase antica del Paleolitico Superiore le testimonianze dell'uomo sono molto rare: un esempio \u00e8 il ritrovamento, sulla sponda orografica sinistra del fiume Serchio, a quota 320 m, nei pressi di Pontecosi e Pieve Fosciana, dei resti di un insediamento della cultura aurignaziana (40.000-28.000 anni fa).\nNessuna traccia della presenza umana \u00e8 stata riscontrata fino ad ora nel periodo dell'ultima glaciazione (24.000-18.000 anni fa), quando solo una piccola parte di territorio, tra le Apuane e l'Appennino, rimaneva libera dai ghiacci. Le fronti glaciali scendevano fino a circa 750 m di quota e il limite nivale era posto all'altitudine di circa 1200 m. L'uomo ricompare nella Valle del Serchio al termine della glaciazione durante la fase di miglioramento climatico nota come Allerod (11.800-10.800 anni fa), quando alcuni gruppi di cacciatori raccoglitori dell'Epigravettiano finale si stabilirono in insediamenti all'aperto e in ripari sotto la roccia, praticando la caccia specializzata allo stambecco. I campi base erano situati in prossimit\u00e0 dei fondovalle. Gli unici insediamenti in quota sono le officine litiche di \"Casini di Corte\" e de \"La Greppia\", situate nel parco naturale dell'Orecchiella, nelle quali veniva lavorata la materia prima della zona.\nNumerosi gruppi di cacciatori raccoglitori mesolitici compaiono a partire da 9400 anni fa circa. I campi base sono ancora prevalentemente situati sul fondovalle e in luoghi come \"Isola Santa e \"Piazzana\", importanti accampamenti estivi si trovano anche oltre i 1500 metri di quota: Bagioletto, Lama Lite, Monte Cusna, Passo della Comunella, Le Coste.\nA partire da circa 6600 anni fa i gruppi mesolitici scompaiono e in particolar modo la Garfagnana viene frequentata da piccoli gruppi di agricoltori neolitici per approvvigionamento di materie prime come la selce e la steatite. Pi\u00f9 abbondanti invece i resti appartenenti all'era eneolitica come la \"Buca di Castelvenere\", situata nel comune di Fabbriche di Vallico, una grotta importante dal punto di vista archeologico in quanto al suo interno sono stati ritrovati innumerevoli reperti appartenenti all'et\u00e0 del Bronzo.\nLa presenza umana sulle Apuane divenne significativa a partire dall'Et\u00e0 del ferro(XII secolo a.C.): sono numerosi i reperti molti dei quali sono stati forgiati dagli Etruschi che hanno lasciato tracce nei territori di Fosciandora e Vagli. Nonostante gli innumerevoli reperti di origine Etrusca furono i Liguri Apuani a lasciare l'impronta maggiore nella zona. Agli inizi del II secolo a.C., I Romani, che avevano occupato la Piana di Lucca, sottraendola di fatto agli Etruschi, attaccarono i Liguri Apuani che, come disse anche lo stesso Tito Livio, difesero fino allo stremo delle forze la loro libert\u00e0 uscendone per\u00f2 sconfitti. La presenza romana non ha lasciato per\u00f2 nessuna testimonianza architettonica o monumentale. Numerose invece le monete e i piccoli oggetti in bronzo rinvenuti nei comuni di Sillano, Villa Collemandina, Fabbriche di Vallico.\nMinerali e fossili.\nI marmi delle Alpi Apuane sono probabilmente il materiale lapideo pi\u00f9 conosciuto al mondo. Sono state riconosciute fino a 14 variet\u00e0 merceologiche, raggruppate secondo le loro caratteristiche in 5 gruppi: marmi bianchi, marmi brecciati, marmi grigi e venati, marmi cipollini e marmi storici.\nI numerosi giacimenti minerari formatisi sul versante delle Alpi Apuane sono dovuti alla situazione geologica presente nel territorio del parco delle Alpi Apuane. Le miniere abbandonate sono molto numerose: le pi\u00f9 importanti sono quelle di Trimpello, situate presso la Grotta del Vento, dalle quali a partire dal Medio Evo, venivano estratti minerali come magnetite, pirite e vetriolo, un solfato di ferro allora usato nell'industria tessile come colorante.\nCalcopirite e malachite sono minerali che \u00e8 ancora possibile trovare sulla Pania Secca e all'interno delle miniere di rame abbandonate presso Col di Panestra. Pirite, ematite, quarzo, gesso e anche zolfo si possono trovare nei marmi dei bacini di Arni e Vagli. Presso il piccolo paese di Camporanda, nel comune di Sillano si trova il quarzo nero bipiramidale. Nella zona di Piazza al Serchio presso il fondo della Valle del Serchio si possono trovare rocce vulcaniche, al cui interno si trovano cristalli di epidoto e calcopirite.\nI fossili sono molto rari: le temperature e le pressioni troppo elevate hanno modificato la struttura di partenza delle rocce cancellando cos\u00ec le tracce e la presenza delle antiche forme di vita. Nel parco dell'Orecchiella e a Sassorosso si possono trovare ammoniti giurassiche e rostri di belemniti nel comune di Sillano. Fossili pi\u00f9 recenti sono anche le conchiglie, tronchi lignitizzati e ossa di elefanti.\nRecentemente, nel parco delle Alpi Apuane, \u00e8 stato scoperto, presso Fornovolasco, in comune di Vergemoli, precisamente nella Cava del Ferro del Trimpello, un nuovo minerale non presente in nessun altro luogo del pianeta. Il minerale, con la sigla provvisoria di IMA 2010-005, avr\u00e0 probabilmente il nome definitivo di \u201c\"Volaschioite\"\u201d, in onore alla localit\u00e0 dove \u00e8 stato rinvenuto, dove, nel Medioevo, sorgeva l'hospitale di Volaschio, da cui l'attuale borgo di Fornovolasco.\nImpatto negativo dell'attivit\u00e0 estrattiva.\nL'attivit\u00e0 estrattiva ha anche risvolti negativi per la collettivit\u00e0 e per l'ambiente naturale: ha un impatto negativo sugli acquiferi per l\u2019inquinamento delle acque superficiali e profonde derivanti dalla lavorazione del marmo, per la dispersione delle polveri nell\u2019atmosfera, per l\u2019inquinamento e i disagi dovuti all\u2019intensit\u00e0 dei trasporti su strada dei materiali estratti e per la modifica irreversibile della morfologia dei luoghi, con elevatissimo impatto paesaggistico, e talvolta anche dei profili delle montagne pi\u00f9 elevate e significative. Infine, sotto il profilo del dissesto idrogeologico i ravaneti, in particolare quelli recenti, rappresentano aree a forte rischio.\nContro l'attivit\u00e0 estrattiva intensiva sulle Alpi Apuane si battono da anni numerose associazioni ambientaliste, comitati, collettivi, gruppi speleologici ed alpinistici, talvolta definiti \"\"no cav\", tramite manifestazioni, appelli ed azioni legali.\nSono comparsi numerosi articoli di denuncia della situazione ambientale apuana su quotidiani e riviste. Il docufilm americano Antropocene inserisce inoltre quello delle Alpi Apuane tra i 43 maggiori disastri ambientali contemporanei.\nNel 2020 il partito Europa Verde, che si prefigge la chiusura delle cave ricadenti nel parco e l'abrogazione delle deroghe regionali, ha sollevato la questione nelle sedi istituzionali e ha proposto un referendum abrogativo riguardante le norme regionali pi\u00f9 favorevoli alle cave.\nNumerosi intellettuali hanno preso posizione per la tutela delle Alpi Apuane. Ulteriore visibilit\u00e0 internazionale alla causa \"no cav\"\" \u00e8 stata data dalla vittoria del Wildlife Photographer of the Year nel 2020 da parte di Lorenzo Shoubridge con una fotografia dei lupi nei pressi del Monte Corchia."}
{"id": "520615", "revid": "324090", "url": "https://it.wikipedia.org/wiki?curid=520615", "title": "Tabla", "text": "Il tabla (in : , \"tabl\u0101\") \u00e8 uno strumento a percussione originario del subcontinente indiano (India, Pakistan e Bangladesh) costituito da una coppia di piccoli tamburi, uno solitamente di legno e l'altro di metallo o argilla, sui quali \u00e8 tesa mediante legacci di cuoio la membrana in pelle, la cui tensione si pu\u00f2 modificare per mezzo di cilindretti o tasselli di legno collocati tra il fusto e i legacci.\nLa membrana di pelle \u00e8 dotata al centro di un cerchio di pasta nera \"(syahi)\", grazie al quale \u00e8 possibile influenzarne l'intonazione e generare toni caratteristici. Il tabla \u00e8 utilizzato nella musica indiana, sia classica che popolare e religiosa ma anche nella musica occidentale moderna di colorazione etnica (p.e. nella cosiddetta \"world music\").\nL'origine indiana dello strumento, sviluppato a partire dalle epoche dei Veda e Upanishad, \u00e8 testimoniata da varie sculture presenti in molti templi indiani, come nelle grotte di Bhaja nello stato del Maharashtra risalenti al 200 a.C., o su un intaglio del XII secolo nei templi di Hoysala in Karnataka, dove viene mostrata una donna che suona il tabla durante una danza.\nCaratteristiche.\nIl tabla \u00e8 uno strumento composto di solito da due corpi di forme e dimensioni diverse, ed \u00e8 suonato con le mani con una raffinata tecnica di dita. Al centro della membrana i due corpi sono dotati di un cerchio di pasta nera (\"syahi\") composta da riso bollito, polvere di manganese e limatura di ferro, che danno ai tamburi la loro caratteristica risonanza. Il tamburo pi\u00f9 grande, di sonorit\u00e0 bassa (bhayan o dugg), \u00e8 suonato normalmente con la mano sinistra, mentre il pi\u00f9 piccolo di sonorit\u00e0 alta (dhayan o tabla) con la destra. Il \"dhayan\" ha una pelle centrale con una corona esterna e il \"syahi\" al centro, mentre nel \"bhayan\" il \"syahi\" non \u00e8 perfettamente centrato sulla pelle, questo per consentire maggior estensione; grazie a queste particolarit\u00e0 si possono ottenere numerose sonorit\u00e0 creando un gioco timbrico particolare. Le strutture ritmiche (Tala) della musica classica indiana sono complesse e vengono trasmesse e insegnate oralmente con una sillabazione ad imitazione dei vari suoni ottenuti con il tabla (Bol), ecco alcuni esempi:"}
{"id": "520617", "revid": "767487", "url": "https://it.wikipedia.org/wiki?curid=520617", "title": "Il clan del Loto Bianco", "text": "Il clan del loto bianco \u00e8 un film del 1980, diretto da Lo Lieh. Nel film il regista appare anche nel ruolo del monaco Pai Mei, responsabile dell'attacco al tempio Shaolin. Il film - girato tre anni dopo \"I distruttori del tempio Shaolin\" - racconta praticamente la stessa trama, scritta ancora una volta da Lieh e Tien Haung. La componente familiare presente nel prequel scompare e Lo ci presenta una serie di combattimenti spettacolari e invidiabili. Altra situazione che rende \"Il clan del Loto Bianco\" un avvenimento \u00e8 il fatto che Hsiao Hou recita in questo film per la prima volta dopo i 5 anni di inattivit\u00e0.\nTrama.\nNei titoli di testa il monaco Pai Mei muore, ucciso da Hong Wen-Ting e dal suo intimo amico Wu Ah-biu. Morto Pai Mei, il terribile fratello gemello (che nel film viene sempre chiamato come \"capo del clan\") torna alla riscossa per vendetta contro gli assassini del fratello mandando orde di suoi seguaci e soldati a combatterli: il difficile \u00e8 che mentre Pai Mei aveva il suo punto debole proprio a livello inguinale, il fratello gemello lo sposta dove preferisce. Nonostante il monaco sia il fratello gemello di Pai Mei, \u00e8 molto pi\u00f9 difficile da battere: Hong Wen-Ting e Ah-biu provano a ucciderlo proprio come avevano fatto con il gemello, ma non ci riescono. Per batterlo, Hong apprende dalla bellissima Mei Ha lo stile Tigre - Gru che servir\u00e0 per battere il perfido monaco. Alla fine il giovane trova il punto debole del capo del clan: il maestro \u00e8 vulnerabile tra le tre e le quattro del pomeriggio e proprio durante questo periodo, Hong gli praticher\u00e0 una stranissima agopuntura per indebolirlo - ma il combattimento vero e proprio inizia alle cinque del pomeriggio, quando il monaco ha ormai riacquisito tutte le sue forze."}
{"id": "520619", "revid": "15756", "url": "https://it.wikipedia.org/wiki?curid=520619", "title": "Unione Democratica Croata di Bosnia ed Erzegovina", "text": "L'Unione Democratica Croata di Bosnia ed Erzegovina (\"Hrvatska demokratska zajednica Bosne i Hercegovine\", HDZ) \u00e8 un partito politico della Bosnia ed Erzegovina.\nHDZ \u00e8 un partito nazionalista e conservatore, osservatore presso il Partito Popolare Europeo. \u00c8 espressione dei croati di Bosnia ed Erzegovina, a maggioranza cattolica. HDZ pu\u00f2 essere considerato, pertanto, un partito cattolico socio-conservatore.\nHDZ si present\u00f2 gi\u00e0 alle elezioni del 1990, le prime libere dopo la caduta del regime comunista di stampo titoista. A quei tempi il Parlamento era composto da 130 membri, HDZ ottenne il 14,4% dei consensi e 21 seggi, divenendo il quarto tra i maggiori partiti (SDA, nazionalisti bosgnacchi; SDS, nazionalisti serbi; SDP postcomunisti). Dopo la guerra civile, le nuove elezioni politiche si svolsero nel 1996, questa volta con un parlamento di 40 membri. HDZ mantenne sostanzialmente inalterato il proprio consenso (14,1%) ed elesse 8 seggi. Alle elezioni del 2000, per\u00f2, il calo dei consensi si fece pi\u00f9 consistente, HDZ scese all'11,4% dei voti ed elesse 5 seggi. Alle politiche del 2002, HDZ, nonostante l'alleanza con i \"Democratici Cristiani\", scese al 10,1%, mantenendo, comunque, 5 seggi in Parlamento (di cui 1 ai DC). Nonostante il calo dei consensi HDZ \u00e8 entrato a far parte del governo di Adnan Terci\u0107, sostenuto anche da SDA, SDS, SBiH, centristi musulmani, e PDP, conservatori serbi.\nAlle elezioni legislative del 2006, il calo di HDZ si \u00e8 fatto ancora pi\u00f9 evidente. HDZ, infatti, a causa della presenza dei diretti rivali, i conservatori di \"Croati Insieme\" (HZ), ha dimezzato i propri voti, scendendo al 5,2%. Nella circoscrizione relativa alla Federazione di Bosnia ed Erzegovina, HDZ ha ottenuto l'8,3%, venendo preceduta da SDA, SBiH e SDP. Ivo Miro Jovi\u0107, candidato di HDZ alla carica di membro croato della Presidenza della Bosnia Erzegovina, \u00e8 arrivato secondo con il 9,4% dei voti, preceduto da \u017deljko Kom\u0161i\u0107 di SDP (13,6%, secondo molti eletto grazie ai voti dei bosgnacchi e non dei croati).\nAlle elezioni generali del 2010 HDZ ottiene il 10,99% e 3 seggi alla Camera dei rappresentanti della Bosnia ed Erzegovina, mentre Borjana Kri\u0161to, candidata alle presidenziali, raccoglie il 19,74%, venendo sconfitta anche questa volta da Komsic; alla Camera dei rappresentanti della Federazione di Bosnia ed Erzegovina il partito conquista il 10,64% con 12 seggi e alle elezioni cantonali 48 seggi su 289.\nAlle elezioni generali del 2014 HDZ coalizzato con i partiti dell\"'Assemblea Nazionale Croata\" dopo otto anni torna nella Presidenza del paese grazie alla vittoria del suo leader Dragan \u010covi\u0107 (gi\u00e0 membro tra il 2002 e il 2005) eletto con il 52,2%. HDZ riceve il 12,15% e 4 seggi all'Assemblea parlamentare della Bosnia ed Erzegovina nella circoscrizione della Federazione di Bosnia ed Erzegovina. Alle elezioni per la Camera dei rappresentanti della Federazione di Bosnia ed Erzegovina HDZ conquista l'11,93% e 12 seggi."}
{"id": "520622", "revid": "1226", "url": "https://it.wikipedia.org/wiki?curid=520622", "title": "Il Clan del Loto Bianco", "text": ""}
{"id": "520628", "revid": "53669", "url": "https://it.wikipedia.org/wiki?curid=520628", "title": "Il clan del loto bianco", "text": ""}
{"id": "520635", "revid": "74801", "url": "https://it.wikipedia.org/wiki?curid=520635", "title": "Brentwood (Essex)", "text": "Brentwood \u00e8 una cittadina nell'Essex, Inghilterra, facente parte dell'area metropolitana di Londra.\nIl nome deriva dall'unione delle parole \"Burnt Wood\" (in inglese \"Foresta Bruciata\").\nL'antico nome ricorda la Foresta dell'Essex, che anticamente doveva coprire quest'area.\nLa cittadina ha, secondo le stime del 2020, abitanti.\nLa citt\u00e0 ha stretto un gemellaggio con Roth (Germania) nel 1978 e con la citt\u00e0 di Montbazon (Francia) nel 1994.\nStoria.\nSecondo lo storico Robert Graves Brentwood \u00e8 il luogo dove Claudio sconfisse gli antichi Britanni nel 44 d.C."}
{"id": "520637", "revid": "6923", "url": "https://it.wikipedia.org/wiki?curid=520637", "title": "Sabbat", "text": "I sabbat o meglio Sabba Neo Pagani sono le otto feste della wicca e del Neo paganesimo, legate ai movimenti del sole.\nSono otto, 4 sabba minori (Yule, Mabon, Ostara, Litha) e 4 sabba maggiori (Samhain, Imbolc, Lammas, Beltane). I Sabba sono giorni di venerazione, di potere, e festivit\u00e0.\nEtimologia del nome \"Sabba\".\nLa parola \"Sabbat\" \u00e8 una storpiatura nata in ambito neo-pagano, pi\u00f9 precisamente wicca, della parola volgare Italiana \"Sabba\", utilizzata con accezioni dispregiative dagli inquisitori medioevali nei confronti di tutte quelle pratiche che, ritenute eretiche dal santo uffizio, erano soggette a punizione.\nPi\u00f9 precisamente con la parola \"Sabba\" ci si voleva riferire a tutti quei raduni (non autorizzati) di persone, che volessero in qualche modo celebrare una festivit\u00e0 sacra o una ricorrenza come il Sabato Ebraico, chiamato appunto Sabbath o Shabbath, reale origine del nome Sabba.\nLa parola appare per la prima volta negli scritti di Margaret Murray, che dette origine all'osservanza delle feste religiose nella tradizione wiccan, dividendo le festivit\u00e0 maggiori in Sabba ed Esbat. \nMurray era stata, inizialmente, sviata dall'assonanza accidentale del termine Sabba con il termine Esbat.\nLe festivit\u00e0.\nNella Wicca, Pur essendo legate alle fasi solari, le cerimonie, solitamente si svolgono di notte, e traggono ispirazione dalle feste stagionali tipiche di un'Europa pre-monoteismo. Queste festivit\u00e0 raccontano la vita del Dio e della Dea, attraverso miti che possono differire da una tradizione all'altra.\nIn genere la prima festivit\u00e0 \u00e8 Samhain, e l'ultima \u00e8 Mabon, secondo l'ordine che segue:\nLe festivit\u00e0 indicate sono calcolate in base alla posizione del sole nell'emisfero nord. Del resto si rifanno ad una tradizione pagana europea e quindi rispecchiano lo scorrere delle stagioni dell'emisfero settentrionale.\nle festivit\u00e0 Druidistiche ed Eteniste hanno approssimativamente gli stessi nomi.\nNel Druidismo troviamo la \"Festa del fuoco\", che differisce dalle feste sopra elencate. Inoltre i druidi non si riuniscono per le feste lunari (Esbat).\nAlle festivit\u00e0 solari, dedicate al principio maschile del divino, si affiancano cerimonie associate alle fasi lunari, molto pi\u00f9 frequenti nel corso dell'anno, chiamate Esbat.\nStoria del Dio e della Dea.\nI vari Sabba ricalcano la vita del Dio e della Dea, come gi\u00e0 detto la storia narrata dalle festivit\u00e0 pu\u00f2 cambiare da tradizione a tradizione.\nCi sono comunque punti in comune in ogni tradizione. \nCos\u00ec il ciclo si compie e inizia nuovamente.\nDatazione dei Sabba neopagani.\nIl calendario attualmente riconosciuto \u00e8 quello gregoriano.\nQuesto non \u00e8 perfettamente allineato con le date dei solstizi e degli equinozi, che di anno in anno possono variare di un giorno.\nIn genere i sabba wicca sono calcolate in relazione alla posizione del sole rispetto alla Terra.\nSamhain, Imbolc, Beltane and Lughnasadh sono anche definite le \u2018'Sabba delle quattro met\u00e0'\u2019. E indicano l'inizio delle quattro stagioni. Recentemente queste date sono tornate ad essere anche ufficialmente l'inizio delle stagioni.\nAttraverso le stagioni varia anche la durata del giorno e, come \u00e8 stato descritto in precedenza, \u00e8 proprio la durata delle ore diurne al centro del calcolo dei giorni di Sabba.\nL'estate \u00e8 la stagione dei giorni lunghi. L'inverno delle notti lunghe. La primavera e l'autunno sono stagioni di transizioni tra le due.\nNella moderna definizione di estate, l'inizio avviene con il solstizio d'estate, ossia con il giorno pi\u00f9 lungo e tutti gli altri giorni sono pi\u00f9 brevi. In alcuni paesi questa definizione non \u00e8 perfettamente allineata con il calendario gregoriano, e le stagioni partono ufficialmente con l'inizio del mese.\nNell'emisfero sud, molti pagani anticipano queste date di sei mesi perch\u00e9 coincidano con le stagioni; ad esempio, in Australia i pagani festeggiano Beltane il primo novembre, quando i pagani canadesi, o italiani, festeggiano Samahain. Anche se questo porta ad uno sfasamento delle festivit\u00e0 tra i due emisferi, ricalca pi\u00f9 fedelmente lo spirito originario delle ricorrenze.\nInoltre molti pagani sono flessibili riguardo alle date, e tendono a celebrare le festivit\u00e0 nella settimana seguente, per comodit\u00e0. Questa \u00e8 un'usanza tipicamente anglosassone, che usa il Bank holiday anche per le festivit\u00e0 di altre religioni.\nMolti pagani hanno adottato il Calendario pagano, che adotta tredici mesi lunari."}
{"id": "520639", "revid": "63756", "url": "https://it.wikipedia.org/wiki?curid=520639", "title": "DARPA", "text": ""}
{"id": "520640", "revid": "115259601", "url": "https://it.wikipedia.org/wiki?curid=520640", "title": "Disco rigido ibrido", "text": "Un disco rigido ibrido o hard disk ibrido \u00e8 un particolare supporto di memoria informatico, basato sul concetto dei tradizionali dischi rigidi, ma contenente anche una certa quantit\u00e0 di memoria flash (SSD), quindi non volatile. Gli scopi dell'introduzione di tale memoria aggiuntiva all'interno di un disco rigido sono molteplici e tra questi si possono citare un discreto ma non esagerato aumento della velocit\u00e0 di accesso ai dati.\nTipologia.\nCi sono due principali soluzioni \"ibride\" di stoccaggio dati (separando il sistema operativo dai dati personali) che combinano la tecnologia SSD con i classici dischi rigidi: i \"Dual-drive hybrid system\" (\"sistemi ibridi a due dischi\") e i \"Solid-state hybrid drive\" (cio\u00e8 i suddetti dischi ibridi).\nEsistono computer che includono sia un disco rigido classico che uno a stato solido: generalmente, il sistema operativo \u00e8 installato sull'SSD, per sfruttarne la velocit\u00e0 e beneficiarne nell'utilizzo delle applicazioni, mentre i dati personali quali foto, video, documenti, vengono lasciati su un disco rigido classico, possibilmente pi\u00f9 capiente dell'SSD.\nI dischi rigidi ibridi invece, conosciuti anche come \"SSHD\" (\"solid-state hybrid drive\") o \"H-HDD\" (\"hybrid hard-disk drive\"), sono prodotti che integrano la memoria a stato solido direttamente nel disco rigido classico. Ad occuparsi dello spostamento dei dati utilizzati pi\u00f9 di frequente nella memoria flash \u00e8 il firmware dell'unit\u00e0, in automatico, senza quindi il bisogno di dotarsi di software appositi.\nStoria.\nIl primo produttore di dischi rigidi ibridi \u00e8 stato Samsung che ha annunciato nel corso del 2005 un modello che combina fino a 1 GB di memoria flash con i dischi rigidi tradizionali. A giugno 2006 anche Seagate ha annunciato lo sviluppo di un disco rigido ibrido in tutto analogo a quello di Samsung.\nIntel ha intenzione di implementare nella futura piattaforma Centrino Duo attualmente conosciuta con il nome in codice di Santa Rosa, un certo quantitativo di memoria flash, a livello per\u00f2 di scheda madre e non di disco rigido, per raggiungere gli stessi risultati ottenibili con un disco rigido ibrido."}
{"id": "520644", "revid": "767487", "url": "https://it.wikipedia.org/wiki?curid=520644", "title": "Quella villa accanto al cimitero", "text": "Quella villa accanto al cimitero \u00e8 un film del 1981, diretto da Lucio Fulci. \u00c8 la terza e ultima parte della cosiddetta \"Trilogia della morte\", girata da Fulci tra il 1980 e il 1981 e interpretata da Catriona MacColl. Gli altri due film sono \"Paura nella citt\u00e0 dei morti viventi\" e \"...e tu vivrai nel terrore! - L'aldil\u00e0\".\nGirato dal regista romano dopo \"...e tu vivrai nel terrore! - L'aldil\u00e0\", il film segna un ritorno a una trama pi\u00f9 controllata, in cui la suspense prevale sugli effetti splatter. \u00c8 considerato l'horror pi\u00f9 spaventoso e sconvolgente diretto da Lucio Fulci, per il suo insieme di suspense, orrore e splatter.\nTrama.\nNell'immaginaria citt\u00e0 di New Whitby, situata nel New England, una ragazza si sta rivestendo nella cantina di una casa abbandonata, dopo aver fatto l'amore con il suo ragazzo. Dopo averlo ripetutamente chiamato, senza ottenere una risposta, la ragazza scopre che il ragazzo \u00e8 stato brutalmente ucciso; tenta di fuggire dalla cantina, ma viene aggredita da un individuo misterioso, e trafitta con un lungo coltello, che le trapassa il cranio uscendo dalla bocca. Il misterioso omicida trascina poi via il corpo.\nA New York Bob, un bambino, osserva una fotografia che ritrae una bambina che fissa fuori da una finestra con lo sguardo preoccupato. Bob \u00e8 convinto che la bambina fissi lui, e stabilisce un contatto extrasensoriale con essa. Il padre di Bob, Norman, un ricercatore universitario, si deve trasferire a New Whitby, per proseguire le ricerche effettuate dal collega Peterson. Bob tenta di convincere invano il padre e la madre, Lucy, a non partire. Norman si reca dal suo capo, il professor Muller, che gli rivela che Peterson si \u00e8 suicidato dopo aver ucciso la moglie. Intanto a New Whitby, Mae, la misteriosa bambina della fotografia, \u00e8 preoccupata per Bob. Un'anziana donna in abiti ottocenteschi la richiama, sgridandola. Guardando alcuni manichini nella vetrina di un negozio, Mae ha una terribile visione, in cui a uno dei manichini cade la testa sul pavimento, in una pozza di sangue.\nArrivati a New Whitby, Norman e Lucy incontrano Laura Glitterson, un'agente immobiliare, per prendere le chiavi della loro nuova casa. La Glitterson sembra riconoscere Norman, che per\u00f2 non \u00e8 mai stato a New Whitby. Intanto Bob, rimasto in macchina, entra in contatto con Mae, che gli parla dall'altro lato della strada e gli regala una vecchia bambola rotta. Arrivata nella nuova casa, Lucy sembra non apprezzarla. Inoltre arriva Ann, una giovane babysitter incaricata dalla Glitterson di occuparsi di Bob. Lucy ha un'allucinazione e vede la testa di Ann staccarsi dal suo corpo e rotolare a terra in una pozza di sangue, proprio come successo al manichino della visione di Mae.\nNella notte, Norman trova una carpetta intestata al dottor Freudstein. All'improvviso nella casa si odono delle cantilene infantili e una porta si apre da sola. Norman va a controllare e scopre Ann, mentre tenta di forzare la porta della cantina. Il mattino seguente, Norman e Lucy si recano in biblioteca. L\u00ec Norman interroga il responsabile della biblioteca riguardo alla fine di Peterson. L'uomo sostiene di aver incontrato Norman qualche mese prima. Il bibliotecario Daniel Douglas spiega a Norman che Peterson stava effettuando delle ricerche, quindi gli mostra una sbarra, sostenendo che l\u00ec Peterson si \u00e8 impiccato. Intanto Bob e Mae stanno giocando tra le tombe del cimitero. Mae indica una lapide che reca il nome di Mary Freudstein, ma sostiene che la donna non \u00e8 realmente sepolta l\u00ec.\nNorman inizia le sue ricerche su Freudstein, scoprendo che si tratta di un chirurgo che agli inizi del secolo era stato radiato dall'ordine. Lucy trova una pietra tombale nella mansarda della propria abitazione. La lapide porta il nome di Jacob Tess Freudstein. Lucy ha una crisi isterica e deve far ricorso a dei calmanti. Bob, tornato a casa, racconta di essere stato con Mae, ma Ann nega decisamente il fatto. Norman decide di aprire finalmente la porta della cantina, accompagnato da Lucy. I due vengono aggrediti da un pipistrello. Norman riesce a ucciderlo a colpi di forbici, dopo una lunga lotta. I due decidono di cambiare casa. La signora Glitterson si reca all'abitazione dei Boyle, mentre in una casa ricolma di bambole Mae la implora di non entrare. La Glitterson si inoltra da sola nella casa, e viene catturata dalla lapide di Freudstein. Un essere mostruoso la trafigge con un attizzatoio alla gola e al torace, quindi trascina il cadavere in cantina.\nIl mattino seguente Lucy si imbatte in Ann, che sta pulendo delle tracce di sangue. La donna, intontita dai medicinali, non ci fa troppo caso. Norman la informa che deve recarsi a New York, per un viaggio di lavoro. In realt\u00e0 si reca alla biblioteca, dove Douglas gli mette a disposizione gli appunti e il registratore del defunto Peterson. Norman inizia ad ascoltare una delirante testimonianza che parla di una cantina, quindi ha un'allucinazione, in cui vede la lapide della mansarda ricoperta di sangue e la cantina trasformata in un orribile laboratorio di esperimenti anatomici. Ci sono vari cadaveri, tra i quali quello di un bambino orribilmente sventrato. Sconvolto, Norman brucia gli appunti e la cassetta. Uscito dalla biblioteca viene visto da Lucy. Intanto Ann, non trovando pi\u00f9 Bob, lo cerca in cantina. Un misterioso assassino la decapita con un grosso coltello. La testa di Ann rotola per le scale, davanti agli occhi terrorizzati di Bob, che riesce a fuggire e racconta tutto alla madre, che per\u00f2 non gli crede.\nNorman si reca al cimitero, scoprendo che nessun Jacob Freudstein vi \u00e8 sepolto. Bob si reca nuovamente in cantina. Il mostro lo afferra e blocca la porta. Lucy, attirata dalla grida del figlio, non riesce ad aprire la porta. Norman giunge all'improvviso e prova a sfondare la porta con un'ascia, ma il mostro spinge la testa di Bob verso la porta, esponendolo a una decapitazione da parte del padre. Norman rivela alla moglie che Freudstein \u00e8 ancora vivo e ha conquistato l'immortalit\u00e0 nutrendosi e utilizzando su se stesso le parti anatomiche ricavate dalle famiglie che hanno abitato la villa. I primi ad essere uccisi furono sua moglie e sua figlia. I coniugi Boyle riescono ad entrare nella cantina, ricolma di cadaveri, ma vengono uccisi dal dottor Freudstein, ridotto ad un essere mostruoso. Il piccolo Bob \u00e8 apparentemente riuscito a sfuggire ma, in realt\u00e0, non \u00e8 sopravvissuto bens\u00ec \u00e8 stato accolto da Mary e Mae Freudstein con loro nel mondo degli spettri.\nProduzione.\nSceneggiatura.\nDurante la post produzione di \"...e tu vivrai nel terrore! - L'aldil\u00e0\", Lucio Fulci stava gi\u00e0 preparando un nuovo film. Il soggetto recava il titolo \"La notte dell'inferno\", e portava la firma di Elisa Briganti. La sceneggiatura fu scritta da Fulci, Giorgio Mariuzzo e Dardano Sacchetti, gi\u00e0 sceneggiatori della pellicola precedente. Il titolo della sceneggiatura fu cambiato in \"Quella villa accanto al cimitero\", allusione a \"Quel motel vicino alla palude\", titolo italiano di \"Eaten Alive\", diretto nel 1977 da Tobe Hooper.\nCome sempre nei suoi horror, Fulci inser\u00ec delle citazioni letterarie. L'ispirazione principale fu il romanzo \"Il giro di vite\", scritto da Henry James nel 1898, ma vi sono anche riferimenti alle opere di Antonin Artaud, Edgar Allan Poe e Howard Phillips Lovecraft. Fulci dichiar\u00f2:\nDardano Sacchetti inser\u00ec nella sceneggiatura alcuni episodi claustrofobici della sua infanzia. Giorgio Mariuzzo invece fu chiamato da Fulci per sistemare il copione.\nCast.\nIl film \u00e8 interpretato da attori presenti gi\u00e0 in altre opere di Fulci, in primis Catriona MacColl, gi\u00e0 protagonista de \"L'aldil\u00e0\" e di \"Paura nella citt\u00e0 dei morti viventi\". Il protagonista maschile \u00e8 invece interpretato da Paolo Malco, qui alla sua prima collaborazione con Fulci. Il regista romano appare come suo solito in un breve cameo, nel ruolo del professor Muller.\nIl ruolo di Laura Glitterson fu interpretato da Dagmar Lassander, attrice presente in molti gialli italiani degli anni settanta. Per la parte di Ann fu scelta Ania Pieroni, che aveva interpretato l'anno prima il ruolo di Mater Lacrimarum in \"Inferno\" di Dario Argento.\nFotografia.\nLa fotografia del film fu diretta da Sergio Salvati, storico collaboratore di Lucio Fulci.\nDato che il film \u00e8 per la maggior parte ambientato in interni cupi e claustrofobici, realizz\u00f2 ogni inquadratura cercando di mettere a disagio il pubblico. Per far questo utilizz\u00f2 delle luci cupe, con una maggioranza di colori grigi. Per le riprese in esterni Salvati utilizz\u00f2 la luce naturale e molti grandangoli, per creare maggiore angoscia, mentre nelle sequenze ambientate nella cantina esasper\u00f2 i tagli di luce e i controluce. Per illuminare il dottor Freudstein, Salvati aument\u00f2 e diminu\u00ec l'illuminazione, seguendo i movimenti della macchina da presa.\nTrucco ed effetti speciali.\nGli effetti speciali del film furono realizzati da Gino De Rossi, che aveva gi\u00e0 collaborato con Fulci per \"Paura nella citt\u00e0 dei morti viventi\".\nPer quanto riguarda gli effetti speciali di trucco del film, nonostante siano citati nei titoli di testa sia Maurizio Trani che Giannetto De Rossi, fu il solo Trani ad occuparsi del trucco. Giannetto De Rossi stesso ha dichiarato di non aver mai partecipato al film.\nIl trucco del dottor Freudstein fu provato per vari giorni. Fulci non era mai abbastanza soddisfatto del lavoro e Trani dovette rifare il trucco dieci volte. Dopo varie prove, finalmente Fulci approv\u00f2 la versione del mostro che appare nel film.\nRiprese.\nLe riprese del film iniziarono il 16 marzo 1981, tre mesi dopo la fine delle riprese de \"L'aldil\u00e0\", e terminarono a maggio. Il titolo di lavorazione era \"Quella casa accanto al cimitero\".\nIl film fu girato in esterni a Concord, una cittadina situata nei pressi di Boston. La villa dei Boyle era in realt\u00e0 una scuola per ragazzi disabili. Gli esterni furono girati anche a New York, mentre gli interni furono realizzati a Roma, negli studi De Paolis.\nDurante la sequenza in cui Lucy viene trascinata per le scale della cantina da Freustein, Katherina MacColl fu veramente trascinata, sbattendo ripetutamente il volto sui gradini.\nIl soffitto della cantina di Freudstein fu realizzato dallo scenografo Massimo Lentini appositamente molto basso, per dare un senso di claustrofobia.\nTitoli per l'estero.\nIl film usc\u00ec negli Stati Uniti con il titolo tradotto quasi letteralmente in \"The House by the Cemetery\", in Francia come \"La maison pr\u00e8s du cimeti\u00e8re\" e in Germania Ovest come \"Das Haus an der Friedhofsmauer\".\nAccoglienza.\nIl film usc\u00ec nelle sale cinematografiche italiane il 14 agosto 1981, e venne vietato ai minori di 18 anni. Incass\u00f2 complessivamente 1.407.981.297 lire dell'epoca, superando gli incassi dei tre precedenti horror diretti da Fulci. Il DVD uscito recentemente in Italia ha invece il divieto abbassato ai minori di 14 anni. Il film non pu\u00f2 essere comunque trasmesso in televisione, dato che il divieto originale \u00e8 stato comunque mantenuto.\nCritiche.\nNonostante il grande successo di pubblico, il film fu accolto negativamente dalla critica cinematografica italiana dell'epoca. Molti ritennero il film debole e meno riuscito rispetto agli altri horror diretti da Fulci. Alcuni lo criticarono accusandolo di essere un'imitazione distorta di \"Shining\", diretto da Stanley Kubrick nel 1980.\nSolo in anni recenti il film \u00e8 stato rivalutato, fino ad essere considerato uno dei migliori horror di Fulci e quello pi\u00f9 sconvolgente.\nLa rivista \"Nocturno\" ha scritto:\nPer Antonio Bruschini:\nColonna sonora.\nLa colonna sonora del film non fu curata da Fabio Frizzi, storico collaboratore di Fulci per quanto riguarda la musica, bens\u00ec da Walter Rizzati, alla sua prima collaborazione con il regista romano."}
{"id": "520646", "revid": "1305772", "url": "https://it.wikipedia.org/wiki?curid=520646", "title": "D12 World", "text": "D12 World \u00e8 il secondo album del gruppo hip hop statunitense D12, pubblicato nel 2004.\nOttiene un punteggio di 58/100 su \"Metacritic\"."}
{"id": "520648", "revid": "933835", "url": "https://it.wikipedia.org/wiki?curid=520648", "title": "Joan Clos", "text": "Biografia.\nLaureatosi in medicina presso l'Universit\u00e0 di Barcellona, nel 1979 entr\u00f2 a far parte dell'amministrazione cittadina come direttore dei servizi sanitari; tra il 1981 ed il 1991 ha ricoperto il ruolo di presidente della \"Societ\u00e0 Spagnola di Epidemiologia\" e della \"Societ\u00e0 Spagnola di Salute Pubblica ed Amministrazione Sanitaria\".\nSindaco di Barcellona dal settembre 1997 al settembre 2006, fu successivamente Ministro dell'Industria, nel governo socialista di Zapatero, dal settembre 2006 all'aprile 2008.\nNel luglio del 2008 viene nominato ambasciatore in Turchia e Azerbaigian, incarico che manterr\u00e0 sino all'ottobre 2010, quando viene nominato nuovo Direttore Esecutivo del Programma delle Nazioni Unite per gli insediamenti umani - UNHABITAT e Sottosegretario generale delle Nazioni Unite."}
{"id": "520650", "revid": "1543377", "url": "https://it.wikipedia.org/wiki?curid=520650", "title": "Desktop publishing di edizioni critiche", "text": "L'impaginazione di edizioni critiche presenta alcune peculiarit\u00e0 che non tutti i software di elaborazione o composizione di testi sono in grado di rendere in modo opportuno. In particolare, il corpo del testo ha in genere una numerazione a margine delle righe, e talvolta numerazioni ulteriori (per esempio con riferimento ai numeri di pagine di un determinato manoscritto); le note a pi\u00e8 di pagina (o in generale l'apparato critico) possono far riferimento a tali numerazioni.\nImpaginazione in [La]TeX.\nIl celebre programma [La]TeX pu\u00f2 essere usato per l'impaginazione di edizioni critiche facendo uso di uno dei vari pacchetti dedicati. TeX automatizza diverse operazioni altrimenti noiose e difficili, come il riporto dei riferimenti ai numeri di riga, e produce un documento finale in PDF o PostScript.\nEsistono quattro principali pacchetti TeX/LaTeX esplicitamente pensati per le edizioni critiche. \nAltri programmi per l'edizione critica.\nEsistono diversi software commerciali basati su EDMAC o capaci di interagire con esso:"}
{"id": "520659", "revid": "834", "url": "https://it.wikipedia.org/wiki?curid=520659", "title": "Commissario Tecnico", "text": ""}
{"id": "520660", "revid": "466539", "url": "https://it.wikipedia.org/wiki?curid=520660", "title": "Kunlun", "text": "I monti Kunlun (cinese: ) sono un sistema montuoso della zona meridionale dell'Asia centrale, estesi da ovest a est per circa 2000\u00a0km, dal Pamir in Tagikistan fino al \"passo Kunlun\" e alle catene montuose adiacenti della parte centrale della provincia del Qinghai - Burhan Budai, Bayan Har e A'ny\u00eamaq\u00ean (Amne Machin) - in Cina a est. La larghezza varia considerevolmente, ma raramente oltrepassa i 200\u00a0km, nella loro parte occidentale formano un bastione che divide in due l'Asia interna tra l'altopiano del Tibet da una parte e il bacino del Tarim (\"Talimu\") nella Cina occidentale dall'altra, mentre una biforcazione settentrionale dei monti Altun (\"Altyn Tagh\") prosegue questo allineamento.\nGeografia fisica.\nIl versante meridionale dei monti Kunlun si eleva a non pi\u00f9 di 1500 m al di sopra dell'altopiano del Tibet, che a sua volta presenta un'altitudine media di circa 4600 m. Visti dalla prospettiva delle oasi disposte lungo i margini meridionali del deserto del Takla Makan che si estende a nord delle montagne, tuttavia, i Kunlun formano un imponente bastione che blocca ogni via di accesso alle brulle distese ghiacciate delle propaggini pi\u00f9 occidentali della Regione Autonoma cinese del Tibet.\nMorfologia.\nPer gran parte del loro allineamento, i monti Kunlun sono costituiti da due o tre catene parallele, piuttosto che da un singolo crinale. Questo \u00e8 particolarmente vero per il settore occidentale. Presso i monti Sarykol, dove i Kunlun si distaccano dal Pamir, una biforcazione montuosa diretta verso est, detta dei monti Muztagata, ospita attualmente alcune delle vette pi\u00f9 alte della catena - il monte Kongur (7719 m), nonch\u00e9 il monte Muztagata (7546 m). Una biforcazione maggiore si snoda proprio a sud della citt\u00e0 oasi di Qiemo (Cherchen); l\u00e0, i monti Altun si separano, per dirigersi verso nord-est, dai monti Arkatag all'altezza del monte Muztag (Muztagh), che, con i suoi 7723 m, \u00e8 la vetta pi\u00f9 alta dei Kunlun. Verso est la cimosa settentrionale dei Kunlun diviene il margine meridionale del vasto ed elevato bacino del Qaidam (Tsaidam). Alte vallate con occasionali laghi salati costellano la parte mediana dei monti Kunlun.\nLa cresta pi\u00f9 elevata della catena principale della parte occidentale dei Kunlun \u00e8 il monte Keriya, alto 7120 m. Alcuni picchi che superano i 6000 m interrompono il profilo delle propaggini centrali e orientali della catena, tra cui ricordiamo il monte Muztag e il monte Bukadaban (6860 m). La pianura sottostante si eleva a oltre 4900 m; per questo motivo, questi monti non hanno l'imponenza di altre alte montagne dell'Asia. La zonazione del suolo ha una struttura piuttosto semplice, con suoli steppici e desertici, ma anche suoli di tipo alpino, che sono i prevalenti. Il contenuto organico \u00e8 basso, e pantani, brughiere e depressioni saline sono comuni alle altitudini inferiori. L'erosione eolica ha portato alla formazione di sparse dune di sabbia.\nGeologia.\nLe principali strutture di pieghe e le rocce granitiche dei monti Kunlun risalgono a circa 250 milioni di anni fa, un'epoca in cui si formarono molte catene montuose dell'emisfero orientale. Le depressioni interne dei Kunlun, tuttavia, sono strutture relativamente recenti nella loro interezza, essendosi formate a partire da depositi che non hanno pi\u00f9 di 26 milioni di anni; solo la pi\u00f9 grande di esse, il bacino del Qaidam, contiene una spessa copertura di sedimenti della quale dei depositi giurassici (risalenti all'incirca a 145-200 milioni di anni fa) rappresentano gli strati pi\u00f9 antichi. I monti Kunlun rappresentano anche una regione di movimenti geologicamente recenti della crosta terrestre, e una considerevole attivit\u00e0 sismica (terremoti) continua ancora oggi, associata prevalentemente al sistema di faglie trascorrenti dei monti Altun.\nIdrografia e ghiacciai.\nI monti Kunlun formano una parte di quella regione dell'Asia centrale in cui i fiumi indirizzano le loro acque solamente verso bacini interni, in particolare verso i bacini del Tarim e del Qaidam a nord e ai bacini dell'altopiano del Tibet a sud. Solo le propaggini pi\u00f9 orientali della catena montuosa, dove sono situate le sorgenti del Huang He (fiume Giallo), ospitano sistemi idrografici che dirigono le loro acque verso l'oceano.\nSui Kunlun vi sono due reti fluviali: i grossi torrenti che hanno la loro origine nel Karakoram a sud-ovest e nel Tibet meridionale, che attraversano la catena dei Kunlun facendosi strada attraverso una serie di gole, e i piccoli torrenti che drenano le pendici delle catene periferiche. I fiumi maggiori formano lunghe valli sinuose; alcuni riforniscono di acqua per irrigare le oasi che sorgono lungo la cimosa settentrionale dei Kunlun.\nSebbene siano anche incrementati dalle acque piovane, i fiumi dei Kunlun sono alimentati soprattutto dalle nevi e dai ghiacciai. Il volume della loro portata, di conseguenza, varia a seconda delle stagioni; il 60-80% dei fiumi ha acqua unicamente nei mesi estivi, quando all'intensivo scioglimento delle nevi e dei ghiacci sulle montagne si unisce il picco delle precipitazioni. L'elevata evaporazione delle acque di scioglimento delle nevi e dei ghiacciai ha portato alla formazione di estese distese di sale.\nMalgrado la loro altezza, sui Kunlun vi sono solo pochi ghiacciai a causa dell'estrema aridit\u00e0 del clima; la copertura di neve persiste unicamente lungo i profondi crepacci delle vette pi\u00f9 elevate. I ghiacciai si incontrano unicamente a partire da circa 7000 m di quota. Tutti i ghiacciai della regione si distinguono per l'insolita pendenza e per la loro scarsit\u00e0 di acqua di disgelo.\nClima.\nI monti Kunlun sono quasi totalmente isolati dall'influenza climatica apportata dai monsoni provenienti dagli oceani Indiano e Pacifico. Al contrario, sono sotto l'influenza costante della massa di aria continentale, che provoca grandi escursioni termiche annue e giornaliere. Le zone pi\u00f9 aride si riscontrano nel settore centrale della catena montuosa; in quelli occidentale e orientale, tuttavia, il clima \u00e8 piuttosto moderato.\nNelle zone pi\u00f9 aride dei Kunlun, le precipitazioni sono inferiori ai 50\u00a0mm annui nelle colline pedemontane e di circa 100\u2013150\u00a0mm ad altitudini pi\u00f9 elevate; in prossimit\u00e0 delle montagne del Pamir e del Tibet, l'entit\u00e0 delle precipitazioni annuali sale fino a circa 460\u00a0mm. Negli strati inferiori delle montagne (quelli che circondano le pianure settentrionali), la temperatura media \u00e8 di 25-28\u00a0\u00b0C in luglio e non inferiore ai -9\u00a0\u00b0C in gennaio; negli strati superiori delle montagne e lungo il confine con il Tibet, comunque, la temperatura media in luglio \u00e8 inferiore ai 10\u00a0\u00b0C e spesso scende fino a -35\u00a0\u00b0C o addirittura oltre in inverno.\nL'escursione diurna estremamente accentuata nelle zone di alta quota crea condizioni di intensa alterazione di caldo e gelo, producendo enormi quantit\u00e0 di \"loess\". Un'altra caratteristica dei Kunlun sono i venti molto forti, i pi\u00f9 intensi dei quali si riscontrano durante l'autunno; particolarmente degni di nota sono quelli che spazzano il bacino del Qaidam.\nFlora e fauna.\nLe condizioni desertiche o, nel migliore dei casi, di steppa che prevalgono lungo l'intera catena dei Kunlun inibiscono lo sviluppo della vegetazione. Gran parte del terreno \u00e8 ricoperto da deserti ghiaiosi. Occasionali pozze di acqua stagnante forniscono pascolo e acqua ad alcuni ungulati selvatici, come la gazzella tibetana e l'antilope tibetana (chiru), nonch\u00e9 a grandi mandrie di asini selvatici (kiang) e a gruppetti di yak selvatici. Sulle pi\u00f9 umide montagne occidentali, gli argali (\"Ovis ammon\") pascolano nelle praterie di alta quota. Sulle rupi sovrastanti bharal (\"Pseudois nayaur\"), urial del Ladakh e stambecchi si incontrano sporadicamente nelle propaggini occidentali. I boschetti di salici che si sviluppano lungo i corsi d'acqua ospitano di frequente orsi bruni, mentre i lupi si incontrano un po' in tutta la regione; i leopardi delle nevi, invece, sono rari. Molti anseriformi migratori visitano i laghi durante le migrazioni stagionali.\nGeografia antropica.\nNonostante le estreme condizioni climatiche e morfologiche, i Kunlun e le aree adiacenti offrono dimora a popolazioni stanziali e nomadi. Sulle pendici volte a settentrione si incontrano uiguri, che risalgono dalle oasi sottostanti, e, pi\u00f9 raramente, mongoli. A sud, nelle aree settentrionali del Tibet, pastori nomadi tibetani hanno requisito vaste distese di pascoli steppici precedentemente abbandonate. Montanari tagiki e kirghisi occupano i pochi insediamenti nelle profonde vallate delle montagne occidentali adiacenti ai monti Karakoram e Pamir. I cinesi (han) sono presenti in tutta la regione, ma sono per lo pi\u00f9 concentrati lungo l'estesa e ben mantenuta rete di strade sterrate costruite a partire dal 1949.\nL'irrigazione in poche regioni d\u00e0 sostentamento a piccole colture cerealicole; d'altro canto, l'allevamento pastorale, in particolare di yak, \"dzo\", pecore, capre e, pi\u00f9 raramente, bovini, costituisce l'attivit\u00e0 economica principale. Coltivazioni di variet\u00e0 di frumento ad alto rendimento, orzo, piselli, patate e colza occupano la maggior parte del terreno arabile del Tibet. Il fieno ricavato dalle erbe della regione \u00e8 scarso in volume ma ricco in nutrienti e proteine.\nLa strada asfaltata trans-tibetana che va da Dunhuang a Lhasa collega vari insediamenti nel Qinghai. La stessa Golmud, una citt\u00e0 moderna sorta sulle distese spazzate dal vento del bacino del Qaidam, \u00e8 un terminal ferroviario. Anche altre strade importanti che si dipartono dalle oasi del bacino del Tarim penetrano nel massiccio dei Kunlun. I camion riforniscono di ortaggi, materiali da costruzione, carburante e merci varie gli insediamenti pi\u00f9 distanti e trasportano materie grezze quali petrolio, carbonato di sodio e carbone dai siti di estrazione alle citt\u00e0 vicine.\nLungo la cimosa settentrionale dei monti Kunlun, che costeggia il bacino del Tarim, \u00e8 passato per secoli il ramo meridionale della Via della seta che, fino al XVI secolo, colleg\u00f2 la Cina con l'Asia centrale e sud-occidentale. Lana e sale erano i prodotti principali trasportati gi\u00f9 lungo le pendici dei Kunlun fino alle oasi che sorgevano ai margini del deserto del Takla Makan. I monaci dei piccoli monasteri buddhisti presenti nella zona consideravano i tibetani della regione alla stregua di servi della gleba, ma le ripetute incursioni dei musulmani provenienti dal nord mantennero tutta la regione dei Kunlun in un perenne stato di mutazione continua.\nLe mire dei britannici per sfruttare il potenziale commerciale del Turkestan cinese spinsero vari avventurieri a sondare l'estremit\u00e0 occidentale dei Kunlun, ma fu solo alla fine del XIX secolo che esploratori come lo svedese Sven Anders Hedin raccolsero abbastanza notizie per conoscere a fondo la regione occidentale dei Kunlun. Alcuni viaggiatori sfruttarono il percorso che attraversa da ovest a est il Qinghai, attraverso le propaggini orientali dei Kunlun e Golmud, come una rotta alternativa al corridoio del Gansu. Con la fondazione della Repubblica Popolare della Cina nel 1949, questi territori periferici finirono sotto il controllo centrale, e spedizioni scientifiche cinesi esplorarono l'intera area. Le principali spedizioni cinesi hanno definito la geologia, la glaciologia, il suolo e la vegetazione dei Kunlun. Un altro studio, svolto in cooperazione internazionale, ha concentrato l'attenzione sugli adattamenti fisiologici ed ecologici dei vari gruppi etnici dei Kunlun agli ambienti marginali di alta quota adiacenti alla cimosa meridionale della catena.\nA partire dagli anni '80, numerose spedizioni geologiche sono state intraprese da squadre sino-francesi e sino-americane per esaminare l'evoluzione dei monti Kunlun e in particolare la natura dei movimenti tettonici lungo il sistema di faglie degli Altun."}
{"id": "520661", "revid": "44638", "url": "https://it.wikipedia.org/wiki?curid=520661", "title": "Kunlun Shan", "text": ""}
{"id": "520663", "revid": "1543377", "url": "https://it.wikipedia.org/wiki?curid=520663", "title": "Mulao", "text": "I Mulao (o anche Mulam, in cinese \u4eeb\u4f6c\u65cf; in Pinyin: M\u00f9l\u01ceo z\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica Popolare Cinese. Con una popolazione di 207\u00a0352, l'80% dei Mulao vive nella contea autonoma dello Luocheng nella regione autonoma dello Guanxi Zhuang, altri, invece, vivono nelle province dello Guizhou e Guangzhou.\nOrigini.\nI Mulao, conosciuti anche come Mulan, sono discendenti delle antiche trib\u00f9 Liao e Ling, abitanti della regione durante la Dinastia Jin (265-420 A.C.). Per molto tempo fu in vigore il sistema feudale in cui il Signore riscuoteva regolarmente le tasse sotto forma di prodotti agricoli, i quali consistevano, praticamente, nel 60% della produzione. Durante il periodo della Dinastia Ming e all'inizio della Dinastia Qing, I Mulam si distaccarono gradualmente dai Liao e Ling e cominciarono a formare un singolo gruppo etnico attorno al distretto dello Luocheng, nello Guangxi, fondato dall'Imperatore Jiajing durante la dinastia Qing. Secondo alcuni libri di storia e alcune leggende, durante le dinastie Ming e Qing, gente proveniente da altri gruppi si spost\u00f2 in questa zona e cominciando ad integrarsi con i Mulam fino ad esserne assimilati. Per secoli i Mulao hanno cercato di preservare la propria etnia dall'essere sopraffatta dai dominanti gruppi di Han, Zhuang, Miao e Dong. Dopo il 1945 i Mulao passarono sotto il regime e molti di loro si arruolarono e combatterono a fianco dell'Armata Rossa Cinese contro le forze armate del Kuomintang. Dal 1949 il territorio venne poi liberato e i Mulao divennero parte del nuovo regime instaurato. Oggi pur nel centro principale della civilizzazione Mulao, ovvero il distretto del Luocheng, essi non vestono pi\u00f9 i loro costumi tradizionali e molti di loro parlano il Mandarino come loro lingua madre.\nLingua.\nI Mulam fanno parte della branca Dong-Shui, della famiglia linguistica Tai-kadai (o Daic). Essi, infatti, dividono alcune somiglianze lessicali per il 65% con i Dong e gli Zhuang. La lingua Mulao non ha consonanti occlusive. C'\u00e8 un sistema di 11 vocali e si tratta di una lingua tonale con dieci toni. Sebbene la lingua Mulao sia parlata dalla maggior parte di essi, molti di loro sono bilingue o multilingue, parlando soprattutto Cinese, Zhuang e Dong. I Mulam hanno riutilizzato l'ortografia cinese per scrivere e leggere fin dalla Dinastia Ming (1368-1644). Oggigiorno, tuttavia, molti di loro parlano il Mandarino come propria lingua madre.\nCultura e costumi.\nArchitettura.\ni Mulam si sono stanziati in villaggi vicino a montagne e fiumi. Le case tradizionali sono fatte di fango con un tetto di tegole. Prestano, inoltre, grande attenzione alla decorazione interna, la parte pi\u00f9 alta della stanza centrale, ha solitamente bellissimi temi decorativi.\nVestiti.\nI Mulao preferiscono il nero o il blu scuro per i loro vestiti. I vestiti tradizionali sia degli uomini che delle donne sono blu scuri o neri, cuciti a mano. Gli uomini normalmente vestono una giacca senza collo e abbottonata in fondo con dei pantaloni lunghi. Quando lavorano portano dei sandali ricavati dal bambu o dal lino. Le giovani donne vestono indumenti abbottonati sul lato destro e dei pantaloni, mentre le donne pi\u00f9 anziane coprono il capo con cerchietti neri e portano un grembiule e delle scarpe strette con una forma che ricorda una barca, le cui punte sono decorate con fiori di tessuto o fatti a maglia.\nLe giovani non sposate legano i propri capelli in una treccia e hanno una frangetta. Le donne, in generale, amano portare orecchini, collane, accessori per capelli e braccialetti.\nCucina.\nL'alimento tipico dei Mulao \u00e8 il riso. La carne deriva prevalentemente da maiali, mucche, polli e anatre, mentre \u00e8 proibito mangiare carne di gatto e di serpente. Il loro cibo preferito \u00e8 il riso glutinoso, infatti durante le festivit\u00e0 si scambiano regali fatti con questo tipo di riso. Il piatto principale \u00e8 lo \u201czongzi\u201d (un cuscinetto di riso glutinoso). Alla gente piace anche il cibo acido e piccante, come la tradizionale verdura saltata \u201cMulams Pickle\u201d, che ogni famiglia \u00e8 tenuta a cucinare ogni anno per le festivit\u00e0.\nMusica.\nLe canzoni tradizionali dei Mulao esprimono la storia, la vita lavorativa, la felicit\u00e0 e l'amore. Sia gli anziani, che i giovani, uomini e donne, tutti possono cantare in stile antifonale. Quando le feste si avvicinano si pu\u00f2 sentire musica dappertutto. Lo stile tradizionale delle canzoni \u00e8 l'Impromptu e Changgutiao (canzoni delle storie antiche). La prima riguarda gli augurii, le congratulazioni e le lodi e solitamente vengono cantate ai matrimoni, mentre per quanto riguarda lo Changgutiao, si tratta di canzoni popolari che narrano di figure storiche e storie raffigurate\nReligione e festivit\u00e0.\nI Mulao non hanno una religione ben definita. Adorano molti Dei e allo stesso modo i loro antenati. Da questo derivano alcuni tab\u00f9 e festivit\u00e0. Oltre alle feste in comune con gli Han, come la \u201cFesta di Primavera\u201d (capodanno cinese) e il giorno \u201cAutunno Min\u201d, i Mulao hanno delle proprie festivit\u00e0 speciali. Tra le principali vi \u00e8 lo \u201cYifan Festival\u201d che si tiene ogni 3 anni con lo scopo di adorare gli dei ed esorcizzare il diavolo, portando felicit\u00e0 e sicurezza e per celebrare il buon raccolto. In questo giorno vengono sacrificati maiali e polli, cantate canzoni e si danza il ballo del dragone e si ascolta lo sciamano del villaggio recitare un sermone. Oltre a questo vi \u00e8 il festival diretto ai giovani uomini e alle donne innamorate. Per questa festa gli uomini sono vestiti elegantemente e camminano in gruppo per sentieri cantando canzoni popolari e attraverso le canzoni cercano la loro anima gemella.\nEconomia.\nL'economia dei Mulao \u00e8 prevalentemente agricola e di allevamento. Le tecniche usate sono pressappoco le stesse utilizzate dagli Han e dagli Zhuang. Gli animali allevati sono buoi e bufali, ma anche cavalli. Circa il 60% della terra arida \u00e8 stata occupata dalle risaie usando come fertilizzate il letame. I Mulam hanno un sistema di irrigazione abbastanza sviluppato. Nel passato ogni famiglia aveva la propria produzione di base. Non c'era una stretta divisione del lavoro, tuttavia l'aratura, il trasporto del letame e la trebbiatura erano tipici lavori degli uomini, mentre le donne si occupavano della semina e della cura della casa. Un'altra attivit\u00e0 tipica era il raccolto di erbe medicinali, l'allevamento di bestiame, la lavorazione del ferro e la tessitura. Nel passato l'area dei Mulao era controllata da ricchi proprietari terrieri, soprattutto la parte pi\u00f9 fertile, essi riscuotevano loro un affitto senza pagargli il lavoro. Oggi l'economia \u00e8 basata ancora sulla produzione di riso, sull'estrazione di carbone che da lavoro a molti dei Mulao, tant'\u00e8 che la citt\u00e0 viene chiamata \u201ccitt\u00e0 del carbone\u201d, sulla forgiatura del ferro e la produzione della ceramica. Famosa \u00e8 anche la predisposizione dei Mulao alla medicina, su cui hanno sviluppato delle proprie teorie e tecniche diventate famose e la \u201cMulao Medical Association\u201d venne stabilita nel distretto."}
{"id": "520665", "revid": "74801", "url": "https://it.wikipedia.org/wiki?curid=520665", "title": "Elias Magnus Fries", "text": "Studioso di sistematica micologica e di micologia descrittiva riconosciuto come il padre ed il massimo esponente della moderna micologia, descrive parecchie migliaia di funghi. \nFa i suoi studi all'Universit\u00e0 di Lund dove diventa docente nel 1814, professore di botanica nel 1824. \u00c8 nominato professore d'economia pratica all'Universit\u00e0 di Uppsala nel 1834 e di botanica nel 1852. Va in pensione nel 1859 ma continua a dirigere il giardino botanico ed il museo di botanica fino al 1863. \u00c8 membro dell'Accademia Svedese (1847) e della Royal Society (1875).\nAncora oggi chi si avvicina alla micologia si basa per la determinazione dei Miceti alle caratteristiche morfocromatiche dettate dal Fries.\nLe opere.\nFra le opere di Fries citiamo: "}
{"id": "520668", "revid": "237256", "url": "https://it.wikipedia.org/wiki?curid=520668", "title": "Penisola di Taymyr", "text": ""}
{"id": "520669", "revid": "46931", "url": "https://it.wikipedia.org/wiki?curid=520669", "title": "Mulam", "text": ""}
{"id": "520670", "revid": "1305772", "url": "https://it.wikipedia.org/wiki?curid=520670", "title": "Fries", "text": ""}
{"id": "520671", "revid": "919135", "url": "https://it.wikipedia.org/wiki?curid=520671", "title": "Piano proiettivo", "text": "In matematica il piano proiettivo \u00e8 un'estensione del piano euclideo a cui viene aggiunta una \"retta impropria\" posizionata idealmente all'infinito e in modo da circoscriverlo. Esteso in questo modo il piano diventa uno spazio compatto in cui anche le rette tra loro parallele si incontrano in un unico punto e tale punto di intersezione \u00e8 idealmente collocato sulla \"retta impropria\". La retta impropria pu\u00f2 essere visualizzata come la retta che si vede all'orizzonte quando un piano (euclideo) viene rappresentato in prospettiva oppure pu\u00f2 essere pensata come una circonferenza infinitamente lontana che circonda tutto il piano euclideo e i cui punti antipodali sono identificati in maniera tale che le rette parallele ad una stessa direzione abbiano tutte un \"unico\" punto di intersezione su di essa.\nIl piano proiettivo reale \u00e8 lo spazio di linee in R3 passante per l'origine. \u00c8 una variet\u00e0 differenziabile non orientabile 2-dimensionale, vale a dire una superficie che non pu\u00f2 essere immersa senza auto-intersecarsi. Essa ha caratteristica di Eulero pari a 1 e quindi genere unitario.\nIn matematica il \"piano proiettivo\" si indica con P2 o formula_1.\nModelli matematici.\nUn modello di \"piano proiettivo\" pu\u00f2 essere definito matematicamente in vari modi che forniscono strutture isomorfe.\nSfera quozientata.\nUn modello di piano proiettivo si ha considerando la sfera formula_2 immersa nello spazio euclideo tridimensionale in cui\nQuesto equivale a considerare sulla sfera la relazione di equivalenza ~ che identifica i punti antipodali:\ne definire il piano proiettivo come lo spazio topologico quoziente\n\u00c8 possibile definire una applicazione che manda il piano proiettivo formula_1 privato di una retta nel piano euclideo in modo tale da mandare rette proiettive in rette euclidee. A tale scopo consideriamo nello spazio tridimensionale il piano formula_6 tangente alla sfera formula_2 nel \"polo sud\". Possiamo associare alle coppie di punti antipodali sulla sfera (che sono punti del piano proiettivo) un punto del piano formula_6 individuato dall'intersezione del piano con la retta congiungente i due punti antipodali. Intuitivamente \u00e8 come se stessimo guardando l'ombra prodotta sul piano da questa coppia di punti quando una sorgente di luce disposta nel centro della sfera. I cerchi massimi sulla sfera (corrispondenti a \"rette proiettive\") vengono mandate tutte in rette sul piano formula_6.\nQuesta applicazione manda tutti i punti del piano proiettivo sul piano formula_6 fatta eccezione per i punti appartenenti al cerchio massimo parallelo al piano (che in qualche senso vengono mandati all'infinito). Se omettiamo tale cerchio dal dominio l'applicazione cos\u00ec definita \u00e8 una corrispondenza biunivoca che fa corrispondere rette del piano a \"rette proiettive\" sul piano proiettivo. Questa costruzione spiega in che modo il piano proiettivo possa essere visto come un'estensione del piano euclideo.\nCoordinate omogenee.\nUna coppia di punti antipodali sulla sfera formula_2 individua univocamente una retta nello spazio tridimensionale passante per l'origine. Tale retta pu\u00f2 essere individuata da equazioni parametriche della forma:\ndove i coefficienti formula_15 e formula_16 non sono tutti nulli, e dalla famiglia di infinite equazioni che si ottengono moltiplicando tutti i coefficienti per uno stesso fattore non nullo.\nQuesto significa che il piano proiettivo pu\u00f2 essere rappresentato da terne di coefficienti formula_17 non nulle identificando tra loro le terne che differiscono per una costante di proporzionalit\u00e0. Questo equivale a considerare l'insieme quoziente di formula_18 rispetto alla relazione di equivalenza\nL'insieme quoziente formula_20 individua un sistema di coordinate per il piano proiettivo che vengono chiamate \"coordinate omogenee\".\nLa classe di equivalenza della terna formula_21 viene indicata con la scrittura\nPropriet\u00e0 topologiche.\nLa topologia naturale per il piano proiettivo P2 definito come una sfera quozientata si ha considerando la topologia quoziente della sfera rispetto alla relazione di equivalenza in essa definita.\nLo stesso spazio topologico (a meno di omeomorfismi) pu\u00f2 essere ottenuto considerando un quadrato e incollando i lati opposti nei versi indicati in figura (ossia identificando tra loro punti antipodali rispetto al centro del quadrato).\nIl piano proiettivo ha le seguenti propriet\u00e0 topologiche:"}
{"id": "520674", "revid": "599013", "url": "https://it.wikipedia.org/wiki?curid=520674", "title": "Lci", "text": ""}
{"id": "520680", "revid": "767487", "url": "https://it.wikipedia.org/wiki?curid=520680", "title": "Sarah Chang", "text": "Biografia.\nSarah Chang \u00e8 nata a Filadelfia, Pennsylvania da genitori coreani. Min-Soo Chang, suo padre, \u00e8 un violinista, e Myoung Jun Chang, sua madre, \u00e8 una compositrice. I genitori di Sarah si sono trasferiti negli Stati Uniti nel 1979 affinch\u00e9 il padre potesse perfezionare i propri studi alla \"Temple University\" e la madre insegnare composizione all'Universit\u00e0 della Pennsylvania. Ha un fratello pi\u00f9 piccolo chiamato Michael.\nAll'et\u00e0 di tre anni, Sarah si dilettava a suonare semplici melodie al pianoforte, ma in seguito chiese al padre di poter intraprendere lo studio del violino. All'et\u00e0 di quattro anni sostenne delle audizioni per entrare alla prestigiosa Juilliard School e due anni dopo, gi\u00e0 era in grado di suonare il primo concerto per violino di Bruch. Fu seguita da Dorothy DeLay, insegnante di alcuni tra i pi\u00f9 grandi violinisti al mondo tra cui Itzhak Perlman, Midori Got\u014d, Anne Akiko Meyers, Gil Shaham, Shlomo Mintz e molti altri incluso suo padre. \u00c8 stata seguita anche da Hyo Kang, assistente di DeLay. \nSarah Chang \u00e8 stata considerata una bambina prodigio e all'et\u00e0 di 8 anni le \u00e8 stata data l'opportunit\u00e0 di avere delle audizioni con Zubin Mehta e Riccardo Muti, che in quel periodo stavano lavorando rispettivamente con i New York Philharmonic e l'Orchestra di Filadelfia.\nHa registrato il suo primo Cd, Debut, all'et\u00e0 di 10 anni. \u00c8 stato pubblicato dalla EMI Classics il 18 agosto 1992 ed ha scalato velocemente la classifica Billboard. Il suo insegnante in un'intervista ha affermato che nessuno ha mai visto qualcosa del genere. \nCarriera.\nHa collaborato con le orchestre pi\u00f9 importanti ed illustri al mondo: New York Philharmonic, Philadelphia Orchestra, Chicago Symphony Orchestra, Boston Symphony Orchestra, Cleveland Orchestra, Berliner Philharmoniker, Wiener Philharmoniker, e le principali orchestre di Londra.\nTra i direttori con cui ha collaborato figurano Mariss Jansons, Daniel Barenboim, Colin Davis, Charles Dutoit, Bernard Haitink, James Levine, Lorin Maazel, Zubin Mehta, Riccardo Muti, Andr\u00e9 Previn, Simon Rattle, Wolfgang Sawallisch, Leonard Slatkin, Michael Tilson-Thomas, David Lockington e David Zinman.\nHa lavorato anche in formazioni da camera con artisti come Pinchas Zukerman, Wolfgang Sawallisch, Vladimir Ashkenazy, Yefim Bronfman, Martha Argerich, Leif Ove Andsnes, Stephen Kovacevich, Yo-Yo Ma, Lynn Harrell, Lars Vogt, e Isaac Stern. \nAttualmente suona un Guarneri del Ges\u00f9 del 1717 e usa diversi archi. \nIn occasione delle Olimpiadi del 2004 le \u00e8 stato dato l'onore di correre con la torcia olimpica a New York.\nPremi.\nSarah Chang ha ricevuto numerosi riconoscimenti:"}
{"id": "520681", "revid": "322321", "url": "https://it.wikipedia.org/wiki?curid=520681", "title": "Chiesa cattolica in Australia", "text": "La Chiesa cattolica in Australia \u00e8 parte della Chiesa Cattolica universale, sotto la guida spirituale del Papa e della Santa Sede.\nNe fanno parte circa 5,4 milioni di cattolici, pari al 25,3% della popolazione, ed \u00e8 la maggior Chiesa per numero di fedeli del paese, se si considerano separatamente le confessioni che compongono il variegato insieme protestante. La Chiesa cattolica \u00e8 suddivisa in 7 arcidiocesi e 32 diocesi, con circa 3.000 preti e 9.000 uomini e donne appartenenti a ordini religiosi.\nFino al censimento del 1986, la confessione con pi\u00f9 fedeli era la Comunione anglicana dell'Australia, ma successivamente \u00e8 aumentata la Chiesa cattolica. Si ritiene che un fattore importante sia stato il cambiamento nella politica sull'immigrazione del governo, che ha incrementato il numero di immigrati da paesi diversi dal Regno Unito. La percentuale di cattolici aumenta ogni anno, ma pi\u00f9 lentamente che in passato e rispetto alla crescita demografica e molti australiani non sono praticanti.\nWilliam Bernard Ullathorne (1806-1889) fece pressioni su papa Gregorio XVI per istituire circoscrizioni ecclesiastiche in Australia. Ullathorne risiedette in Australia fra il 1833 e il 1836 come vicario generale del vescovo William Morris (1794-1872), la cui giurisdizione si estendeva alle missioni australiane.\nOrganizzazione ecclesiastica.\nAttualmente le diocesi, suddivise per province ecclesiastiche, sono le seguenti:\nNunziatura apostolica.\nLa delegazione apostolica dell'Australia fu istituita il 15 aprile 1914, e venne rinominata in Australasia nel 1921. Dal 1919 comprendeva tutti i territori dell'Oceania, compresa l'Indonesia.\nNel 1921 cedette la giurisdizione sulle isole Marshall, Caroline e Marianne al delegato apostolico del Giappone, quella sulle isole Hawaii al delegato apostolico degli Stati Uniti d'America e quella sul vicariato apostolico di Guam al delegato apostolico delle Filippine.\nL'8 giugno 1947, in seguito all'istituzione della delegazione apostolica dell'Indonesia, con il decreto \"Cum per decretum\" di Propaganda Fide la delegazione apostolica dell'Australasia mut\u00f2 il proprio nome a favore di delegazione apostolica di Australia, Nuova Zelanda e Oceania.\nIl 1\u00ba novembre 1968, con l'istituzione della delegazione apostolica della Nuova Zelanda e dell'Oceano Pacifico, la delegazione apostolica di Australia, Nuova Zelanda e Oceania assunse il nuovo nome di delegazione apostolica di Australia e Papua Nuova Guinea, in forza del breve \"Cum opportunum\" di papa Paolo VI.\nLa nunziatura apostolica dell'Australia \u00e8 stata istituita il 5 marzo 1973 con il breve \"Quoniam universae\" del medesimo papa Paolo VI.\nConferenza episcopale.\nElenco dei presidenti della Conferenza dei vescovi cattolici australiani:\nElenco dei vicepresidenti della Conferenza dei vescovi cattolici australiani:\nElenco dei segretari generali della Conferenza dei vescovi cattolici australiani:"}
{"id": "520684", "revid": "123807308", "url": "https://it.wikipedia.org/wiki?curid=520684", "title": "Citro\u00ebn C4", "text": "La Citro\u00ebn C4 \u00e8 un'autovettura del segmento C prodotta dalla casa francese Citro\u00ebn in due generazioni dal 2004 al 2018 e successivamente a partire dal 2020 quando \u00e8 stata lanciata sul mercato la terza e attuale generazione. Nata nel 2004 per sostituire la Xsara, il suo nome riprende quello di un modello prodotto dalla stessa casa tra il 1928 ed il 1934, denominato AC4, noto semplicemente come \"C4\".\nPrima generazioni (2004-2010).\nLa prima generazione della \"C4\", prodotta dal 2004 al 2010, fu l'unica ad essere proposta in pi\u00f9 di una variante di carrozzeria. Venne infatti commercializzata sia come berlina a due volumi, sia come coup\u00e9, e allo stato attuale \u00e8 la generazione che ha riscosso maggior successo di vendite, essendo stata prodotta e venduta in oltre due milioni di esemplari. \nSeconda generazioni (2010-2018).\nLa seconda generazione venne invece proposta solo come berlina a due volumi, ma ebbe molte pi\u00f9 difficolt\u00e0 ad imporsi in un mercato, quello delle vetture di segmento C, sempre pi\u00f9 agguerrito con il passare degli anni. Solo 610.000 furono gli esemplari prodotti di questa seconda edizione. Durante il periodo a cavallo fra la primavera del 2018 e l'estate del 2020, la casa del \"double chevron\" non ebbe alcun modello di segmento C nel suo listino e l'unico modello in grado di rappresentare in qualche modo tale fetta di mercato fu la C4 Cactus, che dopo il restyling di quello stesso 2018 assunse caratteristiche pi\u00f9 tipiche di una berlina di fascia medio-bassa che non di una crossover com'era al suo debutto.\nTerza generazioni (2020-).\nLa terza generazione della C4 ha visto la luce solo durante l'estate del 2020, quando \u00e8 stato dato il via agli ordini. Mentre le prime due generazioni di \"C4\" nascevano sul pianale condiviso con altri modelli PSA del segmento C, la terza generazione, che mescola caratteristiche da berlina a due volumi e da crossover, nasce invece sul pianale modulare utilizzato per modelli PSA di segmento B, ma opportunamente allungato e modificato per potervi ospitare un corpo vettura di 4,36 metri.\nLe altre C4.\nVi sono altri modelli recanti la sigla \"C4\", ma senza necessariamente essere imparentati tecnicamente con il modello standard. La prima generazione della monovolume C4 Picasso era infatti strettamente imparentata sul piano tecnico con la \"C4\" standard, ma gi\u00e0 la seconda generazione di tale monovolume nasceva sul pianale modulare destinato ai modelli PSA di segmento C, che non verr\u00e0 invece mai utilizzato per una successiva edizione della \"C4\". La seconda generazione della berlina francese continuer\u00e0 infatti a condividere la base meccanica delle precedente generazione, mentre la terza sfrutter\u00e0 invece la modularit\u00e0 della piattaforma destinata ai modelli di segmento B. Analogamente, la \"C4 Cactus\" nasceva sul precedente pianale di segmento B condiviso con la prima generazione della Peugeot 208 ed altri modelli PSA di fascia analoga, mentre la C4 Aircross non era che il risultato di una joint-venture con la Mitsubishi e condivideva la base meccanica con il SUV Mitsubishi ASX.\nBen pi\u00f9 semplice il discorso relativo ai modelli derivati dalla \"C4\" e prodotti in Cina e in Russia per i mercati locali. Questi modelli prendevano il nome di \"C-Triomphe\", \"C-Quatre\", \"C4 L\" e \"C4 Sedan\", ed erano effettivamente imparentati con le prima due generazioni di \"C4\", delle quali andavano a costituire delle versioni a tre volumi."}
{"id": "520686", "revid": "122933422", "url": "https://it.wikipedia.org/wiki?curid=520686", "title": "Isotta Fraschini", "text": "La Isotta Fraschini \u00e8 stata una casa automobilistica italiana, attiva dal 1900 al 1949, particolarmente nota per la produzione di autovetture tra le pi\u00f9 lussuose e prestigiose nella storia dell'automobile.\nStoria.\nIl contesto.\nL'ultimo decennio del XIX secolo fu caratterizzato dalla grande attenzione delle classi agiate verso le \"carrozze senza cavalli\", principalmente prodotte in Francia. Per passione tecnico-sportiva o per spirito imprenditoriale, molti giovani rampolli di famiglie nobili o benestanti, decisero di dedicarsi al nuovo settore delle automobili.\nGli inizi.\nL'azienda fu fondata il 27 gennaio 1900 a Milano, come Societ\u00e0 Milanese d'Automobili Isotta Fraschini &amp; C., ad opera di Cesare Isotta e dei fratelli Oreste, Antonio e Vincenzo Fraschini, ai quali si aggregarono Riccardo Bencetti, Paolo Meda e Ludovico Prinetti, gi\u00e0 comproprietario della Prinetti &amp; Stucchi.\nNella sua fase iniziale la \"Isotta Fraschini\" svolgeva l'attivit\u00e0 di \"garage\", ovvero di rimessaggio, manutenzione, riparazione e vendita di autovetture, principalmente del marchio Renault. \nLe prime automobili prodotte dalla casa milanese, nel 1901, appartenevano al tipo \"Vettura Leggera\" da 8 HP con motore monocilindrico De Dion-Bouton di 785\u00a0cm\u00b3 e da 6\u00bd e 8 HP con un motori monocilindrici Aster da 699\u00a0cm\u00b3. Nel 1902, venne anche realizzata una \"Vettura Leggera\" con motore Aster bicilindrico di 2251\u00a0cm\u00b3, della potenza di 12 HP, allo scopo di partecipare alla gara Nizza-Abbazia, poi annullata per ordine delle Autorit\u00e0 italiane. Nel 1903 l'azienda produsse una vettura equipaggiata con motore autocostruito della potenza di 24 HP.\nNel 1905 l'ingegnere Giustino Cattaneo divent\u00f2 direttore tecnico del marchio milanese e a esso rimarr\u00e0 legato fino al 1933.\nNel 1907, in seguito a un accordo che prevedeva anche la partecipazione dei francesi al capitale azionario della azienda, De Dietrich acquis\u00ec i diritti per la produzione di 500 autotelai Isotta Fraschini. Questo fatto, unito anche ai successi nelle competizioni sportive, ebbe un grande effetto positivo sul prestigio della Casa.\nUn altro successo di Isotta Fraschini avvenne nel 1908, quando negli USA una vettura appartenente alla Casa milanese stabil\u00ec un record di velocit\u00e0 media: 105 km/h.\nSempre nel 1908 venne progettata la Tipo FE, un'auto dalle caratteristiche tecniche molto avanzate per l'epoca che suscit\u00f2 grande interesse, cos\u00ec come ne dest\u00f2 la Tipo KM, un'auto sportiva prodotta dal 1911 al 1914, equipaggiata con un motore di ben 10.618\u00a0cm\u00b3.\nNel 1910 la fabbrica, prima al mondo, inizi\u00f2 a inserire sui suoi modelli i freni anche alle ruote anteriori, su progetto dell'ing. Cattaneo.\nIntanto, a partire dallo stesso anno i motori Isotta Fraschini iniziarono a equipaggiare ogni mezzo a motore, destinati sia all'impiego militare che sportivo: motori per aerei, dirigibili, MAS. Durante la prima guerra mondiale l'azienda milanese produsse camion e rimorchi per il trasporto delle truppe.\nDopo la guerra Isotta Fraschini si trov\u00f2 in gravi difficolt\u00e0 economiche, come molte altre case automobilistiche. Durante questo periodo entr\u00f2 in azienda il conte Lodovico Mazzotti, che ebbe in seguito una grandissima importanza per l'Isotta Fraschini.\nIn questo periodo la Casa milanese si distinse nella realizzazione di un'automobile di fascia molto alta, destinata a una clientela internazionale. Ecco cos\u00ec nel 1919 la Tipo 8, che fu la prima auto ad avere un motore a otto cilindri costruito in serie. La tipo 8 divenne quindi la massima espressione di eleganza in fatto di automobili, divenne l'auto pi\u00f9 desiderata al mondo.\nCostava circa 150.000 lire e trov\u00f2 mercato specialmente negli Stati Uniti. Nei primi anni venti le vetture dell'Isotta Fraschini erano comprate da personalit\u00e0 come Gabriele d'Annunzio e Rodolfo Valentino, che spesso ostentava le sue due coup\u00e9 de ville, che era il modello pi\u00f9 esclusivo e costoso; il suo valore di status symbol \u00e8 mostrato in film come \"Viale del tramonto\". Il 7 settembre 1927 Benito Mussolini ne acquist\u00f2 ufficialmente una con telaio numero 1.408, come risulta sui registri di fabbrica. La Carrozzeria Garavini carrozz\u00f2 per il duce un esemplare dorsey limousine. Ufficiosamente il ministero degl'Interni compr\u00f2 altre due 8A sempre per il duce; Umberto di Savoia compr\u00f2 personalmente un coup\u00e9 de ville carrozzato a Torino dagli Stabilimenti Farina e il Reale Automobile Club d'Italia di Milano regal\u00f2 una berlina a papa Pio XI.\nAlla morte di Oreste Fraschini, i suoi fratelli e l'avvocato Isotta lasciarono l'azienda, che pass\u00f2 quindi nelle mani del conte Mazzotti (presidente) e di Cattaneo (amministratore delegato). Il 1929, anno del crollo della borsa di New York, vide la crisi della Isotta Fraschini, che fu costretta a svalutare il proprio capitale fino 9 milioni di lire, quando nel 1924 era di 60 milioni; in quel periodo, presidente e amministratore delegato dell'industria milanese, dopo ripetuti viaggi in USA, riuscirono a convincere Henry Ford ad acquistare il pacchetto di maggioranza dell'azienda al prezzo pattuito di 230 lire per ogni azione quindi Ford acquist\u00f2 55.000 metri quadrati di terreno a Livorno per edificare un nuovo stabilimento di montaggio, ma le autorit\u00e0 italiane posero il veto dunque Ford decise di continuare la produzione nelle fabbriche milanesi, che sarebbero state ampliate. Nel 1930 l'accordo sembrava raggiunto: mancavano solo le firme sui contratti, ma altri industriali fecero pressioni sul governo per evitare una forte concorrenza.\nInfatti quando Giovanni Agnelli seppe del progetto di Ford, url\u00f2 al pi\u00f9 fidato collaboratore: \"ma come, le mie officine languono, i miei operai lavorano 4 o 5 giorni a settimana e si permette a un costruttore straniero d'impiantarsi in Italia a togliermi l'ultimo boccone di pane?\" Agnelli si precipit\u00f2 sul primo treno verso Roma dove incontr\u00f2 tutti i responsabili governativi; poco dopo fu promulgata la \"legge Gazzera\" che cos\u00ec stabiliva: \"sono vietati nuovi impianti di fabbriche o ampliamenti di quelle esistenti senza previo consenso del Ministero della Guerra\". Il tanto sospirato consenso mai arriv\u00f2: a quel punto Ford cap\u00ec la situazione e non volle insistere; con la rinuncia del grande industriale statunitense, l'Isotta Fraschini perse un'occasione irripetibile di eventuale sviluppo produttivo.\nNel 1932 entr\u00f2 in azienda l'ingegner Giovanni Battista \"Gianni\" Caproni, che decise di cessare la produzione della seconda versione della tipo 8 e di aumentare quella dei motori diesel su licenza MAN. La Isotta Fraschini entr\u00f2 cos\u00ec a far parte del Gruppo Caproni. Nel frattempo Cattaneo fu sostituito da Merosi, che aveva lavorato in precedenza in Alfa Romeo e Bianchi mentre direttore generale divenne Prospero Gianferrari anche lui proveniente dall'Alfa Romeo.\nAl vecchio stabilimento di Milano-Via Monterosa si aggiunsero, negli anni '30, le fabbriche di Saronno e, successivamente, di Cavaria-Oggiona. Durante la seconda guerra mondiale la Isotta Fraschini produsse autocarri (la cui cabina era stata progettata dalla Zagato) e motori aeronautici.\nTerminata la seconda guerra mondiale, l'azienda milanese decise di ricominciare a produrre modelli di autovetture di lusso. Per questo motivo Fabio Luigi Rapi, designer di automobili e ingegnere, assunse insieme ad Alessandro Baj l'incarico di progettare un nuovo modello dell'Isotta Fraschini. Alla progettazione meccanica pens\u00f2 Aurelio Lampredi, appena uscito dalla Ferrari e alla quale ritorner\u00e0 nel 1948. Venne realizzata una nuova macchina a otto cilindri, chiamata 8C Monterosa. Questo modello sorse in un periodo nel quale la Isotta Fraschini era in grande crisi: le ordinazioni aeronautiche erano inesistenti anche se i motori prodotti erano di grande qualit\u00e0 e mancavano i finanziamenti per cominciare la produzione della 8C Monterosa.\nIl 25 febbraio 1948 l'azienda fu messa in amministrazione controllata dal Fondo per il Finanziamento dell'Industria Meccanica, principale creditore della Isotta Fraschini ed il 24 settembre 1949 fu nominato il liquidatore giudiziale. La produzione automobilistica venne cos\u00ec interrotta e il marchio \"Isotta Fraschini\", per quanto riguarda il settore motoristico, venne utilizzato dapprima dalla \"Fabbrica Automobili Isotta Fraschini e Motori Breda S.p.A.\" e in seguito dalla Isotta Fraschini Motori con sede a Bari.\nIl tentativo di rinascita.\nA San Ferdinando (RC) si \u00e8 cercato con un ambizioso piano di far resuscitare il marchio automobilistico, dopo che la Carrozzeria Fissore lo aveva rilevato nel 1993 da Finmeccanica; grazie a contributi statali si decise di produrre una vettura di alta classe e grandi prestazioni da destinare ai mercati stranieri dove Isotta Fraschini godeva ancora di buona fama.\nVerranno prodotti due modelli di auto: la prima fu la \"T8\" (derivata dalla Audi A8 e che riprende il nome di un'auto gloriosa della Isotta del 1919) con motore anteriore 8 cilindri a V da 4172\u00a0cm\u00b3, 300 cv a 6000 giri al minuto, quattro marce+retromarcia, freni a disco e sospensioni a ruote indipendenti e velocit\u00e0 massima autolimitata a 250\u00a0km/h.\nLa carrozzeria in alluminio era disegnata da Tom Tjaarda (autore anche della De Tomaso Pantera), e la vettura fu presentata ufficialmente al salone di Parigi del 1998.\nNe furono per\u00f2 prodotti solo quattro esemplari: due col motore Audi (una rossa e una gialla) e due col motore Ford Mustang (una bianca e l'altra blu).\nL'altro modello, la \"T12\", prodotta in esemplare unico, era una berlinetta a quattro posti dotata del motore Audi 12 cilindri e venne esposta insieme alla T8 al salone di Parigi del 1998 come esemplare statico.\nNel 1998 Audi acquist\u00f2 per\u00f2 la Lamborghini e abbandon\u00f2 il progetto comune con la Fissore; nel 1999 venne definitivamente abbandonato.\nLa societ\u00e0 non entr\u00f2 mai in produzione e chiuse per bancarotta nello stesso anno.\nNel 2000, dopo 100 anni dalla nascita, un gruppo di economisti italiani ha acquisito i diritti sul marchio e hanno fondato una nuova societ\u00e0, denominata \"Isotta Fraschini Milano\", nonch\u00e9 una Fondazione Culturale, denominata \"Intrepida Fides\".\nOmaggi.\nA Milano sono state intitolate una via a Isotta e un'altra ai fratelli Fraschini, entrambe nel quartiere residenziale Le Terrazze."}
{"id": "520692", "revid": "123614461", "url": "https://it.wikipedia.org/wiki?curid=520692", "title": "Carlo Ruta", "text": "Biografia.\nHa conseguito la laurea in filosofia presso l'Universit\u00e0 degli Studi di Messina. Ha conseguito inoltre la laurea magistrale in Teorie della conoscenza, della morale e della comunicazione presso l'Universit\u00e0 degli Studi di Urbino.\nAttivit\u00e0 letteraria.\nDagli anni '80 e fino ai primi anni '90 ha diretto la rivista bibliografica bimestrale \"Libri meridionali\".\nNel 1995 ha pubblicato con la casa editrice Rubbettino un saggio storico, \"Il binomio Giuliano-Scelba. Un mistero della Repubblica?\". Nella seconda parte degli anni '90 con la casa editrice palermitana La Zisa ha pubblicato tra l'altro \"Cono d'ombra\", uscito nel 1997, e \"Politica e mafia negli Iblei\", uscito nel 1998. Con le Edizioni Le Pietre ha pubblicato \"Segreti di banca. L'Antonveneta dai miracoli del nord-est agli intrighi siciliani\", nel 2004, e \"La banca degli amici\", nel 2005. Ancora nel 2005 \u00e8 uscito \"Morte a Ragusa\", con cui l'autore ha passato al vaglio numerosi documenti sull'uccisione del giornalista Giovanni Spampinato e nel 2008 \"Segreto di mafia. Il delitto Spampinato e i coni d'ombra di Cosa Nostra\".\nNel 2010 ha dato alle stampe, con Mimesis Edizioni di Milano, \"Guerre solo ingiuste. La legittimazione dei conflitti e l'America dal Vietnam all'Afghanistan\". Nel 2011 ha pubblicato con Castelvecchi Editore di Roma \"Narcoeconomy. Business e mafie che non conoscono crisi\". Nel 2013 ha pubblicato ancora con Castelvecchi Editore \"Colletti criminali\". Da storico ha indirizzato il proprio impegno di ricerca sui percorsi dei mondi liquidi, sulla storia delle culture materiali, sulle progressioni tecnico-scientifiche e sulle modalit\u00e0 dell\u2019immaginario dall\u2019et\u00e0 antica alla modernit\u00e0. Nell\u2019ultimo decennio ha condotto studi sulle culture manuali e le tecniche del mondo fenicio, riletto come civilt\u00e0 del legno, sul ruolo fondamentale di Cartagine nella strutturazione economica e politica dell\u2019Occidente mediterraneo, sugli sviluppi della razionalit\u00e0 nel mondo greco arcaico e classico, sul legno, \u201cmateria debole\u201d, interpretato come sostrato forte e divergente della razionalit\u00e0. Ha focalizzato inoltre alcuni momenti chiave dell\u2019et\u00e0 di mezzo, con una rilettura della vicenda di Teoderico, Boezio e Cassiodoro, dei saperi del XII secolo, delle aperture e le ambivalenze del XIII secolo, dei modi in cui le rivoluzioni tecnico/scientifiche hanno interagito con le grandi scoperte geografiche della prima modernit\u00e0. Da anni, su invito, tiene lezioni e seminari didattici, d\u2019indirizzo storiografico, presso l\u2019Universit\u00e0 degli Studi di Catania, Dipartimento di studi politici e sociali. Ha collaborato con la Scuola di Specializzazione in Archeologia dello stesso ateneo. Ha tenuto lezioni seminariali presso l\u2019Universit\u00e0 degli Studi di Palermo, Dipartimento Culture e Societ\u00e0. Ha tenuto conferenze in musei italiani tra i pi\u00f9 importanti, al Consiglio Nazionale delle Ricerche e in numerosi istituti scientifici. Ha fondato \u00e8 dirige il progetto di studi di \"Storia dei Mediterranei\". E' il direttore scientifico degli Annali di storia dei Mediterranei e dei mutamenti globali e direttore scientifico del Laboratorio degli Annali di storia.\nHa diretto la collana editoriale \"Biblioteca storica del viaggio in Sicilia\" della casa editrice Edi.bi.si. di Messina. Per questa collana ha firmato \"Viaggiatori in Sicilia nel Settecento. L'immagine dell'isola nel secolo dei lumi\" (1998).\nBlog d'inchiesta.\nPer supportare la sua attivit\u00e0 di ricerca, nel 2001 ha aperto il blog \u00abwww.accadeinsicilia.net\u00bb. Il sito proponeva investigazioni sulla finanza e la politica, oltre che su realt\u00e0 criminali e mafie poco conosciute dall'opinione pubblica. Proponeva inoltre un archivio telematico. Una sezione, \u00abGiuliano e lo Stato\u00bb, raccoglieva oltre un centinaio di documenti dell'immediato dopoguerra, alcuni dei quali sono poi confluiti nel libro \"Giuliano e lo Stato\", pubblicato nel 2005. Questo sito nel dicembre 2004 \u00e8 stato oscurato d'autorit\u00e0. Dal febbraio 2005 fino al marzo 2009 \u00e8 stato sostituito dal blog di documentazione storica e sociale \"leinchieste.com\".\nNegli ultimi anni ha scritto sul mensile \"Narcomafie\", su \"il manifesto\", \"Libera Informazione\" di Roberto Morrione, \"Articolo 21\", \"Antimafia 2000\", sul portale telematico per la pace \"Peacelink\", su \"Left Avvenimenti\" (nelle pagine mensili de \"L'Isola possibile\"), \"Emigrazione Notizie\". Ha curato inoltre la rubrica \"Qui mafia\", per il settimanale on-line \"Domani\". \u00c8 membro della Societ\u00e0 Filosofica Italiana, sezione di Urbino.\nLa vicenda giudiziaria della \"stampa clandestina\".\nL'8 maggio 2008 \u00e8 stato condannato a una pena pecuniaria per avere intrapreso la pubblicazione del giornale di informazione civile \"Accade in Sicilia\", diffuso su internet, senza che fosse stata eseguita la registrazione presso la cancelleria del Tribunale competente. Si \u00e8 trattato del primo caso in Italia e in Europa. La sentenza \u00e8 stata percepita, in Italia e all'estero, come un attacco dello Stato italiano alla libert\u00e0 del web, e in particolare alla libera espressione dei blog.\nLa violazione \u00e8 quella dell'art. 16 della legge 47 del 1948 che riguarda principalmente i giornali cartacei ma che \u00e8 stata in questo caso applicata al web e ai blog. Nel maggio 2011 la condanna \u00e8 stata confermata dalla Corte d'Appello di Catania. Il 10 maggio 2012 Ruta viene assolto in modo definitivo dalla Corte suprema di cassazione. Le motivazioni della sentenza, pubblicate il 16 settembre 2012, spiegano che il reato di stampa clandestina non \u00e8 applicabile ad un blog su Internet. \nSecondo la Suprema Corte, il blog o \u00abil nuovo prodotto \"media\" costituente il giornale informatico diffuso in via telematica\u00bb non possono essere fatte rientrare nella nozione di stampa data dalla legge del 1948 (non esistendo all'epoca Internet n\u00e9 essendo prevedibile) e nel conseguente obbligo di iscriversi presso un tribunale (art. 5), la cui violazione fa scattare con il reato di stampa clandestina (art. 16)."}
{"id": "520694", "revid": "1684799", "url": "https://it.wikipedia.org/wiki?curid=520694", "title": "Psycho Circus", "text": "Psycho Circus \u00e8 il diciottesimo album in studio dei KISS pubblicato nel 1998.\nIl disco.\n\"Psycho Circus\" \u00e8 il primo album registrato dai \"KISS\" con la formazione storica a distanza di 19 anni dal precedente. Tuttavia, come \u00e8 accaduto negli album \"Dynasty\" (del 1979, fino al 1998 l'ultimo album registrato con la formazione originale) e \"Unmasked\" (del 1980), vi sono molte tracce incise grazie all'appoggio di musicisti esterni non accreditati, e con la formazione incompleta. Infatti, Ace Frehley, senza contare le sue parti vocali, suona solamente in due tracce, mentre Peter Criss suona solamente la batteria in una traccia (\"Into The Void\").\nLa sostituzione di \"Criss\" e \"Frehley\" negli album dei \"KISS\" sono tuttavia degli eventi gi\u00e0 verificatisi diverse volte nella storia del gruppo: ad esempio \"Frehley\" viene rimpiazzato provvisoriamente durante le registrazioni dell'album \"Destroyer\" e \"Criss\" era gi\u00e0 fuori della band nonostante comparisse ancora nella copertina dell'album \"Unmasked\" del 1980 (stessa cosa accaduta per quanto riguarda \"Frehley\" nell'album \"Creatures of the Night\"). Tuttavia ai tempi di questi album, i \"KISS\" riuscivano a non rendere pubblici tali eventi. Con \"Psycho Circus\" invece diversi rumors circolavano gi\u00e0 prima ancora dell'inizio delle ripres. Molti fan della band sono rimasti delusi da questo comportamento.\nNonostante le controversie e le polemiche, \"Psycho Circus\" figura al primo posto nella Top 10 degli album della band ed \u00e8 stato premiato con il disco d'oro. Inoltre, la versione giapponese dell'album contiene una traccia in pi\u00f9, \"In Your Face\", cantata da \"Ace Frehley.\"\nVideogioco.\nEsiste un videogioco che ha lo stesso nome dell'album: \"\", ispirato all'omonimo fumetto. I personaggi, seppur prendendo i nomi dei personaggi del fumetto, sono chiaramente ispirati al gruppo rock, cos\u00ec come anche il loro aspetto. Una zingara recluta quattro mortali (detti Avatar) per padroneggiare i quattro elementi (fuoco, vento, acqua, terra) e poter quindi sconfiggere il Nightmare Child, l'impersonificazione del Male. Per fare ci\u00f2, i nostri quattro eroi devono sconfiggere i loro predecessori, ormai corrotti dal potere del Male."}
{"id": "520696", "revid": "13261", "url": "https://it.wikipedia.org/wiki?curid=520696", "title": "Corte di Giustizia Europea", "text": ""}
{"id": "520708", "revid": "1448629", "url": "https://it.wikipedia.org/wiki?curid=520708", "title": "Fartlek", "text": "Fartlek (o speed play), termine della lingua svedese che significa \"gioco di velocit\u00e0\", \u00e8 una tipologia di allenamento cardiovascolare che si presenta come una via di mezzo tra il tradizionale allenamento aerobico continuato (\"Steady State Training\") e l\"'Interval training\".\nCaratteristiche.\nIl \"Fartlek training\" fu introdotto negli anni trenta del Novecento dallo svedese G\u00f6sta Holmer (1891-1983). Quando il \"Fartlek\" fu introdotto in Svezia port\u00f2 una rivoluzione nei metodi di allenamento. Esso viene usato primariamente dagli atleti di \"endurance\" e viene consigliato come eccellente attivit\u00e0 per il recupero fisico dopo un periodo di allenamento molto intenso. Il \"Fartlek\", che in svedese significa \"gioco di velocit\u00e0\", \u00e8 una strategia di allenamento che combina prestazioni di diversa durata e intensit\u00e0, coniugando lo \"Steady State Training\" e l\"Interval training\". Questo tipo di allenamento sfrutta sia i sistemi energetici aerobici che anaerobici, e pu\u00f2 essere strutturato in molte modalit\u00e0. La differenza tra questo tipo di allenamento e l'aerobica continuata sta nel fatto che l'intensit\u00e0 dell'esercizio subisce una variazione periodica, ci\u00f2 significa che il sistema aerobico e anaerobico sono messi sotto sforzo alternativamente, in maniera simile a quanto accade nelle pi\u00f9 comuni forme di \"Interval training\" come l'High Intensity Interval Training (HIIT). Si pu\u00f2 spaziare dalla camminata aerobica allo scatto anaerobico secondo un ordine casuale. Questa forma di allenamento \u00e8 molto libera, nel senso che non prevede n\u00e9 la frequenza e l'andamento costante tipici dello \"Steady State\", n\u00e9 le regolari oscillazioni dell'intensit\u00e0 della frequenza cardiaca tipiche dell\"Interval training\". Pertanto, uno degli obiettivi primari del \"Fartlek\" \u00e8 il divertimento, mentre la distanza percorsa o la durata temporale non vengono altrettanto considerati come negli altri metodi cardiovascolari menzionati. Il \"Fartlek training\" nasce come metodica cardiovascolare all'aperto, laddove viene prevista anche la presenza di colline e saliscendi, in modo da determinare aumenti casuali di intensit\u00e0. L'allenamento \"Fartlek\" \u00e8 generalmente associato con la corsa, ma pu\u00f2 prevedere praticamente qualunque tipo di esercizio, compreso il ciclismo, il canottaggio o il nuoto, o la pratica sui macchinari cardiovascolari di uso comune nelle palestre. L'American College of Sports Medicine (ACSM) raccomanda una durata dell'allenamento compresa tra i 20 e i 60 minuti. Molti coach propongono il \"Fartlek\" come allenamento complementare allo \"Stady State\", alle prestazioni ad alta intensit\u00e0 o all\"Interval training\", per offrire variet\u00e0 alle solite routine di allenamento.\nNon sono presenti dati scientifici sufficienti per poter stabilire i vantaggi del \"Fartlek\", anche a causa della grande variet\u00e0 di impostazione. Ad ogni modo, possono essere simili a quelli garantiti dall\"Interval training\" per via del frequente passaggio dal metabolismo aerobico a quello anaerobico.\nSessioni Fartlek.\nQuella che segue \u00e8 la prima sessione di Fartlek ideata da G\u00f6sta Holmer per un corridore campestre. \u00c8 anche un esempio di come pu\u00f2 presentarsi una sessione di Fartlek, ma queste dovrebbero essere strutturate in modo specifico per l'evento o la disciplina sportiva che deve affrontare l'atleta, anche sulla base delle sue esigenze. Le sessioni dovrebbero prevedere un'intensit\u00e0 tale da far lavorare l'atleta tra il 60% e l'80% della sua massima frequenza cardiaca. Questo starebbe a significare che il fisico non dovrebbe essere troppo sollecitato durante l'esercizio. L'atleta dovrebbe anche prevedere un congruo riscaldamento all'inizio della sessione, e un periodo di defaticamento al termine, al fine di migliorare la performance e diminuire le probabilit\u00e0 di infortunio.\nVantaggi e svantaggi del Fartlek.\nBenefici per il fitness.\nUna delle ragioni principali del successo del Fartlek \u00e8 la sua flessibilit\u00e0 alle necessit\u00e0 individuali. A differenza dell'allenamento continuo, il Fartlek pu\u00f2 adattarsi agli atleti partecipanti a giochi su campo, come calcio, hockey su prato e rugby, in quanto sviluppa le attivit\u00e0 aerobiche e anaerobiche che sono entrambe utilizzate in questi sport. Per fare questo, gli atleti devono utilizzare la flessibilit\u00e0 del Fartlek mimando le situazioni che possono accadere durante la pratica del loro sport.\nApplicazioni tattiche.\nGrazie alla flessibilit\u00e0 del Fartlek, \u00e8 possibile adattare le sessioni di allenamento in modo che esse riflettano le tattiche individuali del corridore. Per esempio, un corridore dei 1500 metri piani pu\u00f2 aggiungere degli scatti nell'allenamento per simulare lo sprint finale.\nBenefici psicologici.\nUna delle cose che manca agli atleti durante l'allenamento \u00e8 la motivazione psicologica a sottoporsi a sforzi, perch\u00e9 l'allenamento non \u00e8 visto solo come un lavoro duro, ma anche monotono. Il Fartlek aggiunge molta variet\u00e0 ed \u00e8 molto meno ripetitivo di altre forme di allenamento. Questo \u00e8 un grande beneficio per l'atleta perch\u00e9 rende la corsa un po' pi\u00f9 interessante, cos\u00ec da spronarlo a prolungare l'esercizio e a raggiungere risultati migliori.\nBenefici medici.\n\"Perdere il 5-10% del proprio peso diminuir\u00e0 le scorte di grasso del 25-40%.\" \u2013 Jean-Pierre Despres, professore di dietologia umana all'Universit\u00e0 Laval di Qu\u00e9bec. Uno studio pubblicato su \"Sports and Exercise\" mostra che alternare l'intensit\u00e0 durante l'allenamento aiuta a perdere peso pi\u00f9 velocemente rispetto a un esercizio eseguito a un ritmo costante - e questo \u00e8 uno dei principi del Fartlek.\nSvantaggi.\nUno degli svantaggi \u00e8 che a volte lo stesso atleta a programmare la sua sessione di allenamento e questo potrebbe portarlo a non spingere fino in fondo. Questo svantaggio pu\u00f2 essere evitato con l'aiuto di un allenatore, o di altro soggetto, che progetti la sessione.\nEsempi di Fartlek training.\nFartlek su macchine cardio.\nProtocollo:\nSvolgere in maniera casuale tre sessioni da 2, 4 o 6 minuti, ognuna delle quali viene correlata con una specifica intensit\u00e0 e durata.\nRotazione 1:\nRotazione 2:\nRotazione 3:\nIntensit\u00e0:"}
{"id": "520709", "revid": "558966", "url": "https://it.wikipedia.org/wiki?curid=520709", "title": "Corpo della nobilt\u00e0 italiana", "text": "Il Corpo della nobilt\u00e0 italiana (CNI) \u00e8 un'associazione privata costituita a Torino il 30 giugno 1958, ma con sede a Roma, che si propone di riunire la nobilt\u00e0 italiana e di investigare e accertare privatamente le richieste relative ai titoli nobiliari gi\u00e0 esistenti. Non ha scopo di lucro e i provvedimenti nobiliari della medesima sono rilasciati per statuto a titolo gratuito.\nL'associazione \u00e8 organizzata come la passata Consulta araldica del Regno d'Italia, nei suoi organi centrali e locali (presidenza, giunta e commissioni regionali).\nCon le cosiddette \"certificazioni di giustizia\" l'associazione si propone di accertare e riconoscere, sul solo piano morale, la validit\u00e0 dei diritti, delle qualifiche nobiliari e degli stemmi araldici di singole persone. Non crea o concede nuovi titoli nobiliari prima non esistenti, ma si limita ad accertare la validit\u00e0 delle documentazioni che le vengano sottoposte, per provare l'esistenza di titoli, o di stemmi, allo scopo di tutelare i diritti storici dei nobili italiani.\nPremessa sul riconoscimento dei titoli nobiliari in Italia.\nIn Italia i titoli nobiliari non sono pi\u00f9 riconosciuti dal 1948 per effetto della XIV disposizione transitoria e finale della Costituzione della Repubblica Italiana e \u00ab\"non costituiscono contenuto di un diritto e, pi\u00f9 ampiamente, non conservano alcuna rilevanza: in una parola, essi restano fuori del mondo giuridico\"\u00bb. I predicati dei titoli nobiliari che sono diventati parte del nome, ai sensi della XIV disposizione transitoria e finale, sono invece tutelati in base alle norme di tutela del diritto al nome.\nNel Regno d'Italia esisteva un collegio denominato Consulta araldica, istituito con regio decreto nel 1869, col compito di deliberare in materia di titoli nobiliari, stemmi e altre pubbliche onorificenze. Abolita questa con la Costituzione repubblicana, esiste attualmente solo un ufficio \"Onorificenze e araldica pubblica\", appartenente al \"dipartimento del cerimoniale di Stato\" presso la Presidenza del consiglio dei ministri, il quale si occupa della concessione di stemmi e gonfaloni a comuni, provincie ed enti morali, e della conservazione dell'archivio della cessata Consulta araldica.\nOrigini.\nLa pi\u00f9 antica associazione nobiliare era l'\"Unione della nobilt\u00e0 d'Italia\", costituita con rogito il 21 dicembre 1951, che sino al 1980, anno della fusione con il Corpo della nobilt\u00e0 italiana, ha svolto azione caritativa verso i nobili privi di mezzi.\nIl convegno internazionale di studi storico-araldici di Roma e Napoli del 1953, promosso dal Collegio araldico di Roma, vot\u00f2 all'unanimit\u00e0 un ordine del giorno \"Per un ruolo della nobilt\u00e0 italiana\", auspicando la formazione di un \"ruolo nazionale\" della nobilt\u00e0 italiana fondato sull'autorit\u00e0 dell'intero corpo nobiliare, nel quale dovevano essere accolte inoltre \u00able famiglie i cui componenti sono in attuale possesso dei tradizionali caratteri e requisiti nobiliari morali e sociali\u00bb\".\nLo scopo espresso dai fondatori era quello di tutelare nel privato, i discendenti di coloro che avevano avuto concesso un titolo nobiliare (e di uno stemma gentilizio, o di cittadinanza). Questi titoli sono tuttavia privi di valore legale e non riconosciuti dagli organi della Repubblica Italiana dopo l'entrata in vigore della Costituzione italiana nel 1948.\nUmberto II di Savoia con una lettera del 29 settembre 1954 al principe Guasco Gallarati, primo presidente del Corpo della nobilt\u00e0 italiana, dichiar\u00f2 di aver ricevuto una formale richiesta di assenso per una rappresentanza del ceto nobiliare e prese atto della volont\u00e0 di costituire l'organismo.\nDopo alcuni contrasti intervenuti fra il Collegio araldico ed Emilio Guasco Gallarati di Bisio, il Corpo della nobilt\u00e0 italiana \u00e8 nato Roma il 3 marzo 1957. L'atto costitutivo venne rogato dal notaio Silvio Mandelli di Torino in data 30 giugno 1958.\nOrganizzazione.\nL'associazione, analogamente a quanto avvenuto in altri stati europei gi\u00e0 monarchici, \u00e8 strutturata come una rete di libere associazioni regionali.\nQueste si occupano di tenere aggiornato per proprio conto l'antico elenco ufficiale della nobilt\u00e0 italiana, accertando la validit\u00e0 delle richieste di iscrizione, e di dare pareri in materia araldica, attenendosi allo statuto dell'associazione e alle leggi nobiliari del Regno d'Italia (ultimo \"Ordinamento dello stato nobiliare italiano\" del 1943).\nAssociazioni regionali e organismi nazionali.\nSono presenti 14 associazioni regionali, ciascuna per una delle circoscrizioni geografiche tradizionali previste dall'\"Ordinamento dello stato nobiliare italiano\" durante il Regno d'Italia, a loro volta collegate agli Stati pre-unitari.\nPossono appartenervi coloro le cui famiglie erano state riconosciute nobili dalla Consulta araldica del regno o abbiano ottenuto \"provvedimenti di giustizia\" emanati dall'associazione, o \"provvedimenti di grazia\" emanati da Umberto II di Savoia.\nLe associazioni regionali previste sono:\nOgni associazione regionale nomina al suo interno una \"commissione araldico-genealogica regionale\" con il compito di esaminare i documenti storico-nobiliari presentati da chi chiede essere iscritto nei registri interni dell'associazione. Nelle intenzioni degli associati tali registri interni dovrebbero costituire la continuazione e l'aggiornamento degli elenchi ufficiali nobiliari del Regno d'Italia.\nLe commissioni delle varie associazioni regionali a loro volta, nominano la \"Giunta araldica centrale\" nazionale (GAC), con funzioni di coordinamento e di decisione definitiva sulle richieste.\nI membri delle 14 commissioni regionali formano, nel loro insieme, il \"Consiglio araldico nazionale\" (CAN), che ha il compito di rappresentare il ceto nobiliare italiano difendendone gli interessi storici, morali ed ideali e tutelandone le tradizioni, le memorie e l'onore.\nI provvedimenti degli organi dell'associazione non richiedono alcun pagamento e le certificazioni, rilasciate dal Consiglio araldico nazionale (CAN) sono pubblicate nella prima parte del \"Bollettino ufficiale del Corpo della nobilt\u00e0 italiana\" (periodico quinquennale) e nei registri nobiliari delle commissioni regionali.\nL'associazione ha anche un circolo giovanile.\nRiconoscimenti da parte di terzi.\nL'associazione non \u00e8 riconosciuta dalla Repubblica Italiana, che non attribuisce alcun valore legale ai titoli nobiliari, e pertanto non svolge alcun ruolo ufficiale.\nL'associazione sarebbe stata riconosciuta il 12 novembre 1961 da Umberto II di Savoia, gi\u00e0 in esilio a Cascais dal 1946: nella sua qualit\u00e0 di \"capo della famiglia reale\", ad Umberto II competeva la \"regia prerogativa\" (facolt\u00e0 di concedere, rinnovare o convalidare i titoli di nobilt\u00e0).\nLa competenza dell'associazione nell'accertamento dei titoli nobiliari italiani \u00e8 riconosciuta anche dal Sovrano militare ordine di Malta, che tuttavia esamina le pratiche nobiliari per l'ammissione dei propri cavalieri coi propri consultori araldici interni.\nIl Corpo della nobilt\u00e0 Italiana \u00e8 riconosciuto dalla \"Commission d'information et liaison des associations nobiliaires europ\u00e9ennes\" (CILANE), organizzazione che raggruppa le associazioni nobiliari pi\u00f9 rappresentative d'Europa (una per ogni nazione).\nL'associazione \u00e8 riconosciuta dall'Unione Circoli Italiani.\nA partire dall'edizione XXVIII (2000) e sino all'edizione XXXI (2010) l'Annuario della nobilt\u00e0 italiana fu l'unico repertorio periodico che riport\u00f2 sistematicamente tutti i provvedimenti nobiliari deliberati dal Corpo della Nobilt\u00e0 Italiana, corredandoli di note, dati biografici e genealogici e stemmi relativi alle famiglie oggetto di tali decisioni. Nell'edizione XXXI (2010) dell'Annuario della Nobilt\u00e0 Italiana \u00e8 presente un'apposita sezione dove sono elencate tutte le famiglie riconosciute dalla suddetta associazione. In seguito la redazione dell'Annuario decise di non riportare pi\u00f9 d'ufficio le famiglie la cui nobilt\u00e0 \u00e8 stata riconosciuta dal Corpo della Nobilt\u00e0 Italiana ma soltanto previa supervisione del Comitato Scientifico dell'Annuario della Nobilt\u00e0 Italiana. Tale scelta \u00e8 stata determinata dai contrasti ed eventi che si sono susseguiti all'interno dell'associazione e dalle deliberazioni da parte della direzione del Circolo della caccia per quanto attiene l'attribuzione dei titoli nobiliari riconosciuti dallo stesso Corpo della Nobilt\u00e0 Italiana.\nNel periodico \"Libro d'oro della nobilt\u00e0 italiana\", edito dal Collegio Araldico, sono pubblicate alcune famiglie la cui nobilt\u00e0 \u00e8 riconosciuta dal Corpo della Nobilt\u00e0 Italiana.\nI titoli nobiliari umbertini.\nUmberto II di Savoia, ultimo re d'Italia fino al 13 giugno 1946, venne considerato dall'associazione come il capo della nobilt\u00e0 italiana, e venne rappresentato nel suo seno dal \"segretario del re per l'araldica\".\nDopo il 1950 Umberto II di Savoia riprese l'esercizio della Regia prerogativa e concesse, spesso su parere avanzato dal Corpo della nobilt\u00e0 italiana, numerosi provvediementi nobiliari, sia \"di grazia\" che \"di giustizia\": questi provvedimenti erano comunicati dal segretario del re per l'araldica all'ufficio di presidenza del Consiglio araldico nazionale e annotate nei registri del Corpo della nobilt\u00e0 italiana.\nI provvedimenti nobiliari di Umberto II di Savoia venivano predisposti a seguito di istruttoria svolta dal Segretario del re per l'araldica, talvolta con la consulenza degli organi del Corpo della Nobilt\u00e0 Italiana. Il provvedimento emesso riceveva poi la controfirma del Ministro della Real Casa, il visto del Segretario del re per l'araldica e veniva annotato nell'apposito registro del Consiglio Araldico Nazionale del Corpo della Nobilt\u00e0 Italiana, nonch\u00e9 pubblicato nel bollettino ufficiale dello stesso."}
{"id": "520710", "revid": "123860949", "url": "https://it.wikipedia.org/wiki?curid=520710", "title": "Enzo Salvi", "text": "Biografia.\nNato nel 1963, si diploma all'Istituto Agrario e inizia a lavorare come giardiniere del comune di Roma: i colleghi, colpiti dalla sua caratteristica \"battuta pronta\", lo convincono ad intraprendere la carriera di cabarettista. Le esibizioni serali a Roma e dintorni riscuotono molto successo e lo portano al debutto in teatro, nel 1990, con la commedia di Plauto \"Il Miles Gloriosus\". Nel 1991 insieme a Mariano D'Angelo fonda i \u201cMammamia che impressione\u201d, duo che ha conquistato subito la piazza romana.\n\u00abMammamia comme sto!\u00bb \u00e8 il tormentone di \u201cEr Cipolla\u201d, divenuto uno dei pi\u00f9 celebri del Seven Show. In teatro commedie come \"Balle di Natale\", \"Fiumi di forfora\" e \"A qualcuno piace Carlo\" - il suo esordio, tutto esaurito, al teatro Brancaccio - raccolgono subito il favore del pubblico. La notoriet\u00e0 su scala nazionale arriva grazie al grande schermo dove interpreta \"Vacanze di Natale 2000\", seguito da \"Body Guards - Guardie del corpo\", \"Merry Christmas\", \"Natale sul Nilo\", \"Natale in India\", \"Le barzellette\" e \"Il ritorno del Monnezza\".\nIn tv \u00e8 apparso anche in \"Barbecue\", nel film \"Di che peccato sei\" diretto da Pier Francesco Pingitore, in \"Stracult Sogni\" e \"Striscia la notizia\". Nel 2006, Enzo Salvi entra nel cast del nuovo film di Natale \"Ol\u00e9\" insieme, tra gli altri, a Massimo Boldi e a Vincenzo Salemme. Nel 2006 \u00e8 anche comparso in un cameo in \"Notte prima degli esami\" e \"Notte prima degli esami - Oggi\", quindi in quello stesso anno prese parte alla prima edizione di \"Notti sul ghiaccio\" su Rai 1 in coppia con Marina Natalino.\nNel 2007 ha avuto una piccola parte in \"2061 - Un anno eccezionale\" di Carlo Vanzina, dove interpretava un becchino. Sempre nel 2007 interpreta \"Matrimonio alle Bahamas\", dove il protagonista \u00e8 Massimo Boldi; ha preso parte, l'anno successivo, alla quarta serie di \"Un ciclone in famiglia\". Ha inventato il personaggio di \"Agusto\" lo scienziato del wrestling, che andava in onda sul canale GXT di Sky e sul canale K2 del digitale terrestre nel 2006.\nNel 2008 \u00e8 protagonista del film a episodi \"Un'estate al mare\" e nel nuovo film di Natale con Massimo Boldi \"La fidanzata di pap\u00e0\". Nel maggio 2012 \u00e8 tra gli inviati speciali dello show \"Punto su di te!\" su Rai 1. Dal luglio 2012 \u00e8 il protagonista maschile di \"Ricci e capricci\", una sitcom di Italia 1.\nNel 2013 \u00e8 uno dei concorrenti di \"Jump! Stasera mi tuffo\". Dal 9 novembre 2015 partecipa a \"Monte Bianco - Sfida verticale\", reality show di Rai 2. Tre giorni dopo torna al cinema con \"Matrimonio al Sud\" insieme a Massimo Boldi, Biagio Izzo e Paolo Conticini tra gli altri. Nel 2017 recita, assieme a Massimo Boldi, nel nuovo cinepanettone \"Natale da chef\" con la regia di Neri Parenti. Nel 2018 ha la parte principale di Don Donato nel film per la televisione \"Din Don - Una parrocchia in due\", ruolo che riprende nel suo seguito \"Din Don - Il ritorno\". Nel 2021 interpreta un manager in rovina, il suo primo ruolo drammatico da protagonista, nel cortometraggio \",\" per il quale riceve il premio come miglior attore protagonista al festival Cortinametraggio e al Castelli Romani Film Festival Internazionale 2021."}
{"id": "520713", "revid": "1543377", "url": "https://it.wikipedia.org/wiki?curid=520713", "title": "Monpa", "text": "I Monpa (o anche Monba; in cinese: \u95e8\u5df4\u65cf; in Pinyin: m\u00e9nb\u00e0 z\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese, concentrato prevalentemente nel territorio conteso dello Stato indiano di Arunachal Pradesh, al confine tra India e Cina. La popolazione dei distretti di Tawang e Kameng arriva a circa 50.000 individui, mentre quella del distretto di Cuona, in Tibet, si assesta sulle 25.000 persone. Queste ultime sono conosciute anche come Menba. Un altro piccolo gruppo di Monpa (circa 2500 persone) pu\u00f2 essere trovato in Bhutan.\nLa parola Monpa significa \"Popolo di Mon-yul\" (Mon-yul significa \"terra\" in lingua tibetana). I Monpa mostrano notevoli affinit\u00e0 con gli Sharcop del Bhutan. La loro lingua Monpa appartiene alla famiglia delle lingue Tibeto-Birmane, ma \u00e8 abbastanza differente dai dialetti tibetani orientali, proliferanti nella regione, sebbene il Monpa usi il tibetano per la forma scritta.\nI Monpa sono suddivisi in sei sotto-gruppi a seconda delle variazioni del loro linguaggio:\nReligione.\nI Monpa sono principalmente seguaci del Buddhismo tibetano della scuola Gelugpa, sebbene diversi membri dei Monpa sono seguaci della religione animista B\u00f6n. \nIn ogni famiglia sono piazzati piccoli altari buddisti decorati con statue di Buddha rifornite con offerte d'acqua in piccole coppette e, spesso, rischiarati da piccole lanterne. \n\u00c8 diffusa la credenza nella trasmigrazione dell'anima e nella rinascita, in quanto le loro vite sono fortemente basate sul monastero Tawang nell'omonimo distretto, dove numerosi giovani Monpa crescono come Lama dopo essersi uniti al monastero."}
{"id": "520715", "revid": "46931", "url": "https://it.wikipedia.org/wiki?curid=520715", "title": "Monba", "text": ""}
{"id": "520721", "revid": "767487", "url": "https://it.wikipedia.org/wiki?curid=520721", "title": "La vergogna", "text": "La vergogna (\"Skammen\") \u00e8 un film del 1968, diretto da Ingmar Bergman.\nTrama.\nC'\u00e8 una guerra in corso ed Eva e Jan Rosenberg, marito e moglie violinisti, si sono rifugiati su un'isola dove trascorrono i giorni, lontano dal conflitto, coltivando un frutteto e vivendo del suo ricavato. Mentre stanno innaffiando le piante, dopo essere stati in citt\u00e0 per vendere i lamponi raccolti e aver discusso sulla possibilit\u00e0 di avere un bambino per rinsaldare il loro rapporto, da un aereo si getta con il paracadute un pilota. Inutilmente cercano di prestargli soccorso. Il pilota \u00e8 morto e i due vengono interrogati da alcuni soldati che li accusano di aver sparato al pilota, e registrano le loro parole con una cinepresa. Jan, che soffre di disturbi cardiaci, sviene e la moglie, dopo avergli somministrato una pillola, lo conforta.\nSi sentono degli spari e Jan ed Eva decidono di fuggire in auto, ma, dopo aver attraversato la campagna disseminata di cadaveri, trovano la strada bloccata e sono costretti a ritornare indietro. Il giorno dopo si recano in citt\u00e0 per fare delle compere e vengono fermati dai militari che, dopo averli condotti al comando di polizia, li interrogano dopo averli malmenati. L'intervista del giorno prima era infatti stata manipolata e i due vengono accusati di collaborazionismo con il nemico e imprigionati.\nNell'adunata nel cortile del carcere vengono decretate le pene; i due vengono condotti nell'ufficio del colonnello Jacobi che, conoscendo Eva ed avendo avuto per lei in passato una simpatia, li favorisce e li libera. In seguito, Jacobi porta alcuni doni. In un momento di intimit\u00e0, Jacobi esprime verso Eva delle chiare avance, e le d\u00e0 anche parecchio denaro, ma lei gli dice di non aver mai tradito Jan; nel frattempo Jan beve molto e si addormenta, mentre Eva e Jacobi si allontanano verso la serra.\nGiungono nel frattempo dei soldati nemici di Jacobi, che lo catturano e gli chiedono dei soldi; l'uomo quindi prega Eva di restituirgli quanto le aveva dato. Ma Eva non ha pi\u00f9 il denaro, che \u00e8 stato preso da Jan, il quale finge di non saperne nulla. La casa viene brutalmente messa a soqquadro dai soldati, senza trovare il denaro. A questo punto il comandante nemico fa porre Jacobi di spalle e porge una pistola a Jan, che dopo una prima esitazione spara contro Jacobi, uccidendolo. La casa viene data alle fiamme e i due si rifugiano nella serra, dove Jan mostra ad Eva il denaro nascosto nella propria tasca. Successivamente incontrano un uomo armato, un disertore, ed Eva, presa da compassione, gli offre da mangiare, ma Jan, che \u00e8 ormai contagiato dalla guerra, non \u00e8 pi\u00f9 l'uomo mite e pauroso di prima: dopo averlo derubato, uccide anche lui.\nEva e Jan abbandonano l'isola e, caricate poche cose su un carretto, si dirigono al mare e, visto un barcone che sta per salpare, dopo aver pagato vengono fatti salire. Il mare \u00e8 pieno di cadaveri di soldati."}
{"id": "520724", "revid": "36426", "url": "https://it.wikipedia.org/wiki?curid=520724", "title": "Galleria d'Arte Moderna (Firenze)", "text": ""}
{"id": "520725", "revid": "43184", "url": "https://it.wikipedia.org/wiki?curid=520725", "title": "Karl Pohlke", "text": ""}
{"id": "520737", "revid": "1702319", "url": "https://it.wikipedia.org/wiki?curid=520737", "title": "Basilica di Sant'Elia", "text": "La basilica di Sant'Elia a Castel Sant'Elia sorge al centro della valle Suppentonia che sin dai primi secoli dell'era cristiana si distinse come centro anacoreta e quindi benedettino.\n\u00c8 parte di un complesso noto con il nome di Santuario pontificio di Santa Maria \"ad rupes\".\nStoria.\nIntorno al 520 il franco sant'Anastasio di Suppentonia, notaio della curia romana, vi fond\u00f2 un monastero (se ne ha una prima notizia in un papiro del 557 conservato nell'Archivio vescovile di Ravenna; successivamente \u00e8 stato citato da papa Gregorio I nei suoi dialoghi). All'inizio dell'XI secolo l'abate Elia costru\u00ec la basilica che \u00e8 stata citata, fra gli altri, da papa Gregorio VII nel 1076, da Alessandro III nel 1176, da papa Innocenzo III nel 1211. Nel 1607 la caduta di un masso dalla rupe danneggi\u00f2 la parete laterale sinistra: la riparazione fu curata dai Farnese che possedettero la basilica fra il 1540 e il 1649. Nel 1740 inizia per San'Elia un periodo di decadenza causato dall'apertura della nuova chiesa parrocchiale di Sant'Antonio Abate che si concluse solo sotto il pontificato di papa Pio IX, quando l'architetto Vespignani ne inizi\u00f2 il restauro. Restauri pi\u00f9 recenti sono quelli del 1960 (affreschi e copertura), 1994 (portali), 1997 (pavimentazione musiva) e 2003 (pavimento in cotto della zona absidale della sacrestia e della cripta).\nDescrizione.\nEsterno.\nLa semplice facciata risale al XII secolo e segue la forma delle facciate affiancate da ali laterali. Presenta nella parte superiore la decorazione delle arcatelle pensili ed ospita tre portali: il portale destro, in corrispondenza della lunetta, presenta una decorazione pittorica, quello sinistro e quello centrale sono stati realizzati con frammenti di marmo. In alto emergono, a simboleggiare il verbo cristiano, due teste di arieti: quella di sinistra assiste alla negativit\u00e0 delle scene sottostanti, mentre quella di destra \u00e8 appagata dalla visione benefica.\nAlla destra della facciata sorgeva la torre campanaria, edificata nel 1260 dai canonici di Santo Spirito in Sassia che avevano ricevuto la concessione del monastero da papa Alessandro IV due anni prima. And\u00f2 distrutta nel 1855.\nInterno.\nSant'Elia \u00e8 una basilica in stile romanico il cui impianto planimetrico \u00e8 costituito da tre navate e da un transetto, il tutto contenuto in un rettangolo sghembo. Le colonne che delimitano la navata centrale provengono quasi certamente dallo spoglio di ville e monumenti romani. La navata maggiore presenta sette archi per lato, sorretti da sei colonne con differenti capitelli corinzi e da due semi colonne terminali. Al transetto, che risulta sopraelevato di tre gradini, si accede attraverso tre arcate che lo separano dalle tre navate. L'abside \u00e8 totalmente affrescato; i dipinti sono stati eseguiti, intorno all'anno mille, dai fratelli Giovanni e Stefano e da un nipote di Giovanni, Niccol\u00f2. L'altare maggiore \u00e8 sormontato da un ciborio decorato da una croce cosmatesca e sorretto da quattro colonne. Della \"Schola Cantorum\" ci rimane solo l'ambone: nel suo lato destro verso la navata centrale il suo registro inferiore presenta la leggendaria quadratura del cerchio (fiore a otto petali) che simboleggia il desiderio di ricondurre l'elemento terrestre a quello celeste grazie alla rinascita mediante il battesimo. Nel lato destro verso la navata sinistra il pulpito presenta un altro registro databile all'epoca di papa Gregorio IV. Il transetto e parte della navata centrale presentano un pavimento cosmatesco del periodo alessandrino, nella zona centrale predomina il disegno di tondi intrecciati di porfido, ai lati vi \u00e8 una doppia fila di lastre.\nAffreschi.\nSono fra i pi\u00f9 interessanti e meglio conservati fra tutte le chiese romaniche laziali. Il catino absidale \u00e8 dominato nella parte alta dalla figura del Cristo Redentore con al fianco Pietro e Paolo e altri due santi non identificati. Pi\u00f9 in basso dodici agnelli, che simboleggiano gli apostoli, in movimento verso l'Agnello di Dio. Nella parte inferiore \u00e8 rappresentato un corteo di vergini che portano corone da offrire ad una Madonna che doveva essere raffigurata al centro del dipinto e che \u00e8 andata distrutta. Rimangono due arcargeli, Michele e Raffaele, custodi di una figura in trono. Il lato sinistro del transetto risulta nudo, probabilmente a seguito della caduta del masso che nel 1607 lo distrusse. Il lato destro \u00e8 ricoperto di affreschi che raffigurano visioni dell'apocalisse: in alto, una lunga teoria di profeti, pi\u00f9 in basso la processione dei Vegliardi apocalittici diretti verso l'Agnello che sollevano in alto coppe d'oro velate. Segue la morte di sant'Anastasio con le esequie e il dolore dei monaci e l'arcangelo Michele chiama, dopo gli altri monaci, lo stesso Anastasio. Nella navata destra della basilica si rilevano dei riquadri dipinti da artisti locali.\nCripta.\nSi sviluppa su due ambienti: il primo, contenente la tomba di San Nonnoso, \u00e8 collegato alla navata destra da una scala rettilinea ed \u00e8 coperto da una volta a botte; il secondo, pi\u00f9 ampio, si sviluppa sotto la parte centrale del transetto e dell'abside ed ospita la tomba di sant'Anastasio."}
{"id": "520740", "revid": "111433", "url": "https://it.wikipedia.org/wiki?curid=520740", "title": "Consulta araldica", "text": "La Consulta araldica fu un collegio istituito dal Regno d'Italia nel 1869 per dare pareri al governo in materia di titoli nobiliari, stemmi e altre pubbliche onorificenze, che divenne il massimo organo consultivo (non giurisdizionale) in campo araldico dell'ordinamento monarchico italiano.\nSia la sua composizione che le sue funzioni subirono modifiche durante la storia dell'Italia monarchica.\nLa Consulta cess\u00f2 \"de facto\" di esistere dopo il 2 giugno 1946, data dell'instaurazione della repubblica in Italia e la successiva abrogazione costituzionale (1948) dei titoli nobiliari, anche se di diritto non vi era fino al 2008 una legge che la abrogasse esplicitamente, bench\u00e9 la Costituzione demandasse al potere legislativo la normazione della soppressione di tale organismo.\nStoria.\nIstituzione.\nCon la soppressione degli ordinamenti feudali, negli Stati dove le distinzioni nobiliari sopravvissero vennero costituite speciali commissioni consultive per l'esame di questioni araldiche. Si ebbero cos\u00ec il tribunale araldico in Lombardia, la commissione araldica a Venezia e Parma, la congregazione araldica capitolina a Roma ecc.. Analogamente a quanto era avvenuto negli stati preunitari anche nello Stato italiano venne istituito, con regio decreto 10 ottobre 1869, n. 313, un organo collegiale denominato \"Consulta araldica\".\nFunzionante, dapprima, presso il Ministero dell'Interno e composta di otto membri, di cui quattro senatori, venne, in seguito, posta alle dipendenze della Presidenza del Consiglio dei ministri e costituita di 18 membri (regio decreto 7 giugno 1943, n. 651). Tutti i membri della Consulta, detti \"consultori\", erano nominati con regio decreto su proposta del capo del governo e, salvo quelli di diritto, duravano in carica cinque anni, potendo essere rinnovati. L'art. 51 del regio decreto 651/1943 ne confermava le funzioni consultive dichiarando che era chiamata a dare pareri, su richiesta, per i provvedimenti in materia nobiliare ed araldica.\nModificata a pi\u00f9 riprese sia nella composizione che nelle funzioni, risult\u00f2, nell'ultimo provvedimento normativo del regime monarchico (artt. 51-5, regio decreto 651/1943) cos\u00ec formata: il Capo del Governo (presidente); il primo presidente della Corte di Cassazione, il presidente del Consiglio di Stato, il presidente della Corte dei Conti, l'avvocato generale dello Stato (membri di diritto); due rappresentanti del Gran Consiglio del fascismo, due della Camera dei fasci e delle corporazioni, due del Senato del Regno, quattro in rappresentanza delle famiglie nobili inscritte, quattro in rappresentanza dei regi Istituti storici, delle regie Deputazioni, e delle regie Societ\u00e0 di storia patria (membri scelti).\nAccanto alla Consulta araldica venne creata la \"Giunta permanente araldica\" (regio decreto 11 dicembre 1887, n. 51-6), costituita da alcuni membri della Consulta stessa; il regio decreto 651/1943 la compose di otto commissari (art. 54). La competenza tra i due organi era cos\u00ec suddivisa: la Giunta era chiamata a dare il suo parere su tutti i \"provvedimenti di giustizia\" (i riconoscimenti degli attributi nobiliari), ed essendovi identit\u00e0 di opinioni tra il Commissario del re e la Giunta, il provvedimento era senz'altro emanato; la Consulta entrava invece in funzione quando per i provvedimenti di giustizia vi fosse disparit\u00e0 di vedute tra il Commissario del re e la Giunta; inoltre era investita dei \"provvedimenti di massima\", ovvero quando la decisione comportasse soluzioni a problemi generali, sui quali era necessario emanare massime di portata generale; in aggiunta poteva esser chiamata a pronunziarsi sui \"provvedimenti di grazia\" (i rinnovamenti di titoli nobiliari) quando il Commissario del re riteneva opportuno richiederle un parere.\nEsisteva una sorta di rapporto gerarchico tra Giunta e Consulta, potendo quest'ultima essere investita (in via amministrativa) dei reclami nei confronti delle decisioni della Giunta.\nVi erano tuttavia altri organi che completavano il complesso sistema: le Commissioni araldiche regionali, che vennero insediate una per ogni regione storica italiana per meglio approfondire lo studio della nobilt\u00e0 locale; il Commissario del re presso la Consulta araldica, organo coordinatore tra il sovrano e gli organi araldici; e l'Ufficio araldico, ordinato burocraticamente e formato da funzionari ministeriali di concetto e di ordine per l'evasione e la registrazione delle pratiche.\nProvvedimenti di giustizia.\nIl procedimento che veniva adottato per il riconoscimento degli attributi nobiliari (\"provvedimenti di giustizia\") iniziava con la presentazione delle istanze da parte degli interessati che venivano esaminate del Commissario del re, che le inviava alle Commissioni regionali per ulteriori indagini a livello locale; corredate dei pareri di questi due organi, le istanze venivano sottoposte all'esame della Giunta araldica permanente; in caso di contrasto di opinioni ci si rivolgeva alla Consulta. Al termine dell'iter l'istanza era accolta, e veniva emanato il decreto di riconoscimento da parte del Capo del Governo, oppure respinta. Effettuato senza successo il reclamo amministrativo presso la Consulta nei confronti dei provvedimenti della Giunta, il richiedente poteva convenire in giudizio la Consulta araldica avanti i tribunali ordinari e chiedere in contraddittorio ad essa il riconoscimento preteso; in caso di risultato favorevole, la sentenza passata in giudicato era titolo sufficiente per obbligare la Consulta a procedere alle registrazioni nobiliari conseguenti alla pronunzia giudiziaria.\nIl procedimento utilizzato per i \"provvedimenti di grazia\" (essenzialmente rinnovamenti di titoli nobiliari) era la seguente: l'istanza, indirizzata al re, veniva presa in esame dal Commissario del re il quale, udito il Capo del Governo, la sottoponeva al sovrano per la sua discrezionale decisione; nelle rinnovazioni di titoli era spesso inteso il parere (non obbligatorio n\u00e9 vincolante) della Consulta Araldica.\nDato che i provvedimenti di ammissione alla nobilt\u00e0 dovevano essere registrati, a tal scopo il regolamento per la Consulta araldica (regio decreto 5 giugno 1896), all'articolo 68, istitu\u00ec i libri araldici, primo fra tutti il \"Libro d'oro della Nobilt\u00e0 Italiana\", creato ad uso della pubblica amministrazione e di cui i privati potevano ottenere certificati ed estratti.\nSoppressione.\nLa trasformazione in repubblica nel 1946 e la successiva Costituzione nel 1948 abolirono qualsiasi titolo nobiliare; la XIV disposizione transitoria e finale demand\u00f2 ad una legge ordinaria le modalit\u00e0 di soppressione della Consulta araldica; per molti anni non sopraggiunse alcun atto al proposito e perci\u00f2 si presumeva che l'organismo persistesse formalmente pur non avendo pi\u00f9 titolo, n\u00e9 scopo, n\u00e9 funzionamento effettivo.\nInfatti la sentenza della Corte costituzionale 26 giugno 1967, n. 101 dichiar\u00f2 illegittima qualsiasi legislazione araldico-nobiliare italiana susseguitasi dal 1887 al 1943.\nNel 1967 ancora la Consulta sentenzi\u00f2 che i titoli nobiliari \u00abnon costituiscono contenuto di un diritto e, pi\u00f9 ampiamente, non conservano alcuna rilevanza\u00bb.\nIl decreto legge 122/2008, convertito con modificazioni dalla Legge 133/2008 e il successivo decreto legislativo 66/2010 abrogarono espressamente la precedente normativa che aveva regolato la Consulta araldica e l'ordinamento nobiliare. Con questi atti abrogativi, dunque, la Consulta araldica \u00e8 stata formalmente soppressa.\nPresso l'Ufficio del cerimoniale di Stato e per le Onorificenze della presidenza del Consiglio dei ministri \u00e8 presente il Settore araldica pubblica che si occupa \u00abdella concessione di stemmi, gonfaloni, bandiere e sigilli alle regioni, alle province, alle citt\u00e0 metropolitane, ai comuni, alle comunit\u00e0 montane, alle comunit\u00e0 isolane, ai consorzi, alle unioni di comuni, agli enti con personalit\u00e0 giuridica, alle banche, alle fondazioni, alle universit\u00e0, alle societ\u00e0, alle associazioni, alle Forze armate ed ai Corpi ad ordinamento civile e militare dello Stato\u00bb e della \u00absoluzione di quesiti araldici e storico-araldici da parte di amministrazioni pubbliche, enti e privati\u00bb. Il decreto del Presidente del Consiglio dei ministri 28 gennaio 2011 ha aggiornato, semplificandole, le concessioni e le regole araldiche gi\u00e0 previste dal r.d. 7 giugno 1943, n. 652."}
{"id": "520748", "revid": "14480", "url": "https://it.wikipedia.org/wiki?curid=520748", "title": "Singulto", "text": ""}
{"id": "520755", "revid": "991694", "url": "https://it.wikipedia.org/wiki?curid=520755", "title": "Flamming lamborghini", "text": ""}
{"id": "520767", "revid": "1782831", "url": "https://it.wikipedia.org/wiki?curid=520767", "title": "Piano nobile", "text": "Il piano nobile \u00e8 un elemento tradizionale e tipico dei palazzi nobiliari urbani dal primo rinascimento fino al XIX secolo circa, quando la distinzione di funzione fra i vari piani ed ambienti di un palazzo perse il rigido carattere schematico verso una maggiore libert\u00e0 di destinazione degli ambienti. \nDescrizione.\nAll'interno di strutture che si dispiegavano in genere su tre piani (pi\u00f9 raramente su quattro), nei palazzi il piano nobile coincideva con il primo piano. Era cos\u00ec chiamato perch\u00e9 costituiva la residenza vera e propria della famiglia e contava generalmente le migliori decorazioni interne di tutto l'edificio.\nAl piano nobile si collocavano alcune stanze di rappresentanza come i saloni, poi le camere da letto e le altre stanze ad uso della famiglia padronale. Anche dall'esterno il piano nobile era in genere riconoscibile per le finestre pi\u00f9 ampie e pi\u00f9 ricche decorazioni sulla facciata. Balconi e terrazze erano pure segno di distinzione, anche se sono elementi pi\u00f9 tardi, divenuti popolari dal Seicento in poi.\nPer accedere al piano nobile dal piano terreno era presente uno scalone, di impianto spesso monumentale, che in genere partiva dal cortile centrale. Tra il piano terreno e il piano nobile potevano collocarsi dei mezzanini, cio\u00e8 piani intermedi ad uso della servit\u00f9, accessibili attraverso altre scale.\nNei palazzi pi\u00f9 grandi, a partire soprattutto dal Seicento, capitava che alcuni membri della famiglia avessero i loro appartamenti anche al piano secondo o al pian terreno, anche se il personaggio di spicco della famiglia continuava a vivere al primo piano. In quei casi si pu\u00f2 parlare anche di un \"secondo\" piano nobile. Sempre nei grandi palazzi (o forse si dovrebbe parlare di regge), talvolta al piano terreno erano collocati gli appartamenti estivi, comunicanti con il giardino e per questo pi\u00f9 freschi.\nDall'Ottocento si intensific\u00f2 la costruzione di palazzi a quattro e pi\u00f9 piani e le nuove soluzioni tecniche per tubi e condutture dei fumi resero obsoleta la divisione di funzioni per piani.\nNelle ville suburbane vennero pure edificati piani nobili, magari raggiungibili da un grande scalone sulla facciata, come nelle ville palladiane o nella villa Medicea di Poggio a Caiano, ma gi\u00e0 dal tardo Cinquecento, con la popolarit\u00e0 crescente dei \"casini\", il piano abitativo della famiglia principale si ribass\u00f2, dall'edificazione sopra un mezzanino di servizio, ad una semplice rialzata, accessibile con appena una decina di scalini, in modo da poter vivere allo stesso livello dei giardini, a stretto contatto con questi \"luoghi di delizia\"."}
{"id": "520768", "revid": "729019", "url": "https://it.wikipedia.org/wiki?curid=520768", "title": "Savoia-Marchetti S.M.82", "text": "Il Savoia-Marchetti S.M.82 (conosciuto anche come Marsupiale) fu un aereo militare multiruolo, trimotore, monoplano ad ala media, sviluppato dall'azienda aeronautica italiana Savoia-Marchetti nei tardi anni trenta.\nFu uno dei pi\u00f9 longevi velivoli utilizzati dall'aeronautica militare italiana, rimanendo in servizio dal 1938 al 1960. Il \"Marsupiale\" \u00e8 un velivolo sviluppato per compiti di trasporto, a partire dal S.M.75, successivamente adattato ed impiegato anche come bombardiere.\nNel 1939 l'S.M.82 conquist\u00f2 il primato mondiale di velocit\u00e0 sui 10\u00a0000\u00a0km (con una media di 236,97 km/h) e di distanza in circuito chiuso (con 12\u00a0973,77 km percorsi).\nStoria del progetto.\nL' S.M.82 rappresent\u00f2 l'ennesima fase dello sviluppo della variegata (ed ormai collaudata) famiglia di trimotori prodotta dalla Savoia-Marchetti e, in particolare, fu diretto discendente dell'S.M.75.\nIl primo prototipo venne ultimato in versione da trasporto e, rispetto al diretto predecessore, aveva la fusoliera ridisegnata che, seppur ridotta nella cubatura, poteva ospitare carichi decisamente ingombranti poich\u00e9 disposta su due livelli, separati da un pavimento metallico che all'occorrenza poteva essere asportato.\nLa versione da trasporto fu anche la prima ad essere impiegata operativamente ed al momento dell'entrata in guerra dell'Italia a fianco delle Potenze dell'Asse, erano solamente 12 i velivoli operativi in questa versione ed assegnati ad un unico Gruppo Trasporto.\nTecnica.\nStruttura.\nMonoplano ad ala media, il \"Marsupiale\" era un trimotore dalla struttura mista in legno e tubi d'acciaio, mentre il rivestimento era costituito in parte da legno ed in parte da tela; tale impostazione riproponeva gli standard tipici della produzione Savoia-Marchetti del periodo. La fusoliera, estremamente capiente anche grazie alla possibilit\u00e0 di utilizzare una paratia verticale per creare due piani distinti, poteva ospitare fino a 28 paracadutisti completamente equipaggiati oppure considerevoli quantitativi di materiale bellico o rifornimenti.\nMotore.\nI motori del S.M. 82 erano generalmente tre Alfa Romeo 128 RC.18 radiali a 9 cilindri che sviluppavano 860 cv di potenzaAlcuni dei modelli civili impiegati dalla LATI avrebbero montato motori Piaggio P.IX.Nel dopoguerra i velivoli superstiti vennero rimotorizzati con i Pratt &amp; Whitney Twin Wasp (radiali a 14 cilindri), che erogavano una potenza di poco superiore ai 1\u00a0200 \u00a0CV.\nArmamento.\nL'armamento difensivo standard per i \"Marsupiali\" era rappresentato da 4 mitragliatrici, di cui una (dorsale) da 12,7\u00a0mm mentre le rimanenti erano del calibro di 7,7\u00a0mm.Nelle missioni di bombardamento potevano essere caricati fino a 4\u00a0000\u00a0kg di bombe (il carico variava a seconda della lunghezza delle missioni).\nVersioni.\nNel caso del S.M. 82 pare improprio parlare di versioni vere e proprie. Infatti, anche se vennero realmente realizzati esemplari differenti dallo standard iniziale, in base all'assenza di fonti in merito ed al limitato numero di velivoli prodotti, \u00e8 pi\u00f9 opportuno parlare di allestimenti particolari.\nTali allestimenti riguardarono 2 \"Marsupiali\" adattati per il trasporto di carri CV35, altri 2 per il trasporto dei caccia Fiat C.R.42 (opportunamente smontati), ancora 2 per il trasporto di motori (impiegati sulle rotte di rifornimento per i territori in Africa) ed infine 2 per il trasporto di carburanti (fino a 3\u00a0000 l); alcuni velivoli vennero anche trasformati per essere radiocomandati da un secondo aereo.\nAnche la ridenominazione postbellica in S.M.82/PW (in riferimento all'installazione dei nuovi motori Pratt &amp; Whitney) non \u00e8 condivisa da tutte le fonti.\nImpiego operativo.\nPrima dell'8 settembre 1943.\nCon l'inizio della guerra i ritmi produttivi vennero innalzati e le consegne ai reparti si fecero pi\u00f9 frequenti. Il \"Marsupiale\" non venne mai assegnato a gruppi di bombardamento specifici della Regia Aeronautica, ma l'utilizzo nei compiti di bombardamento venne affidato agli equipaggi dei reparti da trasporto. In alcuni casi, nei primi mesi di guerra, venne utilizzato personale fino ad allora impiegato nelle compagnie civili.\nFin dal luglio del 1940 i S.M. 82 intrapresero missioni contro Gibilterra (Reparto sperimentale) e Malta, obiettivi contro i quali spesso impiegavano svariati esemplari di Motobomba FFF mentre 4 velivoli, di base nell'Egeo, guidati da Ettore Muti, effettuarono un lunghissimo raid per colpire le raffinerie di Manama, nel Golfo Persico. I velivoli del Gruppo Trasporto operante in Libia vennero utilizzati per operazioni ricorrenti contro Alessandria d'Egitto.\nCome velivoli da trasporto vennero impiegati praticamente su tutti i fronti italiani e tedeschi, dato che anche la Luftwaffe mostr\u00f2 apprezzamento per il \"Marsupiale\", ordinandone un sostanzioso quantitativo e ricevendo, prima dell'armistizio di Cassibile, circa 200 velivoli. Particolare rilevanza assunsero i collegamenti con i territori dell'Africa Orientale Italiana, verso la quale gli S.M.82 trasportarono le pi\u00f9 svariate tipologie di materiali, tra le quali spiccano sicuramente 51 caccia Fiat C.R.42 ed i relativi ricambi.\nIn occasione dell'occupazione italo-tedesca della Tunisia, come reazione all'Operazione Torch nel novembre del 1942, il \"Marsupiale\" sostenne il peso maggiore dell'impegno italiano per rifornire le truppe dell'Asse nell'ultimo bastione africano, e successivamente per evacuare truppe e personale militare e civile, affrontando un numero soverchiante di aerei da caccia alleati, quasi sempre senza una adeguata scorta.\nL'estrema pericolosit\u00e0 delle missioni, in teatri che ormai erano caratterizzati dalla superiorit\u00e0 aerea degli alleati, determinarono l'abbattimento di un numero elevato di velivoli, tanto che gli esemplari superstiti all'8 settembre 1943 furono meno di un centinaio.\nDopo l'8 settembre 1943.\nAnche le sorti del \"Marsupiale\" seguirono due distinte direzioni dopo la resa del Regno d'Italia agli alleati.Una cinquantina di esemplari prestarono servizio per l'Aeronautica Nazionale Repubblicana e, inquadrati nei gruppi da trasporto \"Terracciano\" e \"Trabucchi\", vennero impiegati prevalentemente sul fronte orientale.Una trentina di esemplari, invece, prestarono la loro opera nelle file dell'Aeronautica Cobelligerante Italiana, trovando impiego nello Stormo Notturno (di base a Lecce) e fornendo supporto alle truppe italiane impegnate nei Balcani.Infine la Luftwaffe assorb\u00ec tutta la produzione successiva di nuovi velivoli, che impieg\u00f2 in prevalenza sul fronte orientale e, negli ultimi mesi del conflitto, nel nord della Germania.\nNel dopoguerra.\nAl termine delle ostilit\u00e0 gli esemplari recuperati dai reparti delle due aeronautiche italiane furono raggruppati nello \"Stormo Notturno\" di base a Guidonia. Questo reparto, che sarebbe successivamente diventato 36\u00ba Stormo Trasporti, vide i \"Marsupiali\" proseguire la loro vita operativa fino al 1960, soprattutto grazie alla sostituzione degli originali motori Alfa Romeo con i pi\u00f9 potenti Pratt &amp; Whitney Twin Wasp in grado di migliorarne sensibilmente le prestazioni.\nFino alla data della radiazione, i S.M. 82 rimasero inquadrati nei Centri Addestramento Volo delle Zone aeree e furono di prezioso aiuto nell'addestramento dei paracadutisti e, quando necessario, nel lancio di rifornimenti in zone del territorio isolate dal maltempo."}
{"id": "520769", "revid": "7336", "url": "https://it.wikipedia.org/wiki?curid=520769", "title": "Riflettenza", "text": ""}
{"id": "520774", "revid": "767487", "url": "https://it.wikipedia.org/wiki?curid=520774", "title": "Movimento omofilo", "text": "Il movimento omofilo indica la fase del movimento di liberazione omosessuale che va dalla seconda guerra mondiale fino ai moti di Stonewall a New York che portarono poi alla nascita del movimento gay nel 1969.\nStoria.\nIl termine omofilia venne molto probabilmente coniato dall'attivista tedesco Karl-G\u00fcnther Heimsoth nel 1924, data nella quale scrisse la sua tesi di laurea dal titolo \"Hetero- und Homophilie\" (eterofilia e omofilia) dedicata al'omosessualit\u00e0.\nHeimsoth prefer\u00ec il neologismo \"omofilia\" al posto di \"omosessualit\u00e0\", a suo parere connotato troppo negativamente per la presenza al suo interno del termine \"sessualit\u00e0\". Per questo prefer\u00ec sostituire il termine greco \u03c6\u03b9\u03bb\u03af\u03b1 (fil\u00eca), che indica l'amore fraterno e asessuato, a quello latino \"sexualitas\", per cercare di dare di s\u00e9 un'immagine meno scioccante e pi\u00f9 accettabile.\nOvviamente il tentativo di promuovere la liberazione sessuale nascondendo il suo elemento pi\u00f9 rilevante, la sessualit\u00e0, era come minimo contraddittorio, come avrebbe dimostrato lo sviluppo successivo. Ci\u00f2 non toglie che il movimento gay, che nelle sue prime fasi condann\u00f2 il movimento omofilo come una banda di perbenisti, sbagli\u00f2 nella sua condanna acritica di questa fase. Infatti, se il movimento omofilo fall\u00ec quasi ovunque nell'ottenere quanto chiedeva (principalmente l'abrogazione delle leggi anti-omosessuali), esso svolse anche un'azione di preparazione, educazione, coordinamento, \"coscientizzazione\", acculturazione, senza le quali non si spiegherebbe l'improvvisa nascita contemporanea in tutto il mondo del movimento gay, nel giro di pochi mesi.\nLa differenza fondamentale tra il movimento omofilo e quello gay fu che il primo chiedeva l'integrazione degli \"omofili\" nella societ\u00e0 cos\u00ec come essa era, mentre il movimento gay chiese il cambiamento della societ\u00e0 in modo tale da poter integrare anche coloro che erano giudicati \"marginali\" (sintomatico il titolo di un film militante di Rosa von Praunheim, del 1970: \"Non \u00e8 l'omosessuale ad essere perverso, ma la situazione in cui vive\". Non fu differenza da poco, tuttavia proprio per il cambiamento progressivo della societ\u00e0, col passare dei decenni e lo smorzarsi dei toni, le richieste dei due movimenti sono diventate straordinariamente simili (dalla richiesta di abolire le leggi antiomosessuali, fino alla richiesta del matrimonio omosessuale).\nLa nascita del movimento gay ha portato allo scioglimento di una buona parte dei gruppi del movimento omofilo (soprattutto negli Usa), mentre il resto ha aderito, magari dopo esitazioni, al movimento gay, come \u00e8 accaduto in varie nazioni europee quali i Paesi Bassi o le nazioni della Scandinavia (che vantano per questa ragione alcune delle pi\u00f9 vecchie associazioni gay del mondo). In Scandinavia \"homofil\" \u00e8 tuttora un termine colloquiale normalmente usato per indicare la persona omosessuale.\nIn alcuni casi, come il Regno Unito e gli stessi Usa, vecchie sigle di movimenti \"omofili\" diffusi un tempo su scala nazionale sopravvivono ancora oggi, ma si tratta ormai di realt\u00e0 di ambito locale (in genere in un'unica citt\u00e0), spesso convertite a un'azione pi\u00f9 di tipo culturale che politico.\nIn Italia.\nL'Italia, anche a causa del fascismo, nonostante gli sforzi pionieristici di Aldo Mieli non conobbe mai un movimento di liberazione omosessuale prima della seconda guerra mondiale. Non solo: dopo la caduta del fascismo il pesante clima culturale creato dalla guerra fredda e dalla polarizzazione (sentita in modo particolare in Italia) fra moralismo cattolico e moralismo comunista non permise la nascita di un movimento omofilo italiano. Il tentativo compiuto verso il 1954 dal conte e teosofo Bernardino del Boca, dopo aver contattato i gruppi svizzeri, olandesi e francesi, fall\u00ec per mancanza di adesioni.\nPer questo motivo in Italia il movimento di liberazione omosessuale ha inizio (nel 1971) solo con il movimento gay vero e proprio. Questo fenomeno ha avuto per molti anni come conseguenza uno scollamento. Da un lato una \u00e9lite di militanti gay, su posizioni culturali e politiche omogenee a quelle del movimento gay internazionale, ma di dimensioni straordinariamente esigue. Dall'altro, la massa del mondo omosessuale, nel quale si faceva sentire in modo plateale la mancanza del lavoro di coscientizzazione e acculturazione che in altre nazioni era stato svolto dal movimento omofilo.\nQuesto scollamento ha iniziato a chiudersi solo a partire dal World Pride 2000 a Roma, ed ha sicuramente avuto conseguenze politiche rilevanti, che ad esempio, nella difficolt\u00e0 estrema che si rileva in Italia fra cittadini eterosessuali ed omosessuali.\nNon solo: nel momento in cui il movimento gay ha cercato di dare prova di realismo, evitando le \"fughe in avanti\" rispetto alla realt\u00e0 del mondo omosessuale italiano, le sue posizioni si sono avvicinate in modo straordinario a quelle del movimento omofilo, a parte l'uso della parola \"omosessuale\" al posto di \"omofilo\".\nOrganizzazioni e pubblicazioni omofile.\nStati Uniti d'America"}
{"id": "520775", "revid": "88740", "url": "https://it.wikipedia.org/wiki?curid=520775", "title": "Stop", "text": ""}
{"id": "520779", "revid": "10873", "url": "https://it.wikipedia.org/wiki?curid=520779", "title": "Clackamas Technology", "text": ""}
{"id": "520781", "revid": "729019", "url": "https://it.wikipedia.org/wiki?curid=520781", "title": "Daisy Marie", "text": "Biografia.\nMarie \u00e8 cresciuta principalmente a Salem, ma ha anche trascorso del tempo con la famiglia a Zacatecas, Messico. \u00c8 apparsa in oltre 190 film per adulti dal 2002, ha fatto due apparizioni speciali al The Howard Stern Show (luglio 2003 e novembre 2004), ha posato per diverse riviste per adulti come \"Ch\u00e9ri\" e ha lavorato con fotografi come Suze Randall.\nDaisy Marie ha inoltre lavorato con Holly Randall (figlia di Suze) per famose marche sportive come Fantasy Fitness. Nel 2005 \u00e8 apparsa nel controverso video musicale di \"50 Cent\" \"Disco Inferno\".\nMarie \u00e8 stata una delle finaliste nella seconda stagione del reality di Playboy TV, Jenna's American Sex Star.\nA giugno 2008 appare sulle copertine della rivista Penthouse come Pet del mese.\nHa utilizzato di frequente gli pseudonimi Daisy Fuentez, Daisy Dukes e Daisy."}
{"id": "520782", "revid": "287204", "url": "https://it.wikipedia.org/wiki?curid=520782", "title": "Villa Le Balze", "text": "Le Balze \u00e8 una villa con un giardino a terrazze a Fiesole, situato in Vecchia Fiesolana 26, quasi dirimpetto a Villa Medici. Il parco di villa le Balze, curato da Cecil Pinsent, \u00e8 uno dei pi\u00f9 significativi della collina fiesolana.\nStoria.\nLa villa, progettata nel 1911 da Cecil Pinsent e Geoffrey Scott per l'americano Charles Augustus Strong, \u00e8 posta in uno strettissimo spazio allungato su un versante della collina fiesolana. I lavori durarono fino al 1919.\nNel 1979 la figlia di Strong, la marchesa Margaret Rockefeller de Cuevas de Lorain, per rispettare le ultime volont\u00e0 del padre di farla rimanere un centro di cultura, regal\u00f2 la villa alla Georgetown University che da allora vi ospita i suoi studenti durante la loro permanenza di studi in Italia.\nDescrizione.\nIl primo spazio verde che si apre dopo l'ingresso \u00e8 quello che veniva chiamato il \"giardino degli aranci\". In questa zona, originariamente, erano stati piantati degli alberelli di agrumi, successivamente sostituiti da gerani a edera che si avvolgono intorno a reti metalliche. Da qui, attraverso due arcate aperte nella parete ovest, si accede al \"giardino d'inverno\". Questo, realizzato secondo lo schema formale, \u00e8 suddiviso in aiuole geometriche bordate di bosso al cui centro \u00e8 posta una vasca circolare in pietra. Piante, perenni e stagionali, vasi di limoni e un falso gelsomino, che ricopre interamente la parete sotto la balconata, sono gli elementi che decorano questa parte del giardino.\nL'asse prospettico prosegue, attraversando la villa, terminando in un boschetto composto da una serie di lecci piantati in filari attraversati da un percorso che culmina in una grotta bugnata. Parallelamente a questo percorso corre un altro sentiero, bordato da iris, lavanda e rose, che separa lo spazio verde progettato da Pinsent, dall'aperta campagna. Un pergolato di Rosa banksiae, su un balzo superiore, permette di godere della vista del giardino dall'alto. Questa pergola si raggiunge attraverso una scala in pietra a doppia rampa posta di fronte al lato nord della villa. Tra le due rampe si innesta una grotta con fontana a spugne, ai cui lati si aprono due pareti decorate a mosaico in ciottoli, con quattro medaglioni ad altorilievo, raffiguranti busti di filosofi dell'antichit\u00e0. Nel muro sopra la fontana, all'interno di una nicchia, \u00e8 posta una statua di Venere. Questo impianto rappresenta il progetto di giardino del Pinsent in cui meglio si manifesta la sua capacit\u00e0 di passare, gradualmente, da uno spazio architettonicamente organizzato al paesaggio naturale di prati e uliveti, che si trovano ai suoi confini."}
{"id": "520783", "revid": "228587", "url": "https://it.wikipedia.org/wiki?curid=520783", "title": "Package", "text": ""}
{"id": "520785", "revid": "729019", "url": "https://it.wikipedia.org/wiki?curid=520785", "title": "Lingua caria", "text": "La lingua caria era parlata dal popolo dei Cari, che viveva nella regione anatolica della Caria (parte dell'attuale Turchia). Era appunto una lingua anatolica, apparentemente connessa con quella lidia e quella licia. \nErodoto la cita pi\u00f9 volte nelle \"Storie\": ci\u00f2 testimonia l'importanza che ancora aveva nella Grecia classica e pre-classica. D'altra parte, Erodoto era nato e cresciuto in Caria e suo padre era probabilmente un Care. \u00c8 inoltre attestata in un certo numero di nomi propri di persona: \"Sangodo\", \"Kafeno\", \"Truoles\", \"Nastes\", \"Nomione\", \"Mausolo\" ecc..) e in un corpus di iscrizioni da cui \u00e8 stato possibile identificare alcune parole di origine caria.\nLa lingua caria fu pesantemente influenzata dalle vecchie lingue autoctone dell'Anatolia, come quella pre-indoeuropea dei Lelegi, che erano vissuti in Caria (e con i quali i Cari furono a volte confusi). L'ellenizzazione della Caria avrebbe portato alla scomparsa di questa lingua nel I secolo a.C. o agli inizi dell'era cristiana.\nLa decifrazione dei segni e l'interpretazione della lingua presenta ancora ardui problemi di soluzione. Gli studi specialistici sono seguiti da varie istituzioni internazionali e dalla Turchia in particolare. Tali studi sono seguiti anche dall'Istituto per gli Studi Micenei ed Egeo-Anatolici del CNR."}
{"id": "520789", "revid": "123443537", "url": "https://it.wikipedia.org/wiki?curid=520789", "title": "Cuneus Prophetarum", "text": "Il Cuneus Prophetarum \u00e8 l'opera pi\u00f9 nota dello scrittore albanese Pjet\u00ebr Bogdani (1630 - 1689).\nPubblicato per la prima volta a Padova nel 1685 (l'autore all'epoca era ospitato dal cardinale Gregorio Barbarigo) \u00e8 un'opera teologica e filosofica con digressioni in altri campi come le scienze, la geografia, l'astronomia, la fisica e la storia. \u00c8 la prima opera scritta in prima battuta in lingua albanese ed \u00e8 considerata una sorta di base della lingua stessa.\nLa prima versione dell'opera fu completata nel 1675 ma Propaganda Fide ordin\u00f2 che il manoscritto fosse tradotto in italiano prima di autorizzarne la pubblicazione.\nIl titolo completo dell'opera pubblicata \u00e8 \"Cvnevs prophetarvm de Christo salvatore mvndi et eivs evangelica veritate, italice et epirotice contexta, et in duas partes diuisa a Petro Bogdano Macedone, Sacr. Congr. de Prop. Fide alvmno, Philosophiae &amp; Sacrae Theologiae Doctore, olim Episcopo Scodrensi &amp; Administratore Antibarensi, nunc vero Archiepiscopo Scvporvm ac totivs regni Serviae Administratore\".\nIl Cuneus fu pubblicato usando caratteri latini e caratteri cirillici, gli stessi in precedenza usati a Padova da Pjet\u00ebr Budi e Frang Bardhi. Le pagine si presentano a due colonne, una in italiano e una in albanese, e l'opera \u00e8 composta da due volumi. Nel primo volume, preceduto da dediche e panegirici in lingua latina, albanese, serba e italiana e da due brevi poemi in albanese scritti da Luca Bogdani, cugino dell'autore, vengono trattati argomenti legati al Vecchio Testamento. Il secondo volume, intitolato \"De vita Jesu Christi salvatoris mundi\" \u00e8 dedicato invece al Nuovo Testamento, e comprende nella parte finale la traduzione dal libro di Daniele , in otto lingue: latino, greco, armeno, siriano, ebraico, arabo, italiano e albanese, seguita da un capitolo sulla vita dell'Anticristo, dall'indice in italiano e albanese e da un'appendice sulla Antichit\u00e0 della Casa Bogdana.\nLa prosa usata da Bogdani \u00e8 unanimemente considerata la base dell'albanese letterario."}
{"id": "520792", "revid": "392623", "url": "https://it.wikipedia.org/wiki?curid=520792", "title": "Kirghisi", "text": "I Kirghisi (Kyrgyz, Kirghiz; in italiano anche Chirghisi) sono un gruppo etnico di origine turcica che vive principalmente in Kirghizistan (dove sono l'etnia principale, con 3.350.000 persone di origine chirghisa). Piccoli gruppi di chirghisi si trovano anche in Cina (144.000 individui, inclusi nei 56 gruppi etnici riconosciuti ufficialmente dalla Repubblica Popolare Cinese), Uzbekistan (225.000), Tagikistan (81.000), Russia (32.000), Kazakistan (11.000), Ucraina (3.000).\nEtimologia.\nVi sono molte teorie sull'origine etimologica della parola \"Kyrgyz\". Il termine pu\u00f2 significare letteralmente \"quaranta trib\u00f9\" (\u043a\u044b\u0440\u043a + \u0443\u0443\u0437), un riferimento al poema epico nazionale \"Manas\", in cui 40 piccole trib\u00f9 si unificarono contro l'impero cinese da un lato, e contro l'espansione dei musulmani dall'altro. Questa resistenza \u00e8 simboleggiata dal sole giallo al centro della bandiera del Kirghizistan, che ha 40 raggi, proprio come le quaranta trib\u00f9.\nUn altro significato della parola deriva da una differente formulazione della stessa (\u043a\u044b\u0440\u0433\u044b\u0441), che pu\u00f2 portare a significati diversi, come \"immortale\", \"inestinguibile\". Questa versione ha, forse ovviamente, maggior seguito popolare. Le evidenze storiche dei molti conflitti superati dal popolo chirghiso sostengono, infine, quest'ultima teoria.\nStoria.\nLa madrepatria dei kirghisi era la parte superiore del fiume Enisej con le montagne Sajany della Siberia meridionale in quella che ora \u00e8 l'attuale Hakassia e Tuva.\nCol tempo le trib\u00f9 kirghise migrarono verso sud , fino ad arrivare alle montagne del kirghikistan, l\u00ec si stabilirono.\nVengono citati per la prima volta nel memoriale cinese \"Cronache del Grande Storico\" come Gekun o Jiankun (\u9b32\u6606 o \u9694\u6606), entrarono a far parte delle trib\u00f9 Tiele in un secondo momento e un tempo erano sotto il controllo di g\u00f6kt\u00fcrk e uiguri. Sconfitti gli uiguri iniziarono a spostarsi verso Xinjiang.\nI chirghisi in Cina.\nI chirghisi formano una delle 56 etnie cinesi ufficialmente riconosciute dalla Repubblica popolare cinese. Ci sono pi\u00f9 di 145.000 chirghisi in Cina. Essi si trovano principalmente nella prefettura autonoma chirghisa di Kizilsu nella parte sudoccidentale della regione autonoma uigura di Xinjiang, con una presenza minore nelle vicine Wushi (Uqturpan), Aksu, Shache (Yarkand), Yingisar, Taxkorgan e Pishan (Guma), in T\u00e9kes, Zhaosu (Monggolkure), Emin (Dorbiljin), Bole (Bortala), Jinghev (Jing) e Gonliu nello Xinjiang nordoccidentale.\nMolte centinaia di chirghisi i cui antenati emigrarono nella Cina nordorientale pi\u00f9 di 200 anni fa ora vivono nel villaggio di Wujiazi, nella regione del Fuyu, provincia di Heilongjiang.\nI chirghisi sono musulmani. Alcuni praticano lo sciamanesimo.\nAntropologicamente i chirghisi appartengono all'etnia turco-mongola (Turanici) dell'Asia centrale. Hanno pelle bruna e occhi scuri, capelli corvini e barbe. Il viso \u00e8 largo. Tendono a essere di statura bassa, raggiungendo in media i 162\u2013164\u00a0cm. La tradizione, secondo alcune fonte cinesi, riporta che questo popolo aveva occhi verdi, pelle chiara e capelli rossi e sebbene si siano mescolati completamente con altri gruppi turchi e mongoli alcuni mantengono ancora questo aspetto particolare.\nRiferimenti letterari.\nAlle tradizioni dei pastori kirghisi si richiama Giacomo Leopardi nel \"Canto notturno di un pastore errante dell'Asia\".\nLe tradizioni del popolo kirghiso sono tramandate nel lunghissimo poema epico \"Manas\".\nIl \"chrighiso\" \u00e8 un personaggio della Montagna Incantata di Thomas Mann, Pribislav Hippe, compagno di scuola di Hans Castorp."}
{"id": "520794", "revid": "125305799", "url": "https://it.wikipedia.org/wiki?curid=520794", "title": "Antonov An-32", "text": "LAntonov An-32 (in cirillico \u0410\u043d\u0442\u043e\u043d\u043e\u0432 \u0410\u043d-32, nome in codice NATO Cline) \u00e8 un bimotore turboelica da trasporto tattico ad ala alta progettato dall'OKB 153 diretto da Oleg Konstantinovi\u010d Antonov e sviluppato in Unione Sovietica negli anni settanta.\nEvoluzione del precedente An-26, venne dotato di motori pi\u00f9 potenti e di una struttura rinforzata e venne ottimizzato per operare ad alte quote e soprattutto in ambienti montani.\nStoria del progetto.\nLo sviluppo dell'An-32 si deve alla richiesta da parte del governo indiano riguardo alla fornitura di un velivolo da trasporto tattico che fosse adatto ad operare in condizioni meteorologiche avverse ed ottimizzato per le alte quote, ambiente operativo tipico di quel paese. Grazie ai buoni rapporti diplomatici tra i due leader delle due nazioni, Leonid Il'i\u010d Bre\u017enev ed Indira Gandhi, venne ordinato all'OKB 153 diretto da Oleg Konstantinovi\u010d Antonov di proporre un velivolo che soddisfacesse tali requisiti.\nPrendendo come base il precedente An-26 venne mantenuto il progetto generale rinforzandone la struttura. Fusoliera, ala e carrello d'atterraggio vennero modificati per sostenere la maggior velocit\u00e0 massima ed i pi\u00f9 elevati carichi alari dovuti alla nuova motorizzazione, due turboeliche Ivchenko AI-20 da 5\u00a0112 hp (3\u00a0810 kW) ciascuna, una potenza quasi doppia rispetto agli Ivchenko AI-24 che equipaggiavano il precedente modello. Questi erano posizionati in gondole motore rialzate che permettevano cos\u00ec l'utilizzo di eliche dal maggior diametro.\nGrazie alle modifiche l'An-32 acquis\u00ec eccellenti caratteristiche di decollo nelle zone tropicali e in ambienti montani nei quali l'alta temperatura e la rarefazione dell'aria provocano una sensibile diminuzione della potenza disponibile per la propulsione.\nImpiego operativo.\nA differenza della maggior parte dei velivoli sovietici, l'An-32 era un progetto finalizzato all'esportazione, in particolare ottimizzato per equipaggiare la Bh\u0101rat\u012bya V\u0101yu Sen\u0101, l'aeronautica militare indiana. La Voenno-vozdu\u0161nye sily (VVS), l'Aeronautica militare dell'Unione Sovietica, aveva puntato su un nuovo progetto sempre sviluppato dall'OKB Antonov, l'An-72, che soddisfaceva sia la fascia di portata utile che le esigenze STOL richieste.\nAll'inizio degli anni ottanta, l'Unione Sovietica diede inizio all'invasione sovietica dell'Afghanistan contrapponendosi alla rivolta dei mujaheddin contro il governo socialista dell'Afghanistan. Questo vide l'impiego dell'An-32 come trasporto tattico da appoggio alle truppe sovietiche, ideale per operare nel territorio afghano, collinare, caldo e polveroso, esattamente il tipo di condizioni per cui era stato progettato. In quell'occasione l'An-32 diede prova di s\u00e9 nella capacit\u00e0 di sollevarsi in piste semipreparate e corte, con carichi anche al di sopra dei limiti previsti, salendo rapidamente di quota per sfuggire ai colpi nemici. \u00c8 documentato che la cellula particolarmente robusta del velivolo \u00e8 stata in grado di resistere a danni piuttosto gravi e di riuscire a raggiungere i 4\u00a0800\u00a0m di quota anche con un solo motore funzionante.\nL'esperienza in combattimento si dimostr\u00f2 un utile veicolo pubblicitario e gli ordini da parte del mercato estero, fino ad allora limitati ad India ed Afghanistan, cominciarono a pervenire da paesi asiatici, africani e centro-sudamericani, il pi\u00f9 consistente dei quali port\u00f2 ad una fornitura di 28 esemplari al Per\u00f9 che andarono ad equipaggiare la propria forza aerea.\nImpiego civile.\nSebbene l'An-32 fosse un progetto nato ad uso militare, sono numerose le compagnie che lo utilizzano o lo hanno utilizzato come aereo da trasporto commerciale e come aereo di linea principalmente in america latina con le compagnie aeree Aeronica e Carricarga.\nUtilizzatori.\nCivili.\nAll'agosto 2006 erano ancora 56 gli esemplari di Antonov An-32 operativi come aerei di linea nelle compagnie aeree mondiali, tra le quali Air Pass (4 esemplari), Alada (3), Libyan Arab Air Cargo (4), Million Air Charter (3), AERCARIBE LTDA (2), Trans-Charter (3) e Selva (4). Altre 29 compagnie operavano con un numero inferiore di esemplari."}
{"id": "520796", "revid": "1652635", "url": "https://it.wikipedia.org/wiki?curid=520796", "title": "Numero", "text": "In matematica, un numero \u00e8 un modo di esprimere una quantit\u00e0, oppure la posizione in un elenco di elementi, oppure il rapporto tra grandezze dello stesso tipo. Il concetto di numero nasce per la necessit\u00e0 del conteggio, come astrazione del concetto di quantit\u00e0, realizzato attraverso una corrispondenza biunivoca tra elementi di due insiemi distinti.\nSi definisce operazione numerica una procedura che, a partire da uno o pi\u00f9 numeri, genera un altro numero. Le operazioni numeriche fondamentali (dette anche \"operazioni aritmetiche\") sono: l'addizione, la sottrazione, la moltiplicazione e la divisione. Lo studio delle propriet\u00e0 di queste operazioni \u00e8 parte dell'algebra elementare.\nUn insieme di numeri \u00e8 frequentemente espresso attraverso il concetto di campo.\nTipi di numeri.\nUn numero che esprime la dimensione di un insieme di elementi, cos\u00ec come un numero che identifica la posizione in una successione di oggetti, \u00e8 detto numero naturale. La necessit\u00e0 di esprimere una grandezza in relazione ad un'altra grandezza ha reso necessaria l'introduzione di altre classi di numeri, come i numeri razionali ed i numeri reali. L'esigenza di rappresentare il numero ottenuto attraverso un'operazione matematica, infine, ha giustificato l'utilizzo di ulteriori classi di numeri come, ad esempio, i numeri algebrici.\nNumeri naturali formula_1.\nDurante la storia della matematica sono stati definiti diversi insiemi numerici. Tra questi i numeri naturali, che sono:\nI numeri naturali (il cui insieme \u00e8 indicato per convenzione con il simbolo formula_1) sono usati per contare e per ordinare. La presenza dello zero fra i numeri naturali dipende dalla convenzione scelta. Lo zero \u00e8 previsto dagli assiomi di Peano.\nL'insieme dei numeri naturali costituisce una successione ordinata. Ogni numero \u00e8 descritto tramite una o pi\u00f9 cifre.\nNumeri interi relativi formula_4.\nSe a partire dall'insieme dei numeri naturali si introduce il segno (e lo zero se non incluso), distinguendo tra \"numeri positivi\" e \"numeri negativi\", si ottengono i numeri interi relativi (o semplicemente \"interi\"), il cui insieme \u00e8 indicato per convenzione con il simbolo formula_4. I numeri interi relativi sono:\nNumeri razionali formula_7.\nSe a partire dai numeri interi si costruiscono numeri dati dal rapporto tra di loro, si ottengono i numeri razionali, i quali sono quindi esprimibili tramite una frazione (\"ratio\" in latino, da cui il nome di numeri \"razionali\"). Ad esempio:\nL'insieme di tutti i numeri razionali \u00e8 per convenzione indicato col simbolo formula_7.\nNumeri algebrici.\nI numeri algebrici sono numeri ottenibili come radici di equazioni algebriche a coefficienti interi. I numeri razionali sono algebrici. Il viceversa non \u00e8 in generale vero: ad esempio:\nsono numeri algebrici che non possono essere descritti tramite una frazione, non sono razionali.\nUn numero non algebrico \u00e8 detto \"trascendente\". Ad esempio, formula_11 (pi greco) ed formula_12 sono trascendenti: non \u00e8 possibile ottenere formula_13 come radice di un'equazione polinomiale a coefficienti interi.\nNumeri reali formula_14.\nL'insieme dei numeri reali comprende i numeri esprimibili, con o senza la virgola, tramite il sistema numerico decimale. I numeri reali comprendono i numeri elencati precedentemente. In particolare i numeri reali si dividono in razionali e irrazionali, oppure in algebrici e trascendenti.\nL'insieme dei numeri reali \u00e8 simboleggiato per convenzione con formula_14.\nNumeri complessi formula_16.\nL'insieme dei numeri reali non fornisce tutte le soluzioni delle equazioni algebriche. Per esempio, l'equazione:\nnon ha soluzioni nel campo dei numeri reali, perch\u00e9 il quadrato di un numero reale \u00e8 sempre positivo o nullo. Per risolvere questo problema, \u00e8 stata introdotta l'unit\u00e0 immaginaria formula_18 . Essa \u00e8 cos\u00ec definita:\nTale numero non appartiene all'insieme dei numeri reali, esso appartiene all'insieme dei numeri complessi. In generale, un numero complesso \u00e8 un'espressione del tipo:\ndove formula_21 \u00e8 l'unit\u00e0 immaginaria e formula_22 sono numeri reali. L'insieme dei numeri complessi \u00e8 indicato per convenzione con il simbolo formula_16.\nGli insiemi numerici sono ciascuno sottoinsieme dell'altro, secondo quest'ordine (dove il simbolo formula_24 indica l'inclusione stretta):\nInsiemi ipercomplessi.\nPer particolari scopi, formula_16, pu\u00f2 essere ulteriormente esteso, al prezzo, per\u00f2, di perdere alcune propriet\u00e0 e, di conseguenza, subire un declassamento come struttura algebrica.\nQuaternioni formula_27.\nI numeri complessi sono stati estesi e hanno dato luogo ai quaternioni. L'operazione di moltiplicazione dei quaternioni non gode della propriet\u00e0 commutativa.\nOttonioni formula_28.\nGli ottonioni estendono i quaternioni. Questa volta si perde la propriet\u00e0 associativa. Gli unici sistemi associativi con dimensione finita, oltre ai complessi, sono i quaternioni.\nSedenioni formula_29.\nEstendendo gli ottonioni si ottengono i sedenioni, che perdono la propriet\u00e0 dell'algebra alternativa, ma mantengono comunque la propriet\u00e0 associativa della potenza.\nNotazione.\nI numeri vanno distinti per il tramite dei nomi, dato che i numeri sono dei concetti e anche se i nomi utilizzati nelle varie lingue variano i concetti rimangono gli stessi. La notazione di numero come serie di cifre \u00e8 definita dai sistemi di numerazione. I popoli spesso associano a dei numeri utilizzati di frequente dei nomi particolari, oltre a quelli che vengono assegnati dal sistema di numerazione, spesso questi nomi sono utilizzati in contesti specifici, un classico esempio \u00e8 la dozzina.\nEstensioni dei Reali.\nGli ultimi sviluppi della teoria dei numeri hanno condotto ai numeri iperreali ed ai numeri surreali, che estendono i numeri reali dai numeri infinitesimi ai numeri infinitamente grandi attraverso degli inserimenti. Mentre i numeri reali sono infinitamente prolungabili alla destra del punto decimale, si pu\u00f2 anche provare a espandere i numeri a sinistra in modo infinito, ci\u00f2 conduce ai numeri p-adici. Per gestire insiemi infiniti, i numeri naturali sono stati generalizzati nei numeri ordinali e nei numeri cardinali. Il primo insieme viene utilizzato per definire l'ordine di inserimento degli insieme il secondo definisce il formato di inserimento. Nel caso di insiemi finiti si equivalgono.\nLe operazioni aritmetiche sui numeri sono addizione, sottrazione, moltiplicazione e divisione. Queste operazioni sono state generalizzate in una branca dell'algebra chiamata algebra astratta. Essa contiene i concetti di gruppo, anello e campo.\nSomiglianze nelle varie culture.\nIn molte culture la rappresentazione grafica dei numeri \u00e8 assai simile. I numeri \"uno\", \"due\" e \"tre\" degli antichi romani erano espressi come I, II, III (numeri romani). I cinesi usavano una notazione analoga, con le cifre in orizzontale, o in verticale, ma al contrario dei romani utilizzavano un sistema posizionale, simile al nostro attuale, con le cifre da 0 a 9. I numeri, detti \"tsu\" o \"h\u00eang\", cambiavano orientamento a seconda della posizione: | = | era 121, - || - \u25e6 era 1210. Gli tsu erano verticali, gli h\u00eang orizzontali, i numeri sopra al cinque avevano una bacchetta disposta perpendicolarmente alle altre. Il sistema era impiegato con le \"bacchette da calcolo\", che i cinesi manovravano a velocit\u00e0 tali da stupire i primi missionari nestoriani.\nTuttavia, non c'era un segno univoco per definire il quattro tra i romani, mentre per i cinesi era ||||. I romani usavano una notazione a sottrazione: esprimevano il quattro con una V preceduta da una I. La V indicava il numero cinque, il simbolo I anteposto indicava che andava sottratto (cinque meno uno = quattro). Nell'assegnare un simbolo particolare al cinque c'era un motivo antropomorfico - la mano ha cinque dita - ma vi era anche una motivazione che coinvolge il cervello umano. Gli psicologi hanno dimostrato che il nostro cervello ha difficolt\u00e0 a distinguere pi\u00f9 di cinque simboli simili vicini: si provi a dire se \u00e8 pi\u00f9 grande ||||||||| o ||||||||||; pi\u00f9 semplice se sono scritti come IX e X.\nIl sistema adottato in Europa \u00e8 il sistema di numerazione decimale, detto anche numerazione araba. In realt\u00e0 proviene dall'India, e molto probabilmente deriva dai numeri corsivi egiziani, i numeri copti. La cifra 1 \u00e8 molto simile al simbolo romano, 2 e 3 sono varianti dello stesso simbolo che consentono di scrivere i numeri senza alzare la penna e quindi consentono una scrittura rapida, ma conservano l'idea della linea doppia o tripla orizzontale. Col simbolo 4 la corrispondenza si perde."}
{"id": "520797", "revid": "125904398", "url": "https://it.wikipedia.org/wiki?curid=520797", "title": "Antonov An-26", "text": "LAntonov An-26 (in cirillico \u0410\u043d\u0442\u043e\u043d\u043e\u0432 \u0410\u043d-26, nome in codice NATO Curl) \u00e8 un bimotore a turboelica da trasporto leggero ad ala dritta progettato dall'OKB 153 diretto da Oleg Konstantinovi\u010d Antonov e sviluppato in Unione Sovietica negli anni settanta.\nSviluppato dal precedente An-24 fu progettato per un uso principalmente militare dotandolo di un ampio portellone di carico posteriore che funge anche da rampa. Fu impiegato negli anni successivi dalla Sovetskie Voenno-vozdu\u0161nye sily (VVS), l'Aeronautica militare sovietica, e da numerose forze aeree del Patto di Varsavia che ancora oggi hanno esemplari in servizio. Ne fu ricavata anche una versione civile, tuttora operativa con diverse compagnie aeree cargo.\nDall'An-24 fu ricavata una versione da aerofotogrammetria, denominata An-30 (nome in codice NATO Clank), dotata di vari strumenti fotografici applicati nel muso e un laboratorio interno per lo sviluppo delle fotografie. Un successivo sviluppo diede origine al successore, l'An-32.\nL'An-26 ha anche una versione prodotta senza licenza dall'azienda cinese Xian Aircraft Factory denominata inizialmente Y-14 e successivamente ridenominata Y-7 che diede origine ad una serie di varianti multiuso.\nStoria.\nSviluppo.\nL'An-26 fu progettato come velivolo da trasporto tattico a corto raggio, della stessa classe del G.222, basandosi sulle precedenti esperienze acquisite sull'Antonov An-24, velivolo da trasporto passeggeri e merci, usato per lo pi\u00f9 per esigenze civili. Dell'An-24 fu progettata una versione con portellone di carico per materiali, lAn-24T; in seguito gli osservatori occidentali si resero conto che questa versione era un progetto nuovo, che entr\u00f2 in servizio negli anni settanta come complemento di aerei pi\u00f9 grandi e dalle maggiori capacit\u00e0 di carico gi\u00e0 in linea e come sostituto degli Il-14.\nImpiego operativo.\nIl primo volo dell'An-26 avvenne nel 1960, mentre nel 1963 iniziarono le consegne alla compagnia aerea da trasporto civile Aeroflot.\nA partire dal 1969 fu sviluppata una nuova versione militare da trasporto tattico a corto raggio denominata Curl-A.Tale versione, che venne prodotta fino al 1985 in 1410 esemplari per varie forze armate, fu il primo velivolo sovietico da trasporto ad avere la stiva completamente pressurizzata.\nNel corso degli anni alcuni Curl-A furono modificati per la guerra elettronica, denominati An-26RTR Curl-B. Successivamente furono costruite versioni speciali per il controllo degli incendi (An-26P), per il monitoraggio della banchisa polare (AN-16 BRL) e per le calibrazioni aeronautiche (AN-26L). Di particolare rilievo sono le versioni S utilizzate dalle aeronautiche della Angola e del Mozambico con il ruolo di contro-guerriglia, essendo stati dotati di piloni per bombe. Altri velivoli della versione S furono adattati dall'aeronautica dell'Afghanistan per lanciare cariche chaff.\nIl 28 settembre 2009 gli aerei Antonov An-26 e Antonov An-26B sono stati certificati dall'\u0415\u0410S\u0410 (\u0415uropean Aviation Safety Agency) secondo FAR-25, FAR-33, FAR-35 del capitolo IV della ICAO e \u0422SO-\u044177. Attualmente nel mercato dell'Unione europea sono presenti 17 Antonov An-26, nelle compagnie aeree ungheresi, lettone e lituane e della tedesca DHL. La certificazione degli aerei \u00e8 stata effettuata su richiesta della Antonov ASTC del 18 dicembre 2006.\nTra il 1982 e il 2007 l'AN-26 ha subito 19 incidenti in varie zone del mondo.\nDescrizione tecnica.\nBimotore da trasporto tattico a corto raggio, con due motori sulle ali, in posizione alta rispetto alla fusoliera. I piani di coda sono relativamente convenzionali ma, rialzati, consentono lo spazio per una rampa di carico pi\u00f9 grande ed efficiente di quella dell'An-24T, per caricare dai pianali dei camion, ed un uso efficiente per lanciare paracadutisti.\nIl vano di carico ha rotaie per movimentare colli da due tonnellate ed un paranco elettrico di sollevamento. Un convogliatore meccanico \u00e8 sistemato sul pavimento della cabina, mentre a lato vi sono sedili per 38-40 paracadutisti o truppe. Un altro tipo di trasformazione consente di usarlo come aeroambulanza per 24 barelle. Il vano di trasporto \u00e8 pressurizzato, caratteristica rara in un trasporto tattico militare.\nIl posto di pilotaggio \u00e8 incassato nella parte anteriore della fusoliera, tra le ali alte e il vano del muso, dove vi \u00e8 il radar meteorologico, con obl\u00f2 rotondo su ciascun lato.\nIl carrello d'atterraggio \u00e8 basso, dotato di una larga carreggiata, e rientra nel muso e nelle gondole motori.\nQuella a destra ospita, oltre a una delle due turboeliche AI-24 da 2800 CV, anche una piccola turbina ausiliaria Tumnansky R-19 da 900\u00a0kg di spinta, impiegata per fornire potenza elettrica, ma anche per aumentare la potenza disponibile ed incrementare le prestazioni ad alta quota o durante il decollo.\nAnche il precedente An-24 aveva quest'asimmetrica configurazione, per cui gli Antonov sono in realt\u00e0 trimotori. Per superare questo curioso compromesso tecnico sarebbero poi arrivati, con l'An-32, motori da 5500 cv.\nVersioni.\nDal 1981 entr\u00f2 in servizio la versione An-26B, dotata di un sistema di movimentazione rapida per carichi di 5500\u00a0kg in tre colli, controllabile da due uomini a bordo.\nUn'altra variante derivata (secondo alcune fonti, per\u00f2, dall'An-24) \u00e8 l'Antonov An-30 \"Cline\", uno dei pochi velivoli progettato esclusivamente per i rilievi aerofotogrammetrici e caratterizzato da una struttura ridisegnata, dotata di un abitacolo rialzato ed un muso vetrato, con una struttura per un navigatore, un laboratorio di sviluppo per le pellicole e cinque camere fotografiche. Fu prodotto dal 1974 in pochi esemplari per l'Aeroflot e la Romania.\nUtilizzatori.\nCivili.\nAll'agosto 2006 rimanevano in servizio operativo 267 esemplari di An-26. I maggiori operatori includono: Lao Airlines (6), Syrian Arab Airlines (6), Aerocom (5), ARP 410 Airlines (5), Air Urga (10), Exin (9), RAF-Avia (5), Turkmenistan Airlines (5), Iraero (7), Scorpion Air (6), Jakutavia (5) e Aerogaviota (18). Altre 106 compagnie aeree operano con un numero minore di esemplari.\nIncidenti.\nSecondo il sito della Rete di Sicurezza dell'Aviazione (dati aggiornati al maggio 2017). sono stati 116 incidenti con 845 morti\nDue Antonov An-26 sono stati dirottati. Inoltre sono stati 32 incidenti criminali con 509 morti in seguito.\nL'ultimo incidente con vittime di un An-26 \u00e8 accaduto a nei pressi di San Crist\u00f3bal, a Cuba con un aereo dell'Aerogaviota (compagnia aerea istituita dall'esercito cubano e di propriet\u00e0 del governo di Cuba) l'29 aprile 2017, causando 8 morti.\nL'incidente pi\u00f9 grave nel quale venne coinvolto un Antonov An-26 \u00e8 accaduto in Etiopia, in Africa con un aereo che trasportava i soldati libici, cubani ed etiopi il 14 gennaio 1982. In seguito all'incidente morirono 73 persone."}
{"id": "520798", "revid": "124162378", "url": "https://it.wikipedia.org/wiki?curid=520798", "title": "Cero pasquale", "text": "Nella liturgia della Chiesa cattolica il cero pasquale \u00e8 un cero che viene acceso all'inizio della solenne Veglia pasquale, e simboleggia la luce di Cristo risorto che vince le tenebre della morte e del male.\nIl cero pasquale durante la Veglia pasquale.\nIl rito romano attuale della veglia pasquale prevede che l'assemblea sia radunata in un luogo, fuori della chiesa o alla porta di essa, al buio, illuminato solo dal fuoco, dal quale si accende il cero pasquale, simbolo di Cristo. Per i cristiani esso \u00e8 il segno del Cristo risorto luce vera del modo che illumina ogni uomo; \u00e8 la luce della vita che impedisce di camminare nelle tenebre; \u00e8 il segno della vita nuova in Cristo che, strappa dalle tenebre, e trasferisce i credenti nel regno della luce.\nDopo aver benedetto il fuoco, il sacerdote celebrante compie alcune incisioni sul cero o pi\u00f9 spesso indica alcune incisioni gi\u00e0 predisposte\u02d0 una croce, simbolo di Cristo; poi l'alfa e l'omega, prima e ultima lettera dell'alfabeto greco, per indicare che Cristo \u00e8 il principio e la fine di tutte le cose; le cifre dell'anno per significare che Ges\u00f9 - Signore del tempo e della storia - vive oggi per noi; eventualmente pu\u00f2 inserire al centro e alle estremit\u00e0 della croce cinque grani d'incenso in ricordo delle sante piaghe del Signore\u02d0 quella del costato e quelle delle mani e dei piedi. Nel compiere tali riti il sacerdote dice:\nQuindi al fuoco nuovo il sacerdote accende il cero pasquale, dicendo:\nQuindi si svolge la processione seguendo il cero pasquale verso l'altare. Il cero \u00e8 portato dal diacono cantore (in sua mancanza il cantore pu\u00f2 essere un laico o il celebrante stesso), mentre i ministri e i fedeli seguono recando in mano una candela. Il cantore, per tre volte innalza il cero, precisamente all'inizio della processione, poi alla soglia o a met\u00e0 della chiesa e infine davanti all'altare e rivolto al popolo; ogni volta canta: \"Lumen Christi\" o \"Cristo luce del mondo\", e l'assemblea risponde: \"Deo gratias\", oppure \"Rendiamo grazie a Dio\". Dopo la seconda invocazione, i ministri accendono le loro candele dal cero e diffondono la luce tra i fedeli. Al termine della processione vengono accese le luci della chiesa.\nIl cero viene collocato nel suo candelabro ed eventualmente incensato dal celebrante. Il cantore, ricevuta la benedizione dal celebrante (o il celebrante stesso) proclama dall'ambone il preconio pasquale (\"Exsultet\"). \nNella stessa veglia pasquale, se si benedice l'acqua battesimale, il cero pasquale, secondo l'opportunit\u00e0, pu\u00f2 essere immerso parzialmente nell'acqua una o tre volte dal celebrante, mentre benedice l'acqua.\nIl tempo pasquale.\nDurante i cinquanta giorni del tempo di Pasqua, , fino al giorno di Pentecoste. Durante la messa di Pentecoste \u00e8 possibile un apposito rito per spegnere solennemente il cero pasquale, cos\u00ec come solennemente lo si era acceso durante la veglia pasquale.\nPrima della riforma liturgica di Paolo VI il cero pasquale rimaneva acceso in ogni celebrazione dalla Veglia pasquale alla solennit\u00e0 dell'Ascensione di Ges\u00f9, quando veniva spento dal ministro mentre si leggeva il passo del Vangelo che descriveva l'ascensione di Ges\u00f9 in cielo davanti ai discepoli.\nAltri utilizzi del cero pasquale.\nLa liturgia prevede che il cero pasquale sia utilizzato anche in altre celebrazioni.\nNel battesimo.\nDurante la celebrazione del battesimo dei bambini sotto i sei anni, uno dei genitori accende una candela al cero pasquale, mentre il celebrante pronuncia queste parole che mettono in evidenza il significato del cero come simbolo della Pasqua e della fede che scaturisce da essa:\nInvece nel battesimo dei bambini in et\u00e0 di catechismo e degli adulti la candela accesa al cero pasquale \u00e8 consegnata direttamente al battezzato.\nNelle esequie.\nA partire dalla riforma liturgica decretata dal Concilio Vaticano II, il cero pasquale viene acceso anche durante la celebrazione delle esequie, e generalmente posto presso la bara del defunto, con il significato di illuminare il mistero della morte alla luce di Cristo risorto. In precedenza, invece, attorno al tumulo o alla bara del defunto veniva posto un numero variabile di candele, ma non il cero pasquale.\nRiforma liturgica di Pio XII.\nLa riforma liturgica della settimana santa, iniziata da Pio XII nel 1951 e resa obbligatoria a partire del 1955, ha fatto risaltare di pi\u00f9 l'importanza del cero pasquale. Prima di tale riforma, il cero stava fisso vicino all'altare e non era portato nella processione di ingresso della vigilia pasquale. Al suo posto veniva portato il \"tricerio\" o \"arundine\", un'asta lunga che termina con tre candele, che si accendevano una dopo l'altra al canto di \"Lumen Christi\". A un intervallo del canto dell\"Exsultet\", si accendeva il cero pasquale usando una delle tre candele del tricerio, candele che venivano interpretate come rappresentanti le Tre Marie oppure la Santissima Trinit\u00e0."}
{"id": "520801", "revid": "125272976", "url": "https://it.wikipedia.org/wiki?curid=520801", "title": "Lockheed S-3 Viking", "text": "Il Lockheed S-3 Viking \u00e8 un bimotore a getto quadriposto da pattugliamento marittimo prodotto dalla Lockheed Corporation all'inizio degli anni settanta. Impiegato inizialmente dalla United States Navy come aereo imbarcato su portaerei specializzato nella lotta antisommergibile, verso la fine degli anni novanta, nella sua versione S3-B, cambi\u00f2 profilo di missione, venendo utilizzato principalmente nel ruolo antinave e aereo per il rifornimento in volo. Il Viking forniva anche una capacit\u00e0 di guerra elettronica e ricognizione ai gruppi di battaglia che lo avevano in dotazione. Per il suono caratteristico dei motori, viene soprannominato dai suoi equipaggi \"hoover\", come la famosa marca di aspirapolvere.\nGli S-3 sono stati ritirati dalla U.S. Navy dall'impiego operativo di prima linea nel gennaio 2009, sostituiti nel ruolo da altri tipi di piattaforme, quali P-3C Orion, SH-60 Seahawk e l'F/A-18E/F Super Hornet. Alcuni esemplari continuano a volare con lo \"Air Test and Evaluation Squadron THREE ZERO (VX-30)\" presso la NAS Point Mugu in California per la sorveglianza del poligono e un singolo esemplare \u00e8 utilizzato dalla National Aeronautics and Space Administration (NASA) presso il Glenn Research Center.\nStoria.\nSviluppo.\nA met\u00e0 degli anni '60 la US Navy decise di sostituire i Grumman S-2 Tracker come aereo anti-sommergibile imbarcato nelle portaerei. Nel mese di agosto del 1968 un team guidato da Lockheed e Convair/Grumman inizi\u00f2 a sviluppare un aeromobile con queste caratteristiche. La Lockheed, avendo poca esperienza nel settore, incaric\u00f2 la Ling-Temco-Vought di sviluppare le ali pieghevoli, le gondole del motore e il carrello d'atterraggio. Il 4 agosto 1969 il progetto della Lockheed vinse il concorso e furono ordinati otto prototipi (serie YS-3A). Il primo prototipo vol\u00f2 il 21 gennaio 1972 e il Lockheed S-3 entr\u00f2 in servizio nel 1974. Durante il periodo di produzione furono costruiti 186 S-3A. La maggior parte di questi \u00e8 stata aggiornata alla versione S-3B e 16 aerei convertiti in ES-3A Shadow per svolgere missioni ELINT (spionaggio elettronico).\nES-3A Shadow.\nIl Lockheed ES-3A Shadow \u00e8 un aereo subsonico progettato per sorveglianza elettronica (ELINT). Rispetto al S-3 sono state aggiunge numerose antenne. Lo Shadow ha sostituito il EA-3B Skywarrior.\nL'ES-3A ha una dotazione completa di sensori elettronici e di comunicazione che vanno a sostituire quelli anti-sommergibile. Queste modifiche hanno portato ad una riduzione della sua velocit\u00e0 massima che passa da 450 a 405 nodi ma non ha avuto impatto sui consumi di carburante o sull'autonomia.\nSviluppo.\nIl Lockheed S-3 \u00e8 un aereo convenzionale ad ala alta a sbalzo con angolo di 15\u00b0. I due TF-34GE montati in gondole sotto le ali assicurano un'ottima accelerazione e un lungo raggio di azione.\nIl velivolo pu\u00f2 trasportare 4 membri dell'equipaggio, il pilota e il copilota come co-coordinatore tattico (COTAC) nella parte anteriore della cabina e il coordinatore tattico (TACCO) e l'operatore dei sensori (SENSO) nella parte posteriore. Il ruolo anti-sommergibile del velivolo fin\u00ec nel 1990 e l'operatore dei sensori venne rimosso dall'equipaggio di volo.\nTutte le superfici di controllo dell'aereo sono controllate da doppi sistemi idraulici e in caso di avaria possono essere controllati manualmente tramite il Emergency Flight Control System che per\u00f2 aumenta notevolmente lo sforzo dei piloti sulla barra di comando in quanto i comandi di volo non sono pi\u00f9 mossi idraulicamente ma manualmente. A differenza di altri aerei simili, gli S-3 hanno a disposizione una unit\u00e0 ausiliaria di potenza (in gergo tecnico, APU) che provvede ad alimentare i sistemi elettrici ed idraulici anche quando non c'\u00e8 sopporto a terra per avviare i motori e l'impianto di climatizzazione. Tutti i membri dell'equipaggio sono seduti su seggiolini eiettabili con una partenza ritardata di 0.5 secondi dei sedili anteriori rispetto a quelli posteriori per consentire una separazione sicura.\nAl momento dell'entrata in linea, l'S-3 introdusse un livello di integrazione tra i sistemi senza precedenti tra gli aerei anti-som. Infatti, il Lockheed P-3 Orion e il Grumman S-2 Tracker avevano una strumentazione separata per ogni sistema e per ciascuno dei sensori. Inoltre, gli operatori erano spesso costretti ad annotare i dati su fogli di carta a scorrimento. Invece, nell'S-3 tutti i sistemi e i sensori erano raccolti in un unico display per ogni operatore e l'equipaggio poteva controllare anche vari sistemi contemporaneamente.\nL'aereo ha due punti di attacco subalare che possono essere utilizzati per trasportare serbatoi di carburante, bombe a grappolo, missili o razzi. Ha anche 4 posti nelle stive interne per trasportare bombe, siluri e armi nucleari (B57 e B61). Per la difesa attiva e passiva l'S-3 \u00e8 dotato di un sistema di contromisure (ALE-39) e pu\u00f2 trasportare fino a 90 cicli di chaff e flares. In coda \u00e8 installato un rilevatore di anomalie magnetiche (MAD) retrattile. Quando nel 1990 l'S-3 fin\u00ec la vita operativa come aereo anti-sommergibile il MAD venne rimosso assieme a diverse centinaia di chili di elettronica.\nVita Operativa.\nS-3.\nIl 20 febbraio 1974, l'S-3A \u00e8 diventato ufficialmente operativo con l'Air Antisubmarine Squadron FORTY-ONE alla NAS North Island, California. I primi S-3 imbarcati vennero imbarcati nel 1975 sulla portaerei USS John F. Kennedy con la VS-21 \"Fighting Redtails\". A partire dal 1987, alcuni S-3A sono stati aggiornati alla versione S-3B con l'aggiunta di nuovi sensori, avionica e sistemi d'arma, tra cui la possibilit\u00e0 di lanciare missili anti-nave AGM-84 Harpoon. La versione S-3B poteva essere dotata di serbatoi esterni per permettere all'S-3 di rifornire altri aerei. Nel 1988 la VS-30 \u00e8 stata la prima squadriglia a ricevere la nuova versione del Viking.\n16 S-3A invece, sono stati convertiti in ES-3A Shadow. Altri 6 aerei sono stati convertiti in US-3A per il carico COD (trasporto di posta, pezzi di ricambio, personale, ecc. da e verso navi militari, specialmente portaerei).\nCon il crollo dell'Unione Sovietica e la rottura del Patto di Varsavia, la minaccia di un attacco sottomarino sovietico-russo precipit\u00f2 considerevolmente, ed a molti S-3 venne tolta la parte elettronica per la lotta anti-sommergibile. Le missioni del velivolo successivamente diventarono di ricerca in superficie, attacco al suolo e rifornimento aereo. Per questo, l'equipaggio divent\u00f2 di due membri, il pilota e il copilota.\nPrima della fine della vita operativa gli S-3 subirono un aggiornamento per l'uso a bordo delle portaerei con l'installazione del CAINS II (Carrier Airborne Inertial Navigation System II) che ha sostituito il vecchio sistema composto da giroscopi laser, di ulteriori GPS, del sistema Maverick (MPS), la possibilit\u00e0 di lanciare bombe a guida laser o AGM-65F\nL'S-3B ha partecipato alla Guerra del Golfo, alle Guerre Jugoslave e all'operazione Enduring Freedom\nES-3A Shadow.\nIl primo ES-3A Shadow venne consegnato nel 1991 entrando in servizio dopo due anni di test. L'ES-3A Shadow oper\u00f2 principalmente sulle portaerei offrendo supporto per i comandanti di gruppo e di teatro congiunto. Oltre al ruolo di ricognizione sono stati largamente utilizzati come aero-rifornitori.\nNel 1999 entrambi gli squadroni e tutti i 16 aeromobili vennero dismessi dall'inventario.\nPensionamento.\nL'ultimo aereo \u00e8 stato dismesso il 29 gennaio 2009 presso la Squadriglia VS-22. Nel Giugno del 2010 il primo dei tre aerei per pattugliare il Pacific Missile Test Center venne consegnato con qualche aggiornamento come un radar moderno, un pod LANTIRN e un'autonomia di ben 10 ore.\nSviluppi Futuri.\nLa Corea del Sud ha manifestato la volont\u00e0 di acquistare fino a 18 S-3 per ampliare la propria flotta di 16 P-3 Orion. L'aereo avrebbe il vantaggio di poter essere utilizzato anche da una futura portaerei sud-coreana. Se la Sud-Korea acquistasse gli S-3 sarebbe il primo partner straniero per il velivolo. Nell'aprile del 2014 la Lockheed Martin ha annunciato che sarebbe disponibile a rigenerare 35 S-3 per sostituire i Grumman C-2A ormai troppo vecchi. La nuova versione si dovrebbe chiamare semplicemente C-3.\nTeatri Operativi.\nGuerra in Iraq.\nNel marzo del 2003 durante l'Operazione Iraq Freedom un S-3B pilotato da Richard McGrath Jr decollato dalla portaerei USS Constellation spar\u00f2 un missile a guida laser Maverick neutralizzando un importante bersaglio navale nella citt\u00e0 di Bassora. Questa \u00e8 una delle poche volte in cui un S-3B \u00e8 stato impiagato in un'offensiva. La prima volta di un S-3 impiegato in combattimento fu durante l'Operazione Desert Storm, quando un aereo della VS-24, decollato dalla USS Theodore Roosevelt (CVN-71) attacc\u00f2 un sito iracheno con un missile Silikworm.\nApparizioni nei media.\nIl Viking appare nel film del 1980 \"Countdown dimensione zero\", tra gli aerei imbarcati della portaerei americana USS Nimitz."}
{"id": "520802", "revid": "124520325", "url": "https://it.wikipedia.org/wiki?curid=520802", "title": "Patrizia Pellegrino", "text": "Carriera.\nDebutta al cinema nel 1981 in \"Onore e guapparia\" di Tiziano Longo. In televisione, debutta su TRM Televisione Radio del Mezzogiorno di Matera come valletta nella trasmissione \"Scoprifuoco\" condotta dal Dj Gigi Marziali. Successivamente torna in TV con Peppino di Capri in \"Odeon\" e viene scelta da Luca De Filippo come protagonista della fiction \"Petrosinella\". Svolge anche una carriera di cantante, lanciata da Corrado con la sigla \"Beng!\" del programma televisivo \"Gran Canal\".\nCome conduttrice, ha successivamente presentato \"Chewing gum show\" insieme a Maurizio Micheli, \"Night and Day\", \"Chi tiriamo in ballo\", \"Il piacere dell'estate\" e \"Sereno Variabile\". Dalla fine degli anni ottanta si dedica al teatro, dove pu\u00f2 recitare in ruoli pi\u00f9 impegnati. Dopo aver incassato un buon successo con la pi\u00e9ce di Sandro Mayer \"Bivio d'Amore\", nel 2004 partecipa alla seconda edizione de L'isola dei famosi, venendo per\u00f2 eliminata nel corso della settima puntata con il 43% dei voti. Attualmente svolge l'attivit\u00e0 di attrice teatrale e produttrice cinematografica. Dal 14 settembre 2010 conduce \"Botteghe e mestieri\" sul canale satellitare Leonardo (Sky). Ha posato nuda per diverse riviste erotiche tra le quali Playboy e Playmen.\nVita privata.\nPatrizia Pellegrino ha avuto quattro figli dall'ex marito Pietro Antisari Vittori: Tommaso, Arianna, Riccardo (deceduto a 10 giorni di vita) e Gregory, adottato in Russia, la cui vicenda \u00e8 documentata nel libro autobiografico \"Per avere Gregory\". Il 28 maggio 2005 si \u00e8 sposata con l'imprenditore Stefano Todini, da cui per\u00f2 si \u00e8 separata nel 2013."}
{"id": "520803", "revid": "729019", "url": "https://it.wikipedia.org/wiki?curid=520803", "title": "Kawasaki Ki-10", "text": "Il , indicato anche in base alle convenzioni allora vigenti, e inoltre identificato con il nome in codice alleato Perry fu un aereo da caccia monomotore biplano sviluppato dall'azienda aeronautica giapponese Kawasaki Heavy Industries negli anni trenta.\nFu l'ultimo biplano da caccia usato dall'aviazione imperiale giapponese. Entrato in servizio nel 1935 nei reparti della componente aerea dell'esercito imperiale giapponese, venne utilizzato nel Manchukuo e nella Cina settentrionale durante le prime fasi della seconda guerra sino-giapponese.\nStoria del progetto.\nIl Ki-10 fu progettato dall'ingegnere giapponese Takeo Doi, il successore di Richard Vogt nel ruolo di capo progettista dell'azienda. Il progetto costitu\u00ec una risposta ad un requisito emesso dall'esercito imperiale giapponese per un nuovo caccia, e vinse la competizione con il Nakajima Ki-11. Nonostante l'aereo concorrente fosse pi\u00f9 avanzato, a questo fu preferito il modello Kawasaki per la sua migliore maneggevolezza.\nIl progetto Kawasaki era un biplano con le due ali di apertura diversa, unite da aste di sostegno. Gli alettoni erano posti sulle ali superiori. La struttura era di costruzione metallica, ricoperta di tessuto.\nL'armamento era costituito da due mitragliatrici Type 89 calibro 7,7 mm dotate di meccanismo sincronizzazione per sparare attraverso il disco dell'elica.\nLa versione iniziale era equipaggiata con un motore Kawasaki Ha-9-IIa, un motore 12 cilindri a V raffreddato a liquido in grado di erogare una potenza pari a 850 hp (634 kW).\nImpiego operativo.\nIl Ki-10 fu schierato in Manciuria e nelle prime fasi della seconda guerra sino-giapponese nella Cina settentrionale. Risult\u00f2 essere un caccia eccellente contro gli aerei dell'aviazione cinese, e diede buona prova di s\u00e9 nella battaglia di Wuhan. Nonostante questo, risult\u00f2 obsoleto nella guerra contro l'Unione Sovietica del 1939.\nAll'inizio della guerra nel Pacifico, il Ki-10 fu ritirato dalla prima linea ed utilizzato per l'addestramento e le missioni secondarie, ma torn\u00f2 in servizio di prima linea per svolgere compiti di pattugliamento e ricognizione in Cina, nel gennaio-febbraio 1942.\nVarianti.\nLa produzione complessiva del Ki-10 ammonta a 588 esemplari, compresi i prototipi."}
{"id": "520810", "revid": "76963", "url": "https://it.wikipedia.org/wiki?curid=520810", "title": "Mitch Ratcliffe", "text": "Ha scritto per riviste come Forbes, Fortune, PC Week (ora eWeek), MacWEEK, ZD Net, PC World e Red Herring.\nNel 1999 ha sviluppato una rete di notizie finanziarie, la ON24."}
{"id": "520811", "revid": "339392", "url": "https://it.wikipedia.org/wiki?curid=520811", "title": "NADH", "text": ""}
{"id": "520816", "revid": "838137", "url": "https://it.wikipedia.org/wiki?curid=520816", "title": "Traccia evolutiva", "text": "In astronomia col termine traccia evolutiva (o semplicemente traccia) di una stella di fissata massa e composizione chimica, ci si riferisce al percorso che essa compie sul diagramma H-R durante la sua esistenza. Per una data composizione chimica, la traccia evolutiva \u00e8 la curva descritta dai vari punti che la stella occupa nel diagramma in dipendenza della sua temperatura e della sua luminosit\u00e0. \nLa forma della traccia \u00e8 determinata dai processi fisici che avvengono all'interno della stella: fusione termonucleare dell'idrogeno in elio, combustione dell'elio in carbonio ed ossigeno e cos\u00ec via. Siccome i processi fisici interni alla stella dipendono principalmente dalla massa, stelle con masse differenti avranno tracce evolutive diverse. In particolare, le stelle di piccola massa (come il Sole) tracceranno sul diagramma H-R un percorso a luminosit\u00e0 mediamente deboli e con tempi di vita molto lunghi (diversi miliardi di anni), mentre stelle di grande massa saranno brillanti ma con vite molto brevi (pochi milioni di anni).\nLe tracce sono uno strumento teorico fondamentale per la comprensione dell'evoluzione stellare e sono le fondamenta per lo studio delle popolazioni stellari: associazioni OB, ammassi globulari e aperti, galassie."}
{"id": "520826", "revid": "32741", "url": "https://it.wikipedia.org/wiki?curid=520826", "title": "Crodaioli", "text": ""}
{"id": "520827", "revid": "1305772", "url": "https://it.wikipedia.org/wiki?curid=520827", "title": "Dana Vespoli", "text": "Biografia.\nChrista Walker \u00e8 nata nel New Hampshire, ma ha trascorso gli \"anni di formazione\" a Portland. Suo padre era originario della Thailandia mentre la madre era una statunitense di origini scozzesi-irlandesi.\nHa frequentato il Mills College diplomandosi in letteratura comparata; sempre all'universit\u00e0 era il capitano della squadra femminile di canottaggio e da questa passione prese poi spunto per il suo nome d'arte (\"Vespoli\" \u00e8 una nota marca di barche da canottaggio).\nNel 1996 inizi\u00f2 a lavorare come spogliarellista utilizzando lo pseudonimo \"Christa\" presso il celebre Mitchell Brothers O'Farrell Theatre di San Francisco per poi entrare nel mondo della pornografia nel 2003 debuttando nella serie \"Dirty Debutantes\" di Ed Powers; nel gennaio 2006 ha diretto il suo primo film.\nNel 2016 \u00e8 stata introdotta nella AVN Hall of Fame.\nVita privata.\nDal 2005 al 2012 \u00e8 stata sposata con il collega Manuel Ferrara, di tre anni pi\u00f9 giovane, da cui ha avuto tre figli."}
{"id": "520828", "revid": "394", "url": "https://it.wikipedia.org/wiki?curid=520828", "title": "307 Nike", "text": "307 Nike \u00e8 uno dei maggiori asteroidi della fascia principale del diametro medio di circa 54,96\u00a0km. Fu scoperto da Auguste Charlois il 5 marzo 1891, a Nizza.\nL'asteroide prende il nome dalla dea greca della vittoria, la dea Nike."}
{"id": "520834", "revid": "615334", "url": "https://it.wikipedia.org/wiki?curid=520834", "title": "Ciclista", "text": ""}
{"id": "520846", "revid": "120368249", "url": "https://it.wikipedia.org/wiki?curid=520846", "title": "Dani Woodward", "text": "Ha usato anche gli pseudonimi di Danni Woodward, Danni, Dani, Danielle Woodward e Danni Woodrow.\nBiografia.\nDiplomata alla \"Adlai E. Stevenson High School\" nel 2002, successivamente si specializz\u00f2 come assistente medico: trov\u00f2 lavoro ma la Woodward dichiar\u00f2 in un'intervista video concessa al sito netvideogirls.com di essere stata licenziata dopo la sua decisione di esordire nel mondo del porno.\nDopo aver cominciato ad apparire fotografata sui siti internet erotici, ha debuttato nel mondo del cinema per adulti nel 2003, all'et\u00e0 di 19 anni, e da allora \u00e8 apparsa in 158 film (per IAFD). Il suo primo partner cinematografico fu Mr. Marcus in un film prodotto da Simon Wolf.\nSecondo il documentario \"Porno Valley\", andato in onda su Sky Television, la Woodward fece un provino per entrare nella Vivid Entertainment, una grande catena di produzione di film pornografici: vinse il concorso perch\u00e9 stup\u00ec i giudici grazie alle sue doti durevoli ed energiche ma non le venne affidato nessun contratto perch\u00e9 non super\u00f2 il test anti-droga.\nNel 2005 vinse il suo unico premio, l'AVN Award for Best Three-Way Sex Scene. Nel 2007 ha annunciato il suo ritiro dal mondo del porno: nel suo blog su MySpace ha dichiarato di risiedere a San Diego (California) insieme alla sua fidanzata di vecchia data: la Woodward, infatti, \u00e8 bisessuale."}
{"id": "520847", "revid": "226458", "url": "https://it.wikipedia.org/wiki?curid=520847", "title": "Hygrocybe crocea", "text": "\"Hygrocybe crocea\" (Bull.) Bres.\nDescrizione della specie.\nCappello.\nInizialmente campanulato, poi appianato con umbone acuto; vischioso, color giallo limone oppure arancio; 2-6 cm di diametro.\nLamelle.\nAdnate, colore giallo chiaro, larghe.\nGambo.\nFibroso, cilindrico, concolore al cappello.\nCarne.\nMolle, acquosa, di colore giallo.\nSpore.\nBianche in massa.\nHabitat.\nCresce nei prati, in estate-autunno.\nCommestibilit\u00e0.\nVelenoso."}
{"id": "520848", "revid": "466539", "url": "https://it.wikipedia.org/wiki?curid=520848", "title": "Ann-Marie MacDonald", "text": "Biografia.\n\u00c8 una scrittrice di teatro e romanzi, attrice e giornalista televisiva. Vive a Toronto, Ontario. Figlia di un ufficiale dell'aeronautica canadese, \u00e8 nata in una base militare nelle vicinanze di Baden-Baden (nell'allora Germania Ovest), dove suo padre era stato assegnato. Anna-Marie MacDonald ha vinto il Commonwealth Writers Prize per il miglior esordio con il suo primo romanzo \"Chiedi perdono\" nel 1997.\nHa ricevuto il Governor General's Award per meriti letterari, il Floyd S. Chalmers Canadian Play Award e il premio della Canadian Author's Association per la sua opera teatrale \"Buonanotte Desdemona (buongiorno Giulietta)\". Il suo romanzo \"Come vola il corvo\" \u00e8 stato ispirato in parte al caso Steven Truscott e in parte alla sua infanzia trascorsa nelle basi aeronautiche in Germania. Ha scritto alcuni libretti d'opera e per musical.\nLa sua compagna \u00e8 Alisa Palmer, scrittrice e regista di teatro."}
{"id": "520850", "revid": "84184", "url": "https://it.wikipedia.org/wiki?curid=520850", "title": "Manlio Scopigno", "text": "Soprannominato \"il Filosofo\", ha vinto lo scudetto con il Cagliari nel 1970.\nBiografia.\nNato in Friuli e cresciuto a Rieti, dove si trasfer\u00ec con la famiglia dopo che il padre, con origini reatine e di professione guardia forestale, venne inviato l\u00ec, rimase sempre legato alla cittadina laziale, dove mor\u00ec nel 1993. \nNel 2005 lo stadio di Rieti \u00e8 stato intitolato a lui, e dal 2002 nella citt\u00e0 si assegna in suo onore il Premio Manlio Scopigno al miglior allenatore di Serie A e di Serie B.\nA Cagliari gli \u00e8 stata dedicata la tribuna stampa dello stadio Sant'Elia (che fu aperto subito dopo il campionato dello scudetto), e nel 2015 gli \u00e8 stata intitolata una piazza.\nCarriera.\nGiocatore.\nInizia a giocare con il Rieti (dove si \u00e8 formato calcisticamente) in Serie C nel ruolo di terzino, dimostrando uno stile di gioco diverso da quello deciso e a volte rude dei difensori del tempo. \nMilita poi in Serie B, nelle file della , dove fu protagonista di un singolare evento: nella stagione 1948-1949, alla 38\u00aa giornata, contro il Lecce, in seguito all'infortunio di Aldo De Fazio, fu costretto a giocare come portiere ed incass\u00f2 4 gol. \nLa sua carriera si interrompe bruscamente tre anni dopo quando, al passaggio tra le fila del Napoli, \u00e8 vittima di un terribile incidente (rottura dei legamenti del ginocchio, infortunio all'epoca senza rimedio) durante la sfida casalinga col , per ironia della sorte pochi istanti dopo aver segnato la sua prima e unica rete in Serie A.\nIl ritorno all'attivit\u00e0 \u00e8 effimero: solo poche presenze nel prima di concludere la propria carriera da giocatore.\nAllenatore.\nInizi\u00f2 ad allenare nelle serie minori con il Rieti (in due periodi diversi), al e all\u2019, diventando poi amico dell'allenatore del , Roberto Lerici, conosciuto ad un corso per allenatori, che lo vorr\u00e0 come suo secondo e che, dopo il suo esonero nella stagione 1961-62, lo consiglier\u00e0 ai dirigenti come suo successore; rimane in Veneto fino al 1965, ottenendo due ottimi piazzamenti, un sesto ed un settimo posto, portando il \"Lane\" fra le migliori \"provinciali\".\nPassato al , viene esonerato per essere poi chiamato al nell'estate del 1966.\nDopo la conquista del sesto posto in campionato, nell'estate 1967 Scopigno guid\u00f2 i sardi partecipanti al campionato statunitense, organizzato dalla United Soccer Association, in rappresentanza dei : accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Scopigno ed i suoi chiusero al terzo posto nella Western Division, con 3 vittorie, 7 pareggi e 2 sconfitte, non qualificandosi per la finale (vinta dai Los Angeles Wolves, rappresentati dal ).\nDurante un ricevimento presso l'ambasciata italiana a Washington, fu sorpreso ad urinare nel cortile, episodio che port\u00f2 con s\u00e9 una scia di polemiche che avrebbero causato l'allontanamento dalla guida dei rossoblu per la stagione successiva.\nScopigno passa quindi la stagione 1967-1968 ufficialmente da disoccupato. In realt\u00e0 il tecnico carnico \u00e8 regolarmente stipendiato dall' affinch\u00e9 sia disponibile alla sostituzione del bizzoso Helenio Herrera, ormai al termine della sua avventura sulla panchina nerazzurra. All'inizio della stagione 1968-1969, tuttavia, torna alla guida del .\nNel giro di due anni guida la squadra sarda ai vertici del calcio italiano, con il secondo posto nel 1969 e soprattutto con lo storico scudetto del 1970, l'unico titolo vinto in carriera, anche se non pu\u00f2 sedersi in panchina per buona parte del girone di ritorno a causa di una squalifica di cinque mesi per offese ad un guardalinee.\nDopo la conquista del titolo di Campione d'Italia resta altri due anni in Sardegna, e dopo un anno sabbatico viene ingaggiato dalla per la stagione 1973-1974; abbandona la panchina dopo solo sei giornate, forse dopo aver verificato di non poter reggere la pressione di una piazza come quella romana, molto pi\u00f9 esigente di quella cagliaritana.\nLa stagione successiva accetta, a campionato in corso, di subentrare a H\u00e9ctor Puricelli e quindi di tornare sulla panchina del L.R. Vicenza coinvolto nella lotta per non retrocedere, non riuscendo tuttavia nello scopo. Scopigno resta alla guida dei biancorossi anche la stagione successiva in Serie B; complice una malattia che lo costringe a letto per mesi, Scopigno lascia la panchina con i berici in zona retrocessione (che alla fine otterranno la salvezza). Da allora non viene pi\u00f9 ingaggiato come allenatore.\nRiconoscimenti.\nIl Cagliari lo ha inserito nella sua Hall of Fame."}
{"id": "520851", "revid": "2091899", "url": "https://it.wikipedia.org/wiki?curid=520851", "title": "Capsicum chinense", "text": "Capsicum chinense , \u00e8 una delle 5 specie principali del genere \"Capsicum\", tra tutte quella che comprende i peperoncini pi\u00f9 piccanti in assoluto, come l'Habanero, il Dorset Naga e lo Scotch Bonnet. Spesso l'intera specie viene detta \"habanero\", ma tale uso \u00e8 scorretto, in quanto il termine \"habanero\" si riferisce ad una cultivar della penisola dello Yucat\u00e1n, in Messico, con frutti dalla forma a lanterna.\nLa specie si \u00e8 sviluppata probabilmente a partire dal bacino del Rio delle Amazzoni, e il pi\u00f9 antico esemplare di \"C. chinense\" risale al 6.500 a.C., ed \u00e8 stato rinvenuto nella grotta di Guitarrero in Per\u00f9.\nIl primo europeo a notare la specie \u00e8 stato Phillip Miller, nel libro \"Gardener's and Botanist's Dictionary\", col nome di \"C. angulosum\". Il nome moderno alla specie fu dato dal naturalista olandese Nikolaus von Jacquin nel 1776, in quanto la riteneva erroneamente provenire dalla Cina, nel suo lavoro \"Hortus botanicus vindobonensis\".\nIl \"C. chinense\" \u00e8 la principale specie coltivata nella zona a est delle Ande e nei Caraibi.\nIdentificazione.\nLa caratteristica principale del \"C. chinense\" \u00e8 la presenza nel frutto, a prescindere da forma e livello di piccantezza, dell'odore, simile all'albicocca, ed un sapore fruttato. La pianta \u00e8 simile ad un piccolo albero, a crescita lenta. I fiori, bianchi o verdastri, con stami viola, possono essere campanulati, altro elemento distintivo della specie. Le foglie, larghe, carnose e rugose, possono avere una leggera peluria sulla pagina inferiore.\nData la propensione all'incrocio con \"C. annuum\", sono in corso alcuni programmi per trasferire le caratteristiche di produzione (\"annuum\") e resistenza (\"chinense\") agli ibridi.\nI pi\u00f9 piccanti al mondo\nSotto i due peperoncini pi\u00f9 piccanti al mondo: il Carolina Reaper (noto anche col nome di HP22B), record ufficiale nel Guinness dei primati con una piccantezza media di 1,569,300 unit\u00e0 della Scala di Scoville, e il Trinidad Moruga Scorpion, ex-detentore del record con una piccantezza media attorno agli 1,2 milioni di unit\u00e0 Scoville. Altri concorrenti sono il Bhut Jolokia e l'Habanero Red Savina. Riportiamo, per confronto, il pi\u00f9 piccante non chinense, il piri piri africano (\"C. frutescens\"). Il rocoto, o \"locoto\" (\"C. pubescens\"), si situa intorno alle 50.000 - 100.000 unit\u00e0 della Scala di Scoville (o Scala Scoville) della piccantezza, ma data la particolare composizione in capsaicinoidi, molti lo ritengono pi\u00f9 piccante dell'habanero.\nColtivazione.\nC. chinense richiede molto calcio, che pu\u00f2 essere aggiunto tramite farina d'ossa o equivalente. Quando la pianta ferma la crescita e le nuove foglie avvizziscono, \u00e8 un indizio della carenza di calcio. Come tutte le specie di capsicum, l'eccesso di azoto nel terreno causa l'assenza di fiori e quindi di frutti nella pianta. Essendo la specie pi\u00f9 tropicale richiede un maggior tempo di germinazione e notti al di sopra dei 15 \u00b0C per la crescita e la maturazione dei frutti. Il tempo di germinazione pu\u00f2 essere ridotto riscaldando a 30-35 \u00b0C il terriccio di germinazione, sia in cassone caldo che in appositi germinatoi, e con una corretta concimazione.\nPiccantezza.\nLa variabilit\u00e0 del contenuto in capsaicina, e quindi di piccantezza, all'interno di C. chinense varia da zero a pi\u00f9 di 900.000 unit\u00e0 di Scoville, anche se la maggior parte si situa tra 80.000 e 150.000 SU. Sotto riportiamo una tabella delle principali variet\u00e0 e cultivar. "}
{"id": "520853", "revid": "26891", "url": "https://it.wikipedia.org/wiki?curid=520853", "title": "Savoia-Marchetti SM.82", "text": ""}
{"id": "520855", "revid": "1318658", "url": "https://it.wikipedia.org/wiki?curid=520855", "title": "North Yorkshire", "text": "Il North Yorkshire (pronuncia ) \u00e8 una contea dell'Inghilterra del nord-est. \nGeografia fisica.\nIl North Yorkshire \u00e8 la contea pi\u00f9 estesa dell'Inghilterra ed \u00e8 situata nella regione Yorkshire e Humber.\nConfina a nord con la contea di Durham, ad est si affaccia sul Mare del Nord, a sud-est confina con l'East Riding of Yorkshire, a sud con il South Yorkshire, a sud-ovest con il West Yorkshire, a ovest con il Lancashire e a nord-ovest con la contea di Cumbria.\nIl territorio a nord \u00e8 pianeggiante e drenato dal fiume Tees. In quest'area si concentrano grossi agglomerati urbani quali Middlesbrough, che \u00e8 parte dell'area metropolitana di Teeside e Redcar. A sud di questa pianura costiera si elevano i rilievi collinosi delle North York Moors protetti da un parco nazionale. La zona pianeggiante prosegue a centro e a sud nella \"Vale of York\" . Questa ampia pianura \u00e8 drenata dal fiume Ouse e dall\"'Aire\" che confluiscono a sud nell'Humber. In questa pianura \u00e8 situata la storica citt\u00e0 di York, cinta da mura. La \"Vale of Pickering\" \u00e8 una pianura che si estende tra le North York Moors a nord e le colline Yorkshire Wolds a sud.\nLa \"Vale of Pickering\" \u00e8 drenata dal fiume Derwent, che dopo aver segnato in parte il confine con l'East Riding of Yorkshire, sfocia nell'Ouse. La parte occidentale della contea \u00e8 interessata dai rilievi orientali dei Pennini che raggiungono la massima altezza della contea con i 737 metri del \"Whernside\". Buona parte di questo territorio \u00e8 protetto dal parco nazionale delle Yorkshire Dales. Lungo la costa troviamo il porto peschereccio di Whitby e il centro balneare di Scarborough. Ai piedi dei Monti Pennini sorge il grosso centro di Harrogate dal ricco passato legato alle sue terme.\nGeografia antropica.\nSuddivisioni amministrative.\nLa contea \u00e8 divisa nei seguenti distretti: \"Selby\", \"Harrogate\", \"Craven\", \"Richmondshire\", \"Hambleton\", \"Ryedale\" e \"Scarborough\".\nInoltre ne fanno parte i seguenti distretti unitari: \"City of York\", \"Redcar and Cleveland\", \"Middlesbrough\" e \"Stockton-on-Tees\".\nLa citt\u00e0 di York \u00e8 da sempre stata il capoluogo della contea che prende il nome dalla citt\u00e0. Dal 1996 York \u00e8 un distretto unitario al confine tra il North Yorkshire e l'East Riding of Yorkshire.\nStoria.\nLa contea \u00e8 stata istituita il primo aprile del 1974 in attuazione del \"Local Government Act 1972\" che ha riformato le divisioni amministrative dell'Inghilterra e del Galles. L'attuale contea copre larga parte della contea storica del \"North Riding of Yorkshire\", la met\u00e0 settentrionale del \"West Riding of Yorkshire\", aree settentrionali e orientali dell'East Riding of Yorkshire ed il \"county borough\" di York. La citt\u00e0 di York \u00e8 divenuta un distretto unitario il primo aprile del 1996. Inoltre nello stesso anno Middlesbrough, Redcar, Cleveland e l'area di Stockton-on-Tees a sud del fiume Tees sono entrate a far parte della contea del North Yorkshire per funzioni cerimoniali."}
{"id": "520858", "revid": "438678", "url": "https://it.wikipedia.org/wiki?curid=520858", "title": "Isocrona", "text": "In astronomia, col termine isocrona (dal greco \"uguale tempo\") ci si riferisce al luogo dei punti che una popolazione stellare forma sul diagramma H-R quando le stelle che la compongono hanno la stessa et\u00e0, ovvero quando le stelle di una popolazione si sono formate tutte nello stesso momento.\nEsempi osservativi di isocrona, che in prima approssimazione si avvicinano alla definizione teorica, sono dati dagli ammassi stellari ; pi\u00f9 specificamente dagli ammassi globulari e dagli ammassi aperti.\nAnche le isocrone, cos\u00ec come le tracce evolutive, sono strumenti teorici utilissimi alla comprensione dell'evoluzione stellare e delle popolazioni stellari."}
{"id": "520859", "revid": "119628509", "url": "https://it.wikipedia.org/wiki?curid=520859", "title": "Danni Ashe", "text": "Biografia.\nDanni (il cui vero nome \u00e8 Leah Manzari) ha iniziato la sua carriera come spogliarellista a Seattle (Washington); esercita questa professione in diverse citt\u00e0, finch\u00e9 a Jacksonville (Florida) non ha dei guai con la polizia locale. Decide cos\u00ec di abbandonare quella vita.\nSecondo il sito IAFD, ha iniziato a lavorare nel mondo del cinema per adulti durante il 1992 e si \u00e8 ritirata nel 2005.\nNel 1995 ha fondato \"Danni's Hard Drive\" (Danni.com). .\n\u00c8 apparsa su famose riviste del genere come \"Playboy\" e \"Penthouse\"."}
{"id": "520860", "revid": "767487", "url": "https://it.wikipedia.org/wiki?curid=520860", "title": "Paul Chambers", "text": "La sua preminenza, testimoniata dal grandissimo numero di partecipazioni a formazioni ed eventi fondamentali per il jazz dell'epoca (su tutto la partecipazione all'album \"Kind of Blue\" con il sestetto di Miles Davis), deriv\u00f2 dalla sua perfetta intonazione, senso del tempo e virtuosistica padronanza dello strumento. In qualche misura si pu\u00f2 dire che Chambers \u00e8 il bassista jazz archetipo dei periodi hard bop e modale.\nBiografia.\nNato a Pittsburgh, ma cresciuto a Detroit, Paul inizia a calcare le scene prima con il pianista George Wallington, poi con il sassofonista Paul Quinichette. Avvicinatosi al be bop, si unisce al quintetto di J. J. Johnson e Kai Winding. Dal 1955 al 1963 fa parte delle formazioni di Miles Davis. Dopo aver lasciato la band di Davis, si un\u00ec a Wynton Kelly e a Jimmy Cobb (che avevano lasciato il gruppo assieme a lui) per formare un trio che divenne la sezione ritmica pi\u00f9 popolare della scena jazzistica, accompagnando praticamente tutti i solisti pi\u00f9 importanti dell'epoca per gran parte degli anni sessanta.\nFu, inoltre, attivo come leader di diverse formazioni e in moltissime collaborazioni occasionali e sedute d'incisione con, tra gli altri: \nCannonball Adderley, Donald Byrd, Red Garland, Sonny Rollins, Freddie Hubbard, Jackie McLean, Hank Mobley, e Bud Powell.\nPaul Chambers fu il terzo bassista jazz, dopo Jimmy Blanton e Slam Stewart, a usare l'archetto nei suoi assoli.\nEgli partecip\u00f2 ad almeno due incisioni fondamentali della storia del jazz: \"Kind of Blue\", l'atto di nascita del jazz modale, e \"Giant Steps\", il primo album del quartetto di John Coltrane: il brano \"Mr. P.C.\", incluso nell'album, \u00e8 dedicato a Chambers (il P.C. del titolo).\nForte bevitore e dedito alle droghe, Chambers muore di tubercolosi a 33 anni, a New York.\nDiscografia.\nCome sideman.\nWayne Shorter\nCannonball Adderley\nNat Adderley\nLorez Alexandria\nSonny Clark\nJimmy Cleveland\nJohn Coltrane\nMiles Davis\nKenny Dorham\nKenny Drew\nGil Evans\nCurtis Fuller\nRed Garland\nBennie Green\nRoy Haynes/Phineas Newborn/Paul Chambers\nElmo Hope\nDexter Gordon\nBenny Golson\nJoe Henderson\nMilt \"Bags\" Jackson\nJ. J. Johnson\nElvin Jones e Philly Joe Jones\nPhilly Joe Jones\nWynton Kelly\nAbbey Lincoln\nHarry Lookofsky\nWarne Marsh\nJackie McLean\nHank Mobley\nThelonious Monk\nLee Morgan\nWes Montgomery\nOliver Nelson\nDavid \"Fathead\" Newman\nArt Pepper\nFreddie Redd\nSonny Rollins\nFrank Strozier\nGeorge Wallington\nKai Winding"}
{"id": "520863", "revid": "67622", "url": "https://it.wikipedia.org/wiki?curid=520863", "title": "Kr reykjavik", "text": ""}
{"id": "520869", "revid": "729019", "url": "https://it.wikipedia.org/wiki?curid=520869", "title": "H\u00f6fner", "text": "Karl H\u00f6fner GmbH &amp; Co. \u00e8 una ditta tedesca che produce strumenti a corda (archi, chitarre e bassi).\nLa H\u00f6fner venne fondata nel 1887 nell'Impero austro-ungarico, a Sch\u00f6nbach (oggi Luby, in Repubblica Ceca), dal liutaio Karl H\u00f6fner, e presto divenne una della case di produzione di strumenti a corda pi\u00f9 importanti nel paese.\nLa ditta soffr\u00ec molto durante la seconda guerra mondiale, ma nel 1950 apr\u00ec nuove fabbriche a Bubenreuth, sempre in Germania.\nDivenne celebre principalmente grazie a Paul McCartney, che utilizz\u00f2 il basso modello H\u00f6fner 500/1, quello con la cassa a forma di violino. Tuttora questo modello viene chiamato \"Beatle Bass\" (Basso dei Beatles) o \"Cavern Bass\", che indica in particolare il modello che fu utilizzato da Paul McCartney durante il periodo in cui suon\u00f2 nel locale di Liverpool chiamato Cavern Club.\nSul fronte delle chitarre, invece, diversi sono i modelli proposti. In particolare, nel Regno Unito ebbero ampia diffusione negli anni '50 e '60 le linee di chitarra appositamente create per l'importatore Selmer di Londra, che ricalcavano quelle commercializzate per l'intero mercato europeo ed extra-europeo, ma con caratteristiche e denominazioni proprie: arch top quali Committee, Golden Hofner, President, Senator, Congress; semihollow, come le varie Club 40, 50 e 60; solid, come la Colorama e la Galaxie. Questi modelli, che hanno caratterizzato il periodo del primo beat, hanno avuto endorser di tutto rispetto: Bert Weedon, Hank Marvin, John Lennon, George Harrison, David Gilmour, Ritchie Blackmore, ecc. Hanno contribuito, inoltre, a definire il suono del rock britannico.\nH\u00f6fner \u00e8 stato anche il primo strumento del celebre chitarrista degli AC/DC, Angus Young, regalatogli dal fratello maggiore Malcolm."}
{"id": "520871", "revid": "125018717", "url": "https://it.wikipedia.org/wiki?curid=520871", "title": "Daphne Rosen", "text": "Biografia.\nDaphne Rosen nacque a Tel Aviv il 9 giugno 1982 e si trasfer\u00ec a Boston, nel Massachusetts, quando aveva tre anni. Secondo quanto riportato sul suo sito ufficiale, lei ebbe uno sviluppo ormonale improvviso verso gli undici anni di et\u00e0, affermando di aver dovuto indossare come primo reggiseno uno di taglia quarta. Cominci\u00f2 la sua carriera di fotomodella tra il 2000 e il 2001. Dopo aver lavorato intensamente per un buon periodo di tempo per la rivista Score e dopo alcune apparizioni come valletta nel Jenny Jones Show, Rosen debutt\u00f2 nell'industria pornografica a vent'anni, riuscendo ad ottenere contratti di lavoro per quasi tutte le case di produzione e anche di utenza pornografiche californiane, e successivamente anche a Miami e in tutto il resto dell'America settentrionale. La sua prima apparizione a livello nazionale fu come la ragazza della copertina de \"Le 7 meraviglie procaci di Hustler\" e poco dopo sulla rivista Big Butt. Per un periodo fu anche una delle modelle emergenti di Bang Bros, facendo delle apparizioni sul loro sito Boob Squad. Furono principalmente queste apparizioni che la resero popolare tra i pornofan meno commerciali. Lei inoltre aiut\u00f2 Eve Tyler nel suo debutto.\nSecondo il sito IAFD la sua carriera di attrice si \u00e8 svolta negli anni tra il 2002 ed il 2014."}
{"id": "520872", "revid": "1442080", "url": "https://it.wikipedia.org/wiki?curid=520872", "title": "Arianna David", "text": "Biografia.\nAnni novanta.\nTerminati gli studi artistici con il massimo dei voti, nel 1991, a 18 anni, debutta nel mondo dello spettacolo recitando nella fiction di Rai 2 \"Europe Connection\"; nel 1992 lavora in Rai come valletta nelle trasmissioni \"Il grande gioco dell'oca\" e \"Acqua calda\". Inizia in questi anni la sua carriera da modella; nel 1992 posa per il fotoromanzo \"Grand Hotel\" e diventa il volto di alcuni spot pubblicitari come \"Coca-Cola\" (spot trasmesso anche in America) e il \"Cornetto Algida\": nello stesso anno diviene testimonial per \"Il Giornale di Calabria\".\nNel 1993 viene eletta \"Miss Italia\", e partecipa in rappresentanza dell'Italia a \"Miss Universo 1994\" dove si \u00e8 classificata settima. Nel 1993, inoltre, debutta come conduttrice in \"C'era due volte\", trasmissione condotta insieme a Pippo Baudo. Nel 1994, insieme a Martina Colombari e Claudio Cecchetto, conduce \"Un disco per l'estate\". In questo periodo, inoltre, Arianna diventa la testimonial di Laura Biagiotti e sfila in numerose occasioni tra cui si ricorda la sfilata per \"Fausto Sarli\" a Piazza di Spagna. Parallelamente viene incaricata di consegnare il \"Pallone d'oro 1993\" a Roberto Baggio. Nel 1995 il patron Enzo Mirigliani la volle come co-presentatrice a \"Miss Italia 1995\" insieme a Fabrizio Frizzi.\nSempre nel 1995, per \"Telethon\", presenta la tourn\u00e9e dei Pooh. In questo periodo diventa testimonial della Deborah e tra le principali sfilate di questo periodo si ricorda quella a Piazza di Spagna per \"Gattinoni\", sfilata che fu trasmessa su Canale 5. Nonostante gli impegni della conduzione, prosegue anche la carriera da modella e di testimonial per vari marchi di abbigliamento. Nel 1997 conduce \"Vela estate\" con Mike Bongiorno su Rete 4 e, per la regia di Antonio Ricci, anche \"Estatissima Sprint\" su Canale 5.\nNel 1998 diventa ospite fissa di \"Quelli che il calcio\", programma di Rai 2 condotto da Fabio Fazio, nello stesso anno rinnova il suo impegno come testimonial della Deborah. Durante la fine degli anni novanta Arianna si dedica allo studio di lingue, dizione e recitazione. Nel 1999 diventa la presentatrice virtuale di \"CyberMax\", cd-rom per MAX; nello stesso anno debutta a teatro con \"La presidentessa\" per la regia di Roberto Balestra che vede nel cast anche Enrico Beruschi; lo spettacolo verr\u00e0 riproposto anche nel 2000.\nAnni duemila.\nParallelamente ai suoi impegni professionali, ha sempre svolto attivit\u00e0 sportiva tanto da posare, nel 2000, per le copertine di \"Fit for Fun\". Nello stesso anno prende parte al video musicale per la \"Fondazione Grace Kelly\". Nel 2002 recita nella fiction \"Le ragazze di Miss Italia\" per la regia di Dino Risi e conduce \"Diretta Gol\" su Italia 1. Nel 2004 \u00e8, con Virna Lisi, nel cast di \"A casa di Anna\", film per la regia di Enrico Oldoini. Nel 2004 conduce \"Pan... di pi\u00f9\" su Rai Futura, e insieme a Francesco Paolantoni conduce lo show di Rai 2 \"30 anni di carriera di Ron\".\nNel 2005 conduce insieme a Carlo Conti \"Sanremo contro Sanremo\" su Rai 1. Tra il 2005 e il 2006 \u00e8 nel cast della terza edizione del reality show \"L'isola dei famosi\", venendo eliminata nel corso della semifinale con il 58% dei voti. Arianna viene eliminata per il suo carattere protervo e isterico, guadagnandosi la corona di antipatica di quell'edizione. Ciononostante, riesce a diventare \"leader\" nella quinta settimana, sfogando tutta la sua grinta nella prova. Nel 2007 diventa membro della giuria tecnica per l'elezione di \"Miss Italia 2007\", diventa inoltre testimonial per \"Mabrat\", \"Ironica\" e \"Jadea\".\nAnni duemiladieci.\nNell'autunno 2010 diviene giurata dello \"Zecchino d'Oro\" su Rai 1 e nel dicembre 2010, abbandonata ormai la scuderia di Lele Mora, entra nella scuderia del manager Devis Paganelli; in questo periodo diviene direttore responsabile nazionale del \"Free Press Slide\" (magazine diffuso in Italia con sede nella Repubblica di San Marino). Nel 2011 \u00e8 tra i giurati della giuria tecnica per l'elezione di \"Miss Italia 2011\". A partire dal 2011 prepara aspiranti miss ad affrontare \"Miss reginetta d'Italia\", tra le varie ragazze Arianna ne sceglier\u00e0 alcune che saranno inserite nel cast di un reality show ideato anche dalla stessa Arianna e che dovrebbe realizzarsi nel 2013.\nNell'inverno 2012 partecipa alla nona edizione del reality show \"L'isola dei famosi\", condotta da Nicola Savino con Vladimir Luxuria su Rai 2, venendo eliminata nel corso della terza puntata con l'86% dei voti. Da settembre 2012 torna a recitare prendendo parte a \"SPA\", sitcom trasmessa da Italia 1 e Italia 2. Negli anni successivi partecipa come ospite e opinionista a diversi programmi televisivi, senza tuttavia rivestire ruoli fissi o di rilievo.\nAnni duemilaventi.\nDa settembre 2020 \u00e8 tra gli opinionisti fissi di \"Mattino Cinque\", condotto da Federica Panicucci.\nDa febbraio 2021 \u00e8 tra gli opinionisti di \" Live - Non \u00e8 la D'Urso \" condotto da Barbara D'Urso.\nVita privata.\nSi \u00e8 sposata nel 2017 con David Liccioli. Ha due figli nati dal legame con Marco Bocciolini."}
{"id": "520873", "revid": "436907", "url": "https://it.wikipedia.org/wiki?curid=520873", "title": "Mel C", "text": ""}
{"id": "520878", "revid": "27723", "url": "https://it.wikipedia.org/wiki?curid=520878", "title": "Traccia Evolutiva", "text": ""}
{"id": "520882", "revid": "37401", "url": "https://it.wikipedia.org/wiki?curid=520882", "title": "Parolacce", "text": ""}
{"id": "520888", "revid": "10431", "url": "https://it.wikipedia.org/wiki?curid=520888", "title": "Sussidiariet\u00e0", "text": ""}
{"id": "520892", "revid": "1869172", "url": "https://it.wikipedia.org/wiki?curid=520892", "title": "99.9F\u00b0", "text": "99.9F\u00b0 (1992) \u00e8 il quarto album della cantautrice Suzanne Vega, pubblicato nel 1992.\nDescrizione.\nL'album soggetto a diverse contaminazioni, \u00e8 un mix di rock, musica folk e musica industriale in cui canzoni molto brevi e solitamente dotate di una atmosfera piuttosto leggera e vivace seguono bene o male lo stile classico della cantante.\nLa comparsa di musica elettronica come nella vivace \"Fat Man &amp; Dancing Girls\" \u00e8 comunque solo una parentesi poich\u00e9 l'intero lavoro, a parte distorsioni e altri campionamenti, rimane comunque basato sull'intensit\u00e0 delle chitarre e la voce sottile della cantante. Canzoni particolarmente veloci come \"Blood Makes Noise\" (il cui dinamismo la fa assomigliare a uno scioglilingua) lasciano il posto a tracce pi\u00f9 drammatiche come \"Blood Sings\" o \"Private Goes Public\" (questa presente solo nella versione europea).\nAlcune canzoni, come per gli altri lavori, si rifanno alla mitologia o a temi particolari. La prima traccia \"Rock in this pocket (Song of David)\" \u00e8 una traccia che prende spunto dalla vicenda di Davide e Golia ed \u00e8 cantata dal punto di vista di Davide, mentre \"99.9F\u00b0\", canzone che d\u00e0 il titolo all'album, come spiega la stessa Suzanne sta a indicare una certa temperatura corporea in cui non si \u00e8 n\u00e9 nella normalit\u00e0 n\u00e9 in stato febbricitante (\"...0n the verge of burning\")."}
{"id": "520895", "revid": "76655", "url": "https://it.wikipedia.org/wiki?curid=520895", "title": "Insieme con L'Unione", "text": ""}
{"id": "520897", "revid": "481666", "url": "https://it.wikipedia.org/wiki?curid=520897", "title": "Dorothy Gibson", "text": "Aveva iniziato la sua carriera a teatro, diventando poi una famosa modella. Pass\u00f2 poi al cinema.\nNel 1912, appena finite le riprese del film \"Berretto rosso\", si imbarc\u00f2 con la madre Pauline a Cherbourg sul RMS \"Titanic\". La notte del disastro, il 14 aprile 1912, Dorothy e la madre, in quanto passeggere di prima classe, occuparono la prima scialuppa che venne calata in acqua, la numero 7, recuperata poi dal RMS \"Carpathia\".\nTornata a New York, Dorothy gir\u00f2 il film \"Salvata dal Titanic\" che apparve nelle sale cinematografiche il 14 maggio del 1912: fu un vero successo. Tuttavia, dopo \"Salvata dal Titanic\", il successo di Dorothy sembr\u00f2 svanire; gir\u00f2 solo un altro film, poi si spos\u00f2. Mor\u00ec di infarto nel 1946 all'Hotel Ritz di Parigi.\nBiografia.\nNata il 17 maggio 1889 da John A. Brown e da Pauline Boesen con il nome di Dorothy Winifred Brown, rimase orfana di padre a soli tre anni. Sua madre si rispos\u00f2 con John Leonard Gibson, da cui Dorothy prese il nome di Gibson. Tra il 1906 e il 1911, cominci\u00f2 la sua carriera artistica apparendo sul palcoscenico come cantante e ballerina in spettacoli teatrali e di vaudeville. La sua partecipazione teatrale pi\u00f9 importante fu in uno spettacolo di Broadway nel 1907, nel musical \"The Dairymaids\" di Charles Frohman. Fu presente regolarmente sulle scene in spettacoli degli Shubert Brothers all'Hippodrome Theatre.\nNel 1909, un anno prima di sposare George Battier Jr., pos\u00f2 per il noto artista Harrison Fisher di cui divent\u00f2 una delle modelle preferite. Nei tre anni seguenti, la sua immagine apparve regolarmente in poster, cartoline, pubblicit\u00e0 e libri illustrati, tanto da essere chiamata \"The Original Harrison Fisher Girl\". Fisher la us\u00f2 anche per le copertine che disegnava per le riviste Cosmopolitan, Ladies' Home Journal, The Saturday Evening Post.Nel frattempo, Dorothy si separ\u00f2 dal marito, da cui divorzi\u00f2 per\u00f2 solo nel 1916.\nCarriera cinematografica.\nRappresentata da Pat Casey, uno dei pi\u00f9 importanti agenti teatrali, Dorothy Gibson venne introdotta nel mondo del cinema, Nel 1911, cominci\u00f2 a interpretare piccoli ruoli prima per l'IMP, poi per la Lubin Company. In luglio, la Eclair American le affid\u00f2 un ruolo da protagonista: la nuova attrice divent\u00f2 subito una beniamina del pubblico. Apprezzata commediante, dimostr\u00f2 anche le sue doti drammatiche in uno dei ruoli pi\u00f9 importanti della sua carriera, quello in \"Hands Across the Sea in '76\".\nIl suo film pi\u00f9 famoso resta \"Saved from the Titanic\" di \u00c9tienne Arnaud: un mese esatto dopo il naufragio del Titanic, usc\u00ec nelle sale la ricostruzione della tragedia raccontata da una dei protagonisti. \u00c8 Dorothy che, imbarcata sul transatlantico, venne salvata insieme alla madre dal Carpathia, la nave della Cunard che riusc\u00ec a prendere a bordo i 706 superstiti. Il film, che venne distribuito negli Stati Uniti, in Gran Bretagna e in Francia, spopol\u00f2 al botteghino. L'unica pellicola conosciuta del film venne per\u00f2 distrutta in un incendio agli \u00c9clair Studios.\nDorothy Gibson si ritir\u00f2 dalle scene nel maggio 1912: in quel momento, era - insieme a Mary Pickford - l'attrice pi\u00f9 pagata al mondo. Inizi\u00f2, quindi, sostenuta da Jules Brulatour, a studiare canto.\nVita privata.\nNel 1911, Dorothy Gibson inizi\u00f2 una relazione che sarebbe durata sei anni con il tycoon Jules Brulatour. Nel 1913, la sua carriera di cantante d'opera venne interrotta da un incidente d'auto in cui rimase ucciso un pedone. Le indagini rivelarono che l'auto guidata dall'attrice apparteneva a Brulatour e che i due erano amanti. Brulatour era gi\u00e0 separato dalla moglie Clara Isabelle da cui aveva avuto tre figli. Lo scandalo provoc\u00f2 il loro divorzio, sancito nel 1915. La posizione di Brulatour lo costrinse a legittimare la relazione con Dorothy Gibson e, nel 1917, i due si sposarono. Il matrimonio, per\u00f2, venne invalidato e sciolto due anni dopo. Per sfuggire ai pettegolezzi, Dorothy Gibson lasci\u00f2 New York, recandosi a Parigi, dove si trasfer\u00ec stabilmente a parte i quattro anni che pass\u00f2 in Italia durante la seconda guerra mondiale.\nL'arresto a San Vittore e gli ultimi anni.\nSimpatizzante nazista e considerata un'agente segreta, Dorothy Gibson si dissoci\u00f2 dal fascismo nel 1944. Venne arrestata con l'accusa di essere un'agitatrice anti-fascista e fu incarcerata a Milano, a San Vittore. Riusc\u00ec a uscire dal carcere insieme al giornalista Indro Montanelli e al generale Bartolo Zambon per l'intervento del cardinale di Milano Alfredo Ildefonso Schuster.\nAlla fine della guerra, ritorn\u00f2 in Francia dove, il 17 febbraio 1946, mor\u00ec per un attacco cardiaco nel suo appartamento parigino all'Hotel Ritz, all'et\u00e0 di 56 anni. Venne sepolta al cimitero di Saint-Germain-en-Laye."}
{"id": "520899", "revid": "56070833", "url": "https://it.wikipedia.org/wiki?curid=520899", "title": "\u00a7 175", "text": ""}
{"id": "520904", "revid": "271558", "url": "https://it.wikipedia.org/wiki?curid=520904", "title": "Deidre Holland", "text": "Biografia.\nDeidre Holland ha debuttato nel mondo del cinema per adulti nel 1989, all'et\u00e0 di 23 anni, con il film \"Play Me\" e da allora ha girato 129 film.\nNei film ha usato anche lo pseudonimo Diedre Holland."}
{"id": "520906", "revid": "287204", "url": "https://it.wikipedia.org/wiki?curid=520906", "title": "Hygrocybe acutoconica", "text": "\"Hygrocybe acutoconica\" (Clem.) Singer, Lilloa 22: 153 (1951).\nL'Hygrocybe acutoconica \u00e8 un fungo basidiomicete appartenente alla famiglia Hygrocybe pi\u00f9 diffuso e con una notevole variabilit\u00e0, grazie alla quale vanta un congruo numero di sinonimi.\nDescrizione della specie.\nCappello.\nCampanulato, conico, poi appianato con umbone centrale, con margine striato perch\u00e9 sottile. \nLamelle.\nFitte, adnate, intercalate da lamellule, colore giallo chiaro con filo biancastro.\nGambo.\nCilindrico, pi\u00f9 tozzo alla base, striato e fibroso, colore giallo paglierino ma pi\u00f9 chiaro alla base, vischioso, lungo 3\u20137\u00a0cm e spesso 5\u20138\u00a0mm.\nCarne.\nGialla, inconsistente.\nOdore e sapore insignificanti.\nHabitat.\nCresce dalla primavera fino all'autunno, su prati e pascoli umidi.\nCommestibilit\u00e0.\nIgnota, comunque senza valore per l'esiguit\u00e0 della carne.\nDa considerare sospetto in quanto abbastanza simile ad \"H. crocea\" (velenoso)."}
{"id": "520908", "revid": "131358", "url": "https://it.wikipedia.org/wiki?curid=520908", "title": "FC Magdeburgo", "text": ""}
{"id": "520910", "revid": "287204", "url": "https://it.wikipedia.org/wiki?curid=520910", "title": "Amitabha Buddha", "text": "Amit\u0101bha Buddha \u2014 sanscrito Amit\u0101bha\u1e25 (\u0905\u092e\u093f\u0924\u093e\u092d), letteralmente \"\"Luce\" (\u0101bh\u0101) \"senza fine\" (amita)\"; in cinese traslitterato \u963f\u5f4c\u9640 (pinyin \u0100m\u00edtu\u00f3), tradotto \u7121\u91cf\u5149 (pinyin W\u00fali\u00e1nggu\u0101ng); in giapponese , a volte in quanto parte dei \"gochinyorai\"; coreano Amita (\uc544\ubbf8\ud0c0); vietnamita A-di-\u0111\u00e0; tibetano od-dpag-med \u2014 \u00e8 un Buddha celestiale descritto in alcuni sutra della scuola Mah\u0101y\u0101na di Buddhismo, e particolarmente venerato nell'Amidismo.\nSecondo queste scritture, Amit\u0101bha \u00e8 un Buddha che possiede infiniti meriti in virt\u00f9 delle numerose buone azioni compiute durante le sue innumerevoli vite come bodhisattva (\u00e8 quindi un Buddha completo, come il Gautama Buddha); ormai da tempo al di fuori del sa\u1e43s\u0101ra, vive nella \"Pura Terra\" (sanscrito \"Sukh\u0101vat\u012b\", cinese \u51c0\u571f pinyin J\u00ecngt\u016d) che si trova oltre l'Occidente, al di l\u00e0 dei confini di questo mondo. Grazie alla forza dei Voti da lui giurati quando era un bodhisattva, Amit\u0101bha conserva la possibilit\u00e0 di far rinascere coloro che lo invocano in questo Paradiso Occidentale, dove possono studiare il Dharma sotto la sua guida e quindi diventare bodhisattva e poi Buddha a loro volta, scopo finale di ogni anima nel buddhismo Mah\u0101y\u0101na.\nI voti di Amit\u0101bha indicano che tutti coloro che lo invocano con fede potranno rinascere nella \"Pura Terra\", indipendentemente dai loro meriti o dal loro stato religioso e sociale, e questo ha fatto dell'Amidismo una religione molto popolare. \u00c8 inoltre venerato come uno dei Cinque Buddha Dhyani (insieme a Ak\u1e63obhya, Amoghasiddhi, Ratnasambhava, e Vairocana), associato all'Ovest e allo \"skandha\" di sa\u1e43j\u00f1\u0101. Nel buddhismo tibetano \u00e8 invocato anche con il nome di Amit\u0101yus o \"tshe-dpag-med\", specialmente associato alla longevit\u00e0.\nDottrina.\nSecondo il \"Sukh\u0101vat\u012bvy\u016bha S\u016btra\", il Buddha Sakyamuni in persona, davanti ad un'assemblea di Devas, Arhat, e Bodhisattva, racconta che in un Eone molto lontano, un Re aveva abbandonato la vita mondana per divenire un Monaco, prendendo il nome di Dharmakara (lett.\"Miniera della Legge\").\nDharmakara si era recato dinanzi al Buddha della sua Era, il Buddha Lokesvararaja (lett.\"Il Signore Re del Mondo\"), e aveva pronunciato il voto iniziale di Bodhicitta (Sans.Pranidhana), \"Pensiero del Risveglio\". Tale voto originario si articolava in quarantotto impegni, i pi\u00f9 salienti dei quali erano la volont\u00e0 di generare un Buddhaksetra (lett.\"Campo di Buddha) dove gli esseri senzienti potessero rinascere un'ultima volta prima dell'Illuminazione, l'auspicio che l'invocazione fervente del suo stesso nome di Buddha fosse il mezzo per recarvisi, e l'auspicio che dal suo corpo emanasse una luce illimitata.\nA questo proposito citiamo il secondo voto: \"Se, quando sar\u00f2 un Buddha, gli uomini e gli Dei della mia Terra, alla fine della loro vita, dovranno ritornare nei tre destini negativi, non voglio l'Illuminazione perfetta.\";\nIl dodicesimo: \" Se, quando sar\u00f2 un Buddha, la mia luce sar\u00e0 limitata al punto di non poter brillare\nsu almeno cento, mille, centomila, cento milioni di Terre di Buddha, non voglio l'Illuminazione perfetta.\";\nE il ventesimo: \" Se, quando sar\u00f2 un Buddha, gli esseri senzienti delle dieci direzioni che, sentendo il mio nome, avranno diretto il loro pensiero verso la mia Terra, coltivato la sorgente di tutte le virt\u00f9 e, con cuore sincero, dedicato i loro meriti per rinascere nella mia Terra, non otterranno questo frutto, non voglio l'Illuminazione perfetta.\".\nGrazie al suo potente voto di Compassione, Dharmakara divent\u00f2 infine il Buddha Amitabha dopo un lungo percorso spirituale di Bodhisattva;\nIl suo \"Campo Puro\", situato nella direzione del tramonto (Ovest), fu chiamato Sukhavati (lett.\"La Beata\").\nEssa \u00e8 un mondo di purezza e meraviglia assolute:\nSukhavati \u00e8 inoltre protetta dal Dharmapala (lett.\"Custode della Legge\") Ksetrapala-Simhamukha (lett.\"Bocca Leonina Custode del Campo\").\n\u00c8 nero, con testa leonina, brandisce uno stendardo e una torma (torta utilizzata nei rituali Tantrici), e siede a cavallo.\nOltre al Sukhavativyuhasutra \"grande\" , sono dedicati ad Amitabha e al suo \"Campo di Buddha\" altri due Sutra: l'Amitayurdhyanasutra e il Sukhavativyuhasutra \"piccolo\".\nLa fama di Amitabha si diffuse rapidamente in Cina, ove il secondo dei tre Sutra venne tradotto gi\u00e0 nel 252 d.C; Nel V secolo furono tradotti anche gli altri due. Nel 402, Hu\u00ecyuan radun\u00f2 un'assemblea di praticanti devoti ad Amitabha e diede origine alla corrente della Terra Pura che, due secoli pi\u00f9 tardi, venne formalizzata quale scuola Shandao, e introdotta poi in Giappone dal Monaco H\u014dnen.\nIn Tibet, i Sutra di Amitabha verranno tradotti nell'VIII secolo e la pratica verr\u00e0 introdotta da Guru Rinpoche Padmasambhava; da allora Amitabha gode di grande popolarit\u00e0 nel Tibet; la sua figura \u00e8 al centro anche di pratiche tantriche come il phowa. Il Panchen Lama e lo Shamarpa sono considerate sue emanazioni.\nNelle scuole della Terra Pura in Cina e Giappone, la recitazione del Nome o commemorazione (Cin. \"Nianfo\", Giapp. \"Nembutsu\")svolge un ruolo preponderante. Si tratta della formula di omaggio: \"Namo Amituofo\" in Cinese (Giapp. \"Namu Amida Butsu\", Sans.\"Namo Amitabha\") che, secondo la tradizione dei Sutra, va recitata una, sette, o dieci volte con una concentrazione perfetta per garantirsi una sicura rinascita a Sukhavati.\nIn Tibet si preferisce invocare Amitabha con il suo Mantra: \"Om Amideva Hrih\" (dove Hrih \u00e8 la Sillaba Seme di Amitabha, e Amideva il suo nome in Tibetano).\nIconografia.\nLa rappresentazione di Amitabha \u00e8 molto abbondante. Anche se scarsamente rappresentato in India, Amitabha compare tra le sculture di borobudur a Giava (VIII-IX sec.), nella scultura e nella pittura Cinesi e Giapponesi, oltre che in quelle del Tibet e della Mongolia, dove \u00e8 rappresentato come Sovrano del Campo Puro Occidentale.\nIn Cina e Giappone compare perlopi\u00f9 sotto forma di un Buddha dalla carnagione rossa o dorata, seduto nella postura del loto sopra un trono di loto con le mani nel Dhyanamudra (lett.\"Gesto della meditazione\").\nPu\u00f2 essere raffigurato anche in piedi sopra un loto, nell'atto di accogliere i defunti che lo invocano con devozione, aspetto che \u00e8 chiamato \"Raigo Amida\" (lett.\"Amitabha che accoglie\").\nQuesta raffigurazione pu\u00f2 essere divisa in ben nove diverse varianti o aspetti (tanti quanti sono i gradi di rinascita nella Terra Pura)in base alla posizione di Amitabha e soprattutto in base ai gesti compiuti dalle sue mani:\n1)Il sommo livello del sommo grado. In questo aspetto, Amitabha \u00e8 seduto nella posizione del loto, con le mani nel Dhyanamudra, mentre gl'indici che toccano i pollici.\n2) Il medio livello del sommo grado. In quest'aspetto, Amitabha \u00e8 seduto nella posizione del loto, ma le sue mani all'altezza del cuore, con i palmi rivolti verso l'osservatore, mentre indici e pollici si toccano.\n3) Il basso livello del sommo grado. In quest'aspetto, Amitabha \u00e8 in piedi, con il braccio destro piegato (come per il Vitarkamudra), e con quello sinistro disteso (come per il Varadamudra). I pollici e gli indici si toccano.\n4)Il sommo livello del medio grado. In quest'aspetto, Amitabha \u00e8 seduto nella posizione del loto, con le mani nel Dhyanamudra, mentre i medi e i pollici si toccano.\n5) Il medio livello del medio grado. In quest'aspetto, Amitabha \u00e8 seduto nella posizione del loto, con le mani all'altezza del cuore, i palmi rivolti verso l'osservatore, mentre i medi e i pollici di toccano.\n6) Il basso livello del medio grado. In quest'aspetto, Amitabha \u00e8 in piedi, con il braccio destro piegato (come per il Vitarkamudra), e con quello sinistro disteso (come per il Varadamudra). I medi e i pollici si toccano.\n7) Il sommo livello del basso grado. In quest'aspetto, Amitabha \u00e8 seduto nella posizione del loto, con le mani nel Dhyanamudra, mentre gli anulari e i pollici si toccano.\n8) Il medio livello del basso grado. In quest'aspetto, Amitabha \u00e8 seduto nella posizione del loto, con le mani all'altezza del cuore, i palmi rivolti verso l'osservatore, mentre gli anulari e i pollici si toccano.\n9) Il basso livello del basso grado. In quest'aspetto, Amitabha \u00e8 in piedi, con il braccio destro piegato (come per il Vitarkamudra), e con quello sinistro disteso (come per il Varadamudra). Gli anulari e i pollici si toccano.\nIn Tibet e in Mongolia, Amitabha, dalla carnagione rosso rubino, viene rappresentato nella postura di diamante (Sans.Vajrasana) su un trono, sorretto da pavoni (il suo animale simbolico), sul quale poggiano un loto e un disco lunare.\nQuando \u00e8 raffigurato nel \"Campo di Buddha\" di Sukhavati, ha i tratti di un Buddha del Nirmanakaya, con l'usnisa, i 32 marchi maggiori e gli 80 minori del Mahapurusha (lett.\"Grande Uomo\") e le tre vesti monastiche. Fra le mani, sempre nel Dhyanimudra, tiene una ciotola da mendicante ricolma di Amrita. Alla sua destra compare il Bodhisattva Avalokitesvara, in piedi, bianco, con un loto in mano, e alla sua sinistra il Bodhisattva Mahastamaprapta, in piedi, di colore blu, che tiene in mano un loto sormontato da un vajra.\nQuando compare, invece, nel Mandala delle Panka-Kula-Buddha (lett.\"Cinque Famiglie dei Buddha\"), o in quello delle \"Cento Deit\u00e0 Pacifiche ed Irate\", Amitabha \u00e8 rappresentato piuttosto nella sua forma del Sambhogakaya, ossia come Amitayus (lett.\"Vita Infinita\"), con la carnagione rossa, il diadema dalle cinque gemme, i tredici ornamenti, in grembo l'acquamanile della lunga vita ricolmo di Amrita, e insieme alla sua Consorte mistica, Pandaravasini.\nOrigini.\nLa prima testimonianza del nome Amit\u0101bha \u00e8 la dedica incisa su una statua del II secolo trovata a Govindnagar, Pakistan, ora al museo di Mathura, dedicata a \"Amit\u0101bha Buddha\" da una famiglia di mercanti nel \"28\u00ba anno del regno di Huvi\u1e63ka\", cio\u00e8 nella seconda met\u00e0 del secondo secolo, durante l'impero Ku\u1e63\u0101\u1e47a.\nIl primo sutra a citare Amit\u0101bha \u00e8 la traduzione cinese del Pratyutpanna-s\u016btra, portata nel Paese dal monaco Ku\u1e63\u0101\u1e47a Lokak\u1e63ema intorno al 180 d.C., e che si dice sia stato all'origine del Buddhismo della Terra Pura in Cina.\nDa un punto di vista storiografico il culto di Amit\u0101bha si \u00e8 probabilmente sviluppato alla fine del I secolo. \nSi ritiene sia la resa trascendente (Buddha eterno) dello stesso Buddha \u015a\u0101kyamuni. Amit\u0101bha, oltre che nei sutra della Terra Pura, \u00e8 nominato anche nel sutra del Loto al , come uno dei sedici \"figli\" del Buddha Mah\u00e2bhij\u00f1\u0101 J\u00f1\u0101n\u00e2bhibh\u016b, assieme a Gautama Buddha. Secondo Shinran, il fondatore della Jodo-shu, "}
{"id": "520911", "revid": "682087", "url": "https://it.wikipedia.org/wiki?curid=520911", "title": "Veglia Pasquale", "text": ""}
{"id": "520912", "revid": "224230", "url": "https://it.wikipedia.org/wiki?curid=520912", "title": "Fernando Ruiz de Castro", "text": "Biografia.\nIl nobile galiziano don Fernando Ruiz de Castro fu il VI conte di Lemos, Villalba e Andrade, III marchese di Sarria e grande di Spagna. Consolid\u00f2 la propria nobilt\u00e0 prendendo in moglie (Valladolid, 28 novembre 1574) Catalina de Z\u00fa\u00f1iga (1555-1628), discendente per parte materna dalla potente famiglia Borgia e nipote di san Francesco Borgia; dal loro matrimonio nacquero svariati figli, di cui il primogenito fu Pedro Fern\u00e1ndez, VII conte di Lemos (1576-1622), e il secondogenito Francisco, VIII conte di Lemos (1579-1637).\nDal luglio 1599 all'ottobre del 1601 ricopr\u00ec l'incarico di vicer\u00e9 spagnolo a Napoli, sotto il regno di Filippo III di Spagna. Giunto nella citt\u00e0 partenopea con il figlio Francisco nel mese di ottobre, inizi\u00f2 il suo mandato reprimendo l'idealistica congiura antispagnola progettata in Calabria dal frate e filosofo domenicano Tommaso Campanella, che fece incarcerare nel Castel Nuovo e sottopose poi a processo. \nIspirato da un innato senso di grandezza e magnificenza, propugn\u00f2 una politica di finanziamento statale per l'edificazione di diverse opere pubbliche; in particolare, a lui si deve l'avvio della costruzione del nuovo Palazzo Reale di Napoli.\nIl 9 marzo del 1600 si rec\u00f2 con la consorte a Roma per testimoniare obbedienza a papa Clemente VIII in nome di Filippo III, da poco eletto sul trono spagnolo, lasciando a Napoli come suo sostituto il figlio Francisco Ruiz che, nonostante la giovane et\u00e0, si mosse con tale sicurezza e competenza da meritarsi gli elogi dello stesso sovrano. Rientrato a Napoli, diresse alcune operazioni militari per fronteggiare le incursioni di pirateria condotte in Calabria dai comandanti della marina ottomana Amurat Rais e Sinan Pasci\u00e0 (nel golfo di Scalea e a Roccella Ionica, iniziativa quest'ultima da collegarsi alla cospirazione di Campanella).\nIn seguito a una grave malattia trascorse alcuni mesi di convalescenza a Pozzuoli, lasciando come al solito le incombenze di governo al giovane figlio, ma l'anno successivo il riacutizzarsi del male gli fu fatale. Morto a Napoli il 19 ottobre 1601, l'incarico di vicer\u00e9 fu tenuto sino al 1603 dal figlio Francisco Ruiz de Castro, come il padre aveva chiesto e ottenuto dal sovrano. Anche il figlio primogenito Pedro Fern\u00e1ndez de Castro sarebbe divenuto vicer\u00e9 di Napoli dal 1610 al 1616."}
{"id": "520913", "revid": "1494169", "url": "https://it.wikipedia.org/wiki?curid=520913", "title": "Amitabha", "text": ""}
{"id": "520915", "revid": "23117", "url": "https://it.wikipedia.org/wiki?curid=520915", "title": "Copa Libertadores", "text": ""}
{"id": "520917", "revid": "1005847", "url": "https://it.wikipedia.org/wiki?curid=520917", "title": "Partito Democratico Serbo (Bosnia ed Erzegovina)", "text": "Il Partito Democratico Serbo () \u00e8 un partito politico della Bosnia ed Erzegovina.\nIdeologia.\nSDS \u00e8 un partito espressione della comunit\u00e0 serba di Bosnia ed Erzegovina, presente nella regione denominata \"Republika Srpska\". La Bosnia ed Erzegovina, infatti, \u00e8 divisa territorialmente in due Comunit\u00e0, la Repubblica Srpska e la Federazione di Bosnia ed Erzegovina, abitata prevalentemente da bosniaci musulmani e da bosniaco-croati, e in un Distretto, quello di Br\u010dko.\nStoria.\nSDS ottenne alle politiche del 1990, il 23,5% dei voti ed elesse 34 seggi, quando il Parlamento era ancora composto da 130 seggi, divennendo il secondo partito dopo lo SDA, nazionalisti bosniaci.\nDopo la guerra civile (1996), seguita allo sfaldamento della Jugoslavia, SDS mantenne i propri consensi (24,1%) ed elesse 9 deputati. Il nuovo Parlamento contava 42 seggi. Le politiche del 2000 furono caratterizzate da una elevata presenza di partiti, SDS cal\u00f2 al 17,8% dei voti, eleggendo 6 deputati, venendo superato, oltre che dallo SDA, anche da SDP.\nNel 2002, pur essendo entrato a far parte del nuovo governo, SDS scese al 15,5% dei voti ed elesse 5 deputati. Il calo fu dovuto anche alla presenza del Partito Radicale Serbo, anch'esso nazionalista, che ottenne il 2,2% dei voti, sottratti in buona parte a SDS.\nAlle politiche del 2006, SDS ha sostanzialmente dimezzato i propri voti, scendendo al 7,7%. I nazionalisti serbi sono, cos\u00ec, passati dal secondo posto al quinto, venendo superati, oltre che dallo SDA, anche dal SNSD, divenuto primo partito, SBiH, SDP.\nA differenza degli altri partiti conservatori nazionalisti (HDZ, SDA), SDS non \u00e8 n\u00e9 membro n\u00e9 osservatore presso il Partito Popolare Europeo. La matrice marcatamente filo-cristiana non ha stemperato le critiche che i conservatori e democristiani europei hanno rivolto a SDS per il ruolo svolto al suo interno da criminali di guerra come Radovan Karad\u017ei\u0107. Il PPE, infatti, in luogo di SDS, ha accolto fra le proprie fila il Partito del Progresso Democratico, anch'esso conservatore e serbo. Gli USA, del resto, hanno vietato qualsiasi tipo di finanziamento diretto a SDS.\nAlle elezioni generali del 2010 SDS alla Camera dei Rappresentanti nella circoscrizione per la Repubblica Serba ottiene il 22,2% e 4 seggi. Alle elezioni per l'Assemblea Nazionale della Repubblica Serba SDS conquista il 19,0% e 18 seggi. Alle elezioni presidenziali nella Repubblica Serba il candidato di SDS Ognjen Tadi\u0107 ha ricevuto il 35,9% venendo battuto dal socialdemocratico indipendente Milorad Dodik. Alle elezioni per il membro serbo della presidenza SDS ha appoggiato il candidato del PDP Mladen Ivani\u0107 anch'egli battuto da Neboj\u0161a Radmanovi\u0107. SDS si \u00e8 trovata all'opposizione del governo della Repubblica Serba di Aleksandar D\u017eombi\u0107, mentre partecipa con un ministro Mirko \u0160arovi\u0107 al governo bosniaco di Vjekoslav Bevanda.\nAlle elezioni generali del 2014 SDS entra a far parte dell'Alleanza per i Cambiamenti insieme a PDP, NDP e altri partiti minori del centrodestra. Alla Camera dei Rappresentanti nella circoscrizione per la Repubblica Serba ottiene il 32,7% e 5 seggi. Alle elezioni per l'Assemblea Nazionale della Repubblica Serba SDS conquista il 26,3% e 21 seggi. \nAlle elezioni presidenziali nella Repubblica Serba il candidato di SDS Ognjen Tadi\u0107 appoggiato da tutta l'Alleanza ha ricevuto il 44,3% venendo sconfitto di poco dall presidente uscente Dodik. Alle elezioni per il membro serbo della presidenza SDS ha nuovamente appoggiato il candidato del PDP Mladen Ivani\u0107 che invece \u00e8 riuscito a vincere.\nSDS si \u00e8 trovata nuovamente all'opposizione del governo della Repubblica Serba di \u017deljka Cvijanovi\u0107, mentre insieme ai partiti dell'Alleanza \u00e8 entrata nel governo bosniaco di Denis Zvizdi\u0107 insieme a SDA, HDZ e DF."}
{"id": "520921", "revid": "729019", "url": "https://it.wikipedia.org/wiki?curid=520921", "title": "Douglas C-47 Dakota/Skytrain", "text": "Il Douglas C-47, designato Skytrain negli esemplari destinati agli Stati Uniti d'America e Dakota a quelli destinati al Regno Unito, \u00e8 un bimotore da trasporto tattico a uso militare prodotto dall'azienda statunitense Douglas negli anni quaranta.\nDerivato dal DC-3 civile, venne largamente utilizzato dall'USAAF e dalla RAF nella seconda guerra mondiale e rimase in linea con i reparti operativi fino agli anni cinquanta, con alcuni esemplari tuttora in servizio.\nStoria del progetto.\nNel corso della seconda guerra mondiale, le forze armate alleate utilizzarono i C-47 e DC-3 modificati per il trasporto di truppe, materiali e feriti. Vennero prodotti pi\u00f9 di 10\u00a0000 esemplari negli stabilimenti Douglas di Long Beach e Santa Monica e nello stabilimento di Oklahoma City. In quest'ultimo ne vennero prodotti 5\u00a0354 tra marzo 1943 e agosto 1945.\nImpiego operativo.\nSeconda guerra mondiale.\nIl C-47 fu il principale aereo da trasporto alleato e il suo impiego nella versione trasporto truppe denominata C-53 Skytrooper fu determinante, ad esempio, durante l'Operazione Overlord in Normandia, dove trasport\u00f2 ogni tipo di materiali, di rifornimenti e lanci\u00f2 truppe aviotrasportate.\nVenne anche impiegato come velivolo traino per i pesanti alianti cargo CG-4 Waco (utilizzati anche nell'operazione Overlord), e per il traino di particolari versioni di C-47 prive di propulsione. Grazie alla sua \"pulizia\" aerodinamica infatti, il C-47 aveva anche buone caratteristiche nel volo planato; fu quindi sviluppata una versione \"aliantistica\" chiamata XCG-17: per il decollo era trainato in quota da un normale C-47, e rimaneva al traino per tutta la durata del volo fino all'atterraggio, che era invece autonomo; dato che si trattava di un normale C-47, con gondole motori e motori ma con carenature al posto delle eliche, in caso di necessita poteva essere velocemente riconvertito alla normale versione a decollo autonomo. C-47 furono utilizzati per l'approvvigionamento delle forze americane durante l'assedio di Bastogne, con lanci di materiale.\nL'aereo \u00e8 stato senza dubbio di vitale importanza per il successo di molte campagne alleate, in particolare a Guadalcanal e nelle giungle della Nuova Guinea, ma anche in Birmania dove solo il C-47 (e la sua versione navale, la R4D) ha reso possibile per le truppe alleate contrastare la mobilit\u00e0 delle truppe dell'esercito giapponese. \nNel Pacifico, i C-47 sono stati anche utilizzati per trasferire i soldati in servizio al fronte fino alle retrovie e al rientro negli Stati Uniti.\nViene attribuita al generale Dwight Eisenhower l'affermazione secondo la quale i veicoli fondamentali per la vittoria degli alleati erano stati, insieme con le Jeep e i mezzi da sbarco, proprio i C-47.\nIncidenti: \nLago Carbon\u00e8, sulle cui rive poco dopo la fine della guerra, il 28 novembre 1947, si era schiantato un Dakota C47 militare americano, con numerose vittime.\nIl 24 ottobre 1954 sul monte Carbon\u00e8 si schiant\u00f2 un altro C47 americano, con 21 vittime.\nSecondo dopoguerra.\nIl C-47 \u00e8 stato utilizzato dagli americani nelle fasi iniziali del ponte aereo di Berlino, ed \u00e8 stato successivamente sostituito dal C-54.\nLa Royal Canadian Air Force ha inoltre adottato il C-47 per le operazioni di ricerca e salvataggio fino a tutti gli anni '50.\nAlcuni C-47 erano utilizzati dall'Aeronautica Jugoslava. Un relitto \u00e8 \"parcheggiato\" nella base abbandonata di \u017deljava, vicino ai Laghi di Plitvice.\nImpieghi civili.\nLa produzione raggiunse il numero di 10.000 esemplari nei soli USA. Quindi alla fine del conflitto era presente un gran numero di C-47 in varie versioni.\nGrazie alle sue grandi caratteristiche, il C-47 seppe rendersi utile anche in ambiti di pace; \u00e8 ancora oggi uno degli aerei pi\u00f9 utilizzati in molti paesi per le tratte a corto raggio, sia per il trasporto passeggeri sia merci.\nLa versione con motori turboelica denominata C-47TP \u00e8 un esempio di come il C-47 ha saputo adattarsi ai pi\u00f9 disparati ruoli.\nNe fu costruita anche una versione idrovolante, ma in un numero limitatissimo di esemplari. In alcuni casi fu anche dotato di pattini per poter operare in climi estremi.\nLo Skytrain in Italia.\nNaturalmente, vista l'abbondanza di residuati bellici Alleati del dopoguerra, il DC-3 fu presente anche in Italia, andando a equipaggiare una galassia di compagnie aeree sia \"storiche\" sia create da zero, come la Societ\u00e0 Italiana Servizi Aerei, la LAI, l'Itavia, o le Avio Linee Italiane.\nA differenza di quanto avveniva in altre forze armate, il C-47 non fu utilizzato in Italia per lanci di paracadutisti visto che gli vennero preferiti altri aerei come il Savoia-Marchetti S.M.82, il C-119 Flying Boxcar e infine il C-130 Hercules. Tuttavia ebbe ugualmente impiego militare in ben 40 esemplari come trasporto VIP per ufficiali di Stato Maggiore, come velivolo per addestramento ai plurimotori e come piattaforma per contromisure elettroniche. Proprio in quest'ultima veste l'Aeronautica Militare italiana ne fece largo uso (71\u00ba Gruppo GE). Era un C-47 anche il velivolo Argo 16 in uso al SID che precipit\u00f2 a Marghera il 23 novembre 1973.\nQuesto aeroplano rimase in servizio con l'Aeronautica Militare Italiana almeno fino alla met\u00e0 degli anni ottanta.\nUno dei C-47 impiegati dall'AMI \u00e8 oggi in mostra nell'hangar \"Badoni\" del Museo Storico dell'Aeronautica Militare, a Vigna di Valle. Altri sono in attesa di restauro al Parco Tematico dell'Aviazione di Rimini, che ospita gi\u00e0 un DC-3 (ex R4D) appartenuto tra l'altro a Clark Gable. Di recente, il DC-3 \"N8383\" \u00e8 stato rimesso a nuovo e collocato all'ingresso dell'aeroporto di Torino-Caselle come \"gate guardian\", con i colori della LAI e matricola I-LEON. Un altro \u00e8 stato acquisito nella primavera 2012 dal parco Volandia.\nDenominazioni ufficiali e soprannomi.\nI C-47 in servizio nella RAF hanno preso il nome Dakota, dall'acronimo \"DACOTA\" di Douglas Aircraft Company, ma il C-47 ha anche guadagnato il soprannome \"Gooney Bird\" nel teatro delle operazioni in Europa.\nPer l'USAF Strategic Air Command invece si chiamava \"Skytrain\" e rimase in servizio (ufficialmente) fino al 1967.\nDurante il ponte aereo di Berlino i civili tedeschi gli attribuirono il soprannome di \"Rosinenbomber\" (\"Rosinen\" significa \"uva passa\").\nLa US Air Force ha continuato a usare il C-47 per i vari ruoli, tra cui l'AC-47 (nome in codice \"Puff the Magic Dragon\", o pi\u00f9 semplicemente \"Spooky\"), solitamente armato con delle Minigun e impiegato come \"cannoniera volante\" durante la guerra del Vietnam. \nOltre 2.000 esemplari vennero prodotti in URSS con il nome Lisunov Li-2 (nome in codice NATO Cab), copiando DC-3 regolarmente acquistati dagli USA dopo averne riconvertito le misure dalle \"standard units\" al sistema metrico decimale, e aggiungendo un compartimento bombe e una mitragliatrice in torretta dorsale.Anche i giapponesi crearono una propria versione, lo Showa/Nakajima L2D (nome in codice alleato Tabby), che durante la seconda guerra mondiale vol\u00f2 con le insegne della Marina imperiale giapponese a fianco di una ventina di DC-3 ex-civili. Purtroppo, a causa delle enormi perdite subite dai giapponesi nel conflitto, nessun esemplare \u00e8 sopravvissuto.\nVersioni.\nC-47A, attrezzati per la ricognizione fotografica e missioni ELINT. \nC-47A attrezzati per la ricerca e salvataggio aereo (SAR), redisegnati come HC-47A nel 1962. \nC-47A, attrezzate per il trasporto VIP \ncon motori sovralimentati e capacit\u00e0 extra di carburante per coprire le rotte in Cina - Birmania - India, costruito in 3364 esemplari \nC-47 ter, attrezzati per il trasporto VIP \nversione idrovolante con galleggianti \nversione derivata dal C-47 ter \nversione cannoniera dodata di tre mitragliatrici Minigun da 7,62 millimetri \nderivato dal C-47D con attrezzature per il ruolo \"Early Warning\" (allarme avanzato); nel 1962 \u00e8 stato designato AC-47D. \nC-47D attrezzato per la ricognizione fotografica e missioni ELINT. \nC-47D attrezzato per la ricerca e salvataggio aereo; ridesignato HC-47D nel 1962. \nC-47D, attrezzato per il trasporto VIP \nversione cargo: poteva, se adattata, portare fino a 27-28 passeggeri \nYC-129 riprogettati; prototipi derivati dai precedenti modelli civili DC-3 per la valutazione da parte dell'USAF successivamente passarono alla US Navy come XR4D-8 \nC-47H/Js attrezzati per particolari tipologie di missioni: ALUSNA e MAAG \nC e D-47A modificati per missioni ELINT / ARDF\nUn solo esemplare derivato da C-47 per l'impiego ad alta quota, in particolare per le missioni in Ecuador. \nderivato da un DC-3A della United Air Lines \nTre velivoli derivati da DC-3AS con 18 posti \nSedici velivoli derivati da DST-16 della United Air Lines; erano versioni aereo-ambulanza \nSedici velivoli derivati da DC-3AS con 21 posti \nVari derivati da DC-3 \nVari modelli derivati da DC-3\naeromobili canadesi di Colonial Airlines con modifiche al portello \nDC-3A aeromobili con motori R-1830 \nversione del C-47 per il trasporto truppe \nun velivolo con modofiche all'aerodinamica\nversione del C-53 costruito in 8 esemplari, con maggiore autonomia e particolari strumenti di navigazione\nC-53 con portello di dimensioni maggiori, costruito in 17 esemplari \nC-53C con modifiche al sistema elettrico, costruito in 159 esemplari\nDue esemplari derivati da DC-3AS, con 21 posti \n16 esemplari derivati da C-47B, per uso executive\nTre C-117s redesignati a trasporto VIP \nUn C-117 quater, convertito per il salvataggio in mare \nvariante per il volo in alta quota \nR4D-8 redesignati \nUSN R4D-8L redesignati \nUSN R4D-8T redesignati\nUSN R4D-8Z redesignati \nderivati da DC-3 \nversione aliante del C-47 con 40 posti \nversione del C-47 per la US Navy \nDue DC-3s della Eastern Air Lines designati R4D-2F e poi R4D-2Z per la US Navy \nVenti C-53Cs per la US Navy \nDieci velivoli derivati da DC-3s \nSette velivoli derivati da DC-3s per servizi executive \nversione derivata da R4D-4 per il trasporto e l'impiego di contromisure Radar \nvariante C-47A con modifiche nell'impianto elettrico, redisegnati C-47H nel 1962, 238 vennero trasferiti all'USAF \nR4D-5 per l'uso in Antartide, redisegnati LC-47H nel 1962 \nR4D-5 per uso speciale come addestratori ECM, redisegnati CE-47H nel 1962 \nR4D-5 per l'uso executive ed il trasporto di 21 passeggeri, anche utilizzato come velivolo scuola, redisegnati TC-47H nel 1962\nR4D-5 per l'uso speciale come addestratore ASW, redesignati SC-47H nel 1962 \nR4D-5 per il trasporto VIP, redesignati VC-47H nel 1962 \n157 esemplari C-47Bs trasferiti al US Navy, redesignati C-47J nel 1962\nVarianti della serie R4D-5, redesignati respettivamente LC-47J, CE-47J, TC-47J, SC-47J, e VC-47J nel 1962 \n44 esemplari TC-47Bs trasferiti al USAF per l'uso come un addestratori per la navigazione, redesignati TC-47K nel 1962 \nR4D-5 e R4D-6 modificati nelle ali e nelle superfici mobili, redesignati C-117D nel 1962 \nR4D-8 convertito per l'uso in Antartide, redesignati LC-117D nel 1962 \nR4D-8 convertito come addestratore di equipaggi, redesignati TC-117D nel 1962 \nR4D-8 convertito come trasporto del personale, redesignati VC-117D nel 1962 \ncos\u00ec soprannominati dalla RAF i modelli C-47 e R4D-1 \nsoprannome dato dalla RAF ai DC-3s \nsoprannome dato dalla RAF ai C-47A \nsoprannome dato dalla RAF ai C-47B\nversione con moderni motori turboelica per impiego SAAF"}
{"id": "520935", "revid": "1543377", "url": "https://it.wikipedia.org/wiki?curid=520935", "title": "Eva Angelina", "text": "Biografia.\nHa cominciato la propria carriera a 18 anni ed \u00e8 conosciuta per le sue performance in diversi generi, tra cui il gonzo. Ha vinto svariati premi tra il 2007 ed il 2008, compreso un AVN Award come miglior attrice. Angelina \u00e8 sposata con il collega attore porno Danny Mountain ed ha annunciato la sua gravidanza nel giugno 2008, specificando che ha intenzione di tornare sulle scene alla met\u00e0 del 2009.\nAngelina ha ascendenze cubane, cinesi, irlandesi ed inglesi: ella stessa ha affermato di provenire da una famiglia originalmente facoltosa, che per\u00f2 quando lei aveva tredici anni perse tutto. Ha debuttato nel mondo del cinema per adulti nel 2003, tre mesi dopo aver compiuto 18 anni, rispondendo ad una pubblicit\u00e0 su un quotidiano; la sua prima scena fu nella serie \"Shane's World\".\nHa confessato infatti che fin da bambina \u00e8 sempre stata attratta da questo mondo, tanto da partecipare a video hard amatoriali ancora tredicenne. Angelina \u00e8 famosa per portare gli occhiali durante le scene di sesso tantoch\u00e9, ha detto, se li dimentica quando si presenta sulle scene per girare viene rimandata a prenderli; addirittura durante una sua comparsa alla premiazione degli AVN Awards non fu riconosciuta perch\u00e9 ne era priva.\nLo IAFD e ADult Web Movies Database la accreditano come interprete versatile che si \u00e8 cimentata in svariati generi, quali l'interraziale, il bondage, l'orgia ed altri ancora; ad essi si \u00e8 aggiunto il sesso anale e la doppia penetrazione, visti in \"Upload\" (2007), \"E for Eva\" (2008) e \"Big Wet Asses 12\" (2008). In totale, l'Internet Adult Film Database le accredita circa 160 pellicole.\nNel periodo da maggio a novembre 2004 lasci\u00f2 il mondo del porno come desiderava il fidanzato Dan Beard: in seguito alla loro storia d'amore non solo usc\u00ec dal mondo del porno, ma torn\u00f2 a scuola e lavor\u00f2 presso il \"Macaroni Grill\" a Valencia, in California. La storia con Dan fin\u00ec tragicamente: il ragazzo si suicid\u00f2 il 7 novembre 2004; undici giorni dopo Eva era di nuovo davanti alla macchina da presa per girare \"My Virtual Mercenary Eva\". Nel 2005 prese in considerazione l'idea di entrare nella marina statunitense.\nNel dicembre 2007 Angelina spos\u00f2 l'attore pornografico Danny Mountain e con quest'ultimo ha dato alla luce sua figlia Silvi, il 9 dicembre 2008: nel periodo di gravidanza, si \u00e8 allontanata dai set cinematografici e dichiar\u00f2 che non sarebbe rientrata presto dietro la macchina da presa in modo da dedicarsi alla figlia. Angelina e Mountain si sono poi separati nel marzo 2009 dopo un episodio di violenza domestica."}
{"id": "520936", "revid": "1145044", "url": "https://it.wikipedia.org/wiki?curid=520936", "title": "Goldman Sachs", "text": "The Goldman Sachs Group, Inc. \u00e8 una delle pi\u00f9 grandi banche d'affari del mondo, con sede legale al 200 di West Street, a Lower Manhattan, New York City, e filiali importanti anche nei principali centri finanziari mondiali (Londra, Francoforte, Tokyo, Hong Kong).\nSi occupa principalmente di investimenti bancari e azionari, di risparmio gestito e di altri servizi finanziari, prevalentemente con investitori istituzionali (multinazionali, governi e privati). Fornisce servizi di consulenza su piani di acquisizioni e fusioni fra aziende, su sottoscrizioni di titoli di debito, sulla gestione delle risorse finanziarie, oltre che occuparsi di servizi di proprietary trading e private equity. \u00c8 anche autorizzata al piazzamento di titoli di debito del Governo statunitense.\nFondata nel 1869, \u00e8 quotata al New York Stock Exchange.\nCome risultato del suo coinvolgimento nella cartolarizzazione durante la crisi dei mutui subprime, Goldman Sachs ha sofferto durante la crisi finanziaria del 2007-2008 e ha ricevuto un investimento di 10 miliardi di dollari dal Dipartimento del Tesoro degli Stati Uniti come parte del Troubled Asset Relief Program, un piano di salvataggio finanziario creato dalla Emergency Economic Stabilization Act del 2008. L'investimento \u00e8 stato effettuato nel novembre 2008 ed \u00e8 stato rimborsato nel giugno 2009.\nFra gli ex-dipendenti e gli ex consulenti pi\u00f9 illustri, figurano i Segretari al Tesoro statunitensi Robert Rubin e Henry Paulson, il Governatore della Bank of England ed ex governatore della Bank of Canada Mark Carney, l'ex Governatore della Banca centrale europea e attuale Presidente del Consiglio italiano Mario Draghi e l'ex Presidente del Consiglio italiano Mario Monti; dall'8 luglio 2016 l'ex presidente della Commissione europea Jos\u00e9 Manuel Dur\u00e3o Barroso \u00e8 presidente non esecutivo e advisor del gruppo.\nStoria.\nFondata nel 1869 da Marcus Goldman, un tedesco di origini ebraiche immigrato negli Stati Uniti, la societ\u00e0 acquisisce il nome Sachs quando nel 1896 a Marcus Goldman si unisce il genero Samuel Sachs e nello stesso anno viene quotata alla Borsa di New York.\nAgli inizi del Novecento la banca diviene la miglior guida per le societ\u00e0 che vogliono quotarsi: ad esempio nel 1906 accompagna in borsa importanti societ\u00e0 come Sears&amp;Roebuck, e la banca sempre in quel periodo diviene la prima Banca di Wall Street a reclutare neolaureati tra le sue fila.\nA seguito del grande crack del 1929 la banca rischia quasi il collasso per via della grande esposizione assunta sul finire degli anni '20 sul mercato azionario, anche tramite fondi d'investimento venduti al pubblico, come il \"Goldman Sachs Trading Corporation\", \"Shenandoah Corporation\" e \"Blue Ridge Corporation\", dal funzionamento simile allo schema di Ponzi. La reputazione della Goldman Sachs ne soffre per diversi anni. Sul punto John Kenneth Galbraith scrisse: \"l'autunno del 1929 fu forse la prima occasione in cui gli uomini riuscirono a truffare se stessi.\"\nNel 1930 Sidney Weinberg assume il ruolo di \"Senior Partner\" e ristruttura la banca, riducendo la sua esposizione sui mercati azionari e focalizzandola verso i servizi ad aziende; attraverso questo processo la banca stringe forti legami con le pi\u00f9 importanti aziende americane. Nel 1933 sviluppa una divisione di studio e ricerca sui Fondi d'Investimento, e nel 1934 un dipartimento sull'emissione di Bond Municipali.\nNegli anni cinquanta, sotto la guida di Gus Levy, la banca sviluppa avanzate tecniche d'investimento come il \"Block trading\", che consente di negoziare grandi quantit\u00e0 di titoli fuori dalle normali sessioni di mercato. Nascono nuovi elevati guadagni, e la banca decide di aprire nel 1956 la divisione \"Investment Banking\", diventando la prima banca a vendere prodotti finanziari al pubblico. Sempre in quell'anno gestisce la quotazione in Borsa della Ford.\nNegli anni ottanta la banca diviene consulente di molti governi intenti ad avviare processi di privatizzazione di aziende statali, e sempre in quegli anni acquisisce la \"J. Aron &amp; Company\" per potenziare la propria presenza sul mercato delle materie prime.\nNel 1986 viene quotata anche a Londra ed a Tokyo, e nel contempo gestisce la quotazione in borsa di Microsoft e assiste General Electric nell'acquisizione di RCA.\nNegli anni novanta e duemila la banca ha continuato la sua espansione, potenziando la sua presenza sul mercato asiatico e portando in borsa societ\u00e0 come Yahoo, NTT Docomo ecc.\nDal 2015 organizza e sponsorizza la Global social venture competition.\nAree di attivit\u00e0.\nGoldman Sachs opera a livello globale in cinque aree principali di attivit\u00e0: investment banking, capital markets, investing and lending, asset management, e research.\nInvestment banking.\nI servizi di investment banking (consulenza in operazioni di fusione e acquisizione, emissione di strumenti di finanziamento e gestione del rischio) si rivolgono ad un ampio numero di clienti: governi ed enti pubblici, istituzioni finanziarie e aziende che operano in differenti settori quali ad esempio beni di consumo, energia, industria, immobiliare, telecomunicazioni etc.\nla divisione M&amp;A offre consulenza e competenze in operazioni complesse: fusioni, acquisizioni, vendite, leveraged buyout, strategie di difesa, joint venture e ristrutturazioni.\nI servizi di finanziamento comprendono offerte azionarie, emissioni di debito e operazioni sui derivati.\nI servizi di gestione del rischio offrono soluzioni per la gestione del rischio valutario, la gestione del rischio di tasso e la gestione del rischio legato alle materie prime.\nCapital markets.\nI team di Goldman Sachs prestano servizi di intermediazione mobiliare a una base globale di clienti istituzionali per l'acquisto e la vendita di strumenti finanziari sui mercati dei capitali. Goldman Sachs offre ai propri clienti l'opportunit\u00e0 di investire in tutte le asset class e in tutti i principali mercati a livello globale.\nLa divisione Clearing fornisce ai clienti l'accesso a tutte le principali piazze globali per I titoli azionari e I derivati. Le attivit\u00e0 di Prime Brokerage di Goldman Sachs, dedicate ai clienti Hedge funds, consentono a tali clienti di gestire il rischio, controllare le performance del proprio portafoglio e di finanziare le proprie attivit\u00e0.\nInvesting and lending.\nLa divisione Investing and Lending \u00e8 suddivisa in quattro dipartimenti: Goldman Sachs Bank USA, Merchant Banking Division (investimenti diretti in societ\u00e0), Urban Investment Group, e Special Situations Group (finanziamenti e investimenti focalizzati sul segmento middle market).\nGoldman Sachs Bank USA (GS Bank) \u00e8 una banca regolamentata dallo Stato di New York sotto la supervisione della Federal Reserve. Fornisce servizi bancari tra cui depositi, prestiti a privati e aziende, e gestisce transazioni in derivati (di credito, tassi di interesse, valute).\nMerchant Banking Division (MBD) \u00e8 la divisione responsabile per le attivit\u00e0 di investimento diretto in societ\u00e0 e investe sia in titoli azionari che di debito in molteplici settori come ad esempio quello immobiliare e delle infrastrutture. Dal 1986, il gruppo ha raccolto 125 miliardi di dollari da destinare a questa attivit\u00e0.\nSpecial Situations Group (SSG) presta servizi di finanziamento e investimento del capitale di Goldman direttamente ad aziende di medie dimensioni.\nInfine, Urban Investment Group si occupa degli investimenti a sostegno dei progetti urbani, e dello sviluppo delle comunit\u00e0 in collaborazione con organizzazioni non-profit o di altra natura.\nAsset management.\nGoldman Sachs Asset Management (GSAM) \u00e8 la divisione che fornisce servizi di pianificazione e gestione degli investimenti per clienti istituzionali. I fondi di GSAM inoltre vengono anche distribuiti attraverso banche terze. La divisione Private Wealth Management (PWM) si rivolge a high-net-worth individuals e gruppi familiari con esigenze di pianificazione e gestione patrimoniale, identificando opportunit\u00e0 di investimento ed offrendo servizi di consulenza finanziaria personalizzata.\nRicerca.\nLa divisione Global Investment Research fornisce ai propri clienti analisi che riguardano diversi mercati inclusi I mercati azionari, dei tassi, delle valute e delle materie prime, in particolare basando le proprie valutazioni su studi macroeconomici.\nCritiche e aspetti controversi.\nProcedimento per frode dell'aprile 2010.\nIl 16 aprile 2010, la Securities and Exchange Commission (SEC), l'autorit\u00e0 di controllo dei mercati finanziari statunitensi, ha multato Goldman Sachs, per 550 milioni di dollari per avere frodato i propri risparmiatori, nel 2007 con la vendita di titoli tossici subprime, chiamata Crisi dei subprime e che ha avuto come conseguenza la Grande recessione del 2008. In particolare \u00e8 stata censurata la comunicazione che il fondo speculativo Paulson &amp; Co aveva avvisato che le azioni vendute da Goldman e garantite delle agenzie di valutazione del rischio, non fossero sicure. La perdita per gli investitori \u00e8 stata di oltre un miliardo di dollari.\nAl centro dello scandalo vi sarebbe il titolo Abacus 2007-AC1, un complesso sistema, attraverso il quale la banca d'affari avrebbe di fatto truffato i propri clienti, tra i quali figurano anche grandi istituzioni finanziarie internazionali. L'apertura di questo procedimento giudiziario ha spinto al ribasso molti titoli bancari nelle borse europee e statunitensi. Il procedimento \u00e8 stato formalizzato dalla SEC non con un voto unanime, come accaduto in passato per casi di tale portata, ma con un voto a maggioranza che ha visto i 3 membri della commissione di nomina democratica votare a favore, e i due membri di nomina repubblicana votare contro. Poich\u00e9 ci\u00f2 \u00e8 avvenuto mentre al Senato era in discussione la riforma finanziaria delle banche di Wall Street, voluta dal presidente Barack Obama, \u00e8 stato ipotizzato che questo caso fosse stato portato avanti per mettere in difficolt\u00e0 quanti si opponessero a tale riforma. Un gruppo di membri del Congresso ha scritto alla presidente della SEC per protestare, mentre Obama ha negato alcun coinvolgimento politico nel caso.\nIl 9 settembre 2010 la Financial Conduct Authority (FCA), commissione di vigilanza delle societ\u00e0 e della borsa del Regno Unito, multa Goldman Sachs, per 31 milioni di dollari per avere frodato i propri risparmiatori londinesi, nel 2007.\nFabrice Tourr\u00e9, 31 anni, trader di Abacus e direttore esecutivo di Goldman Sachs, \u00e8 l'unico dirigente imputato. Agli altri manager sono stati dati bonus anche durante la fase pi\u00f9 acuta della crisi.\nDa queste vicende \u00e8 conseguita una perdita di valore dei titoli Goldman Sachs sul mercato azionario.\nIl 12 aprile 2012, la Securities and Exchange Commission (SEC), l'autorit\u00e0 di controllo dei mercati finanziari statunitensi, ha multato Goldman Sachs, perch\u00e9 dal 2006 al 2011, si svolgevano riunioni segrete tra trader e analisti commerciali della banca che raccomandavano strategie di acquisto, di vendita con la fissazione dei target o prezzi obiettivo, su titoli e asset per conto di un gruppo ben selezionato di clienti. La multa di 22 milioni di dollari, \u00e8 suddivisa in 11 milioni di dollari alla SEC e 11 milioni di dollari alla Financial Industry Regulatory Authority. \nIl 12 maggio 2015, la Financial Industry Regulatory Authority (FINRA), l'autorit\u00e0 di autoregolamentazione dei broker ha multato Goldman Sachs che pagher\u00e0 alla National Australia Bank (NAB) 80 milioni di dollari pi\u00f9 60 milioni di interessi per la vendita di titoli garantiti da mutui, mascherando il conflitto di interessi con i propri clienti tramite omissioni materiali ed errori nelle documentazioni.\n\"Revolving doors\".\nDiverse polemiche suscita, in generale e in particolare riguardo a Goldman Sachs, il fenomeno conosciuto come \"revolving doors\" (in inglese: \"porte girevoli\"), per cui determinate persone passano da responsabilit\u00e0 pubbliche a ruoli di vario genere all'interno della banca d'affari e viceversa, configurando un potenziale conflitto di interessi.\nI casi pi\u00f9 controversi riguardano il ruolo di diversi dirigenti nel contesto della grande recessione, come ad esempio Henry Paulson: Segretario del Tesoro degli Stati Uniti dalla met\u00e0 del 2006 al gennaio 2009, ha lavorato in Goldman Sachs a partire dagli anni settanta fino a diventarne direttore operativo (1994-1999) e amministratore delegato (1999-2006). Il lobbista della Goldman Sachs Mark Patterson \u00e8 stato poi posto alla testa dello staff del Segretario del Tesoro Timothy Geithner, nonostante il presidente Barack Obama, nella sua campagna presidenziale, avesse promesso che l'influenza dei lobbisti nella sua amministrazione sarebbe stata fortemente ridimensionata. Nel febbraio 2011, il \"Washington Examiner\" riporta che Goldman Sachs nel 2008 ha intensamente finanziato la campagna presidenziale di Obama del 2008 e che il suo \"chairman\" Lloyd Blankfein ha visitato la Casa Bianca almeno dieci volte.\nAltri dirigenti di Goldman Sachs che hanno ricoperto ruoli pubblici negli USA:\nIl dibattito sulle \"porte girevoli\" di Goldman Sachs si \u00e8 riaperto in Europa in occasione delle crisi di governo nazionali di fine 2011, in particolare in Grecia e Italia. Alcuni hanno accusato la societ\u00e0 di esercitare influenze poco trasparenti su economia e politica. Altri hanno spiegato come sia comprensibile che persone che hanno ricoperto ruoli pubblici vengano assunte a diverso titolo da Goldman Sachs per la loro competenza o per il loro \"networking\", non vedendo in questo nulla di strano (o al limite un fenomeno \"non particolarmente commendevole\"), e criticando come infondate le teorie tendenti al cospirazionismo.\nAlcune persone notorie che hanno avuto rapporti a vario titolo con Goldman Sachs e che hanno assunto incarichi di rilievo in Europa sono:\nAltre persone che nel corso della loro vita hanno avuto rapporti con Goldman Sachs e che hanno assunto rilevanti incarichi di governo:"}
{"id": "520953", "revid": "767487", "url": "https://it.wikipedia.org/wiki?curid=520953", "title": "Penge", "text": "Penge \u00e8 una localit\u00e0 che si trova nel Distretto di Bromley a Londra, situato a 11,4 km a Sud-Est di Charing Cross.\nStoria.\nPenge una volta era una piccola citt\u00e0 col nome di Penceat dal 957 nel periodo Sassone. La maggior parte degli storici crede che il nome della citt\u00e0 derivi dalla parola celtica \"penceat\" che si riferisce al fatto che una volta quell'ambiente fosse ricoperto da una fitta vegetazione."}
{"id": "520969", "revid": "16073", "url": "https://it.wikipedia.org/wiki?curid=520969", "title": "Gengiz Khan", "text": ""}
{"id": "520971", "revid": "38129", "url": "https://it.wikipedia.org/wiki?curid=520971", "title": "Ho Chi Min", "text": ""}
{"id": "520985", "revid": "1543377", "url": "https://it.wikipedia.org/wiki?curid=520985", "title": "Vitelli (famiglia)", "text": "La famiglia Vitelli \u00e8 stata la casata pi\u00f9 importante di Citt\u00e0 di Castello. Assunsero la\nsignoria della citt\u00e0 nel XV e XVI secolo e la abbellirono con numerosi edifici. Nonostante non figurino\ntra le stirpi pi\u00f9 influenti d'Italia, i Vitelli hanno assicurato alla scena politica e militare alcuni significativi personaggi,\nsoprattutto dal Quattrocento alla fine del Cinquecento.\nLo Stemma.\nSi conoscono due versioni dello stemma familiare dei Vitelli: una caratterizzata dalla presenza del vitello, l'altra che inquarta la figura di due mezzelune d'oro (in campo azzurro) con lo scaccato di rosso e d'oro. Pi\u00f9 tardi quest'ultima insegna araldica fu partita con quella del leone d'oro in campo azzurro della famiglia Rossi di Parma, alla quale i Vitelli s'imparentarono attraverso il matrimonio di Angela de' Rossi con il conte Alessandro Vitelli. Questi stemmi sono rintracciabili, oltre che nei palazzi Vitelli, anche nella chiesa romana di San Marcello al Corso, dove furono fatti rappresentare sull'artistico soffitto ligneo dal cardinale decano Giulio Vitelli (\u20201603).\nStoria della famiglia.\nLe origini.\nSulle origini della famiglia umbra, vi sono diverse opinioni. Niccol\u00f2 Serpetri afferma, nel suo \"Eroi di casa Vitelli\", che le origini della prosapia fossero da far risalire addirittura all'imperatore romano Vitellio, teoria data per buona anche da Cassio Severo; Pompeo Litta Biumi, in \"Famiglie celebri italiane\" (1819), scrisse che probabilmente i Vitelli abbiano ereditato il loro cognome da un certo Matteo di Vitello, console di Citt\u00e0 di Castello (1196). Secondo Giuseppe Nicasi invece, la famiglia era di origine plebea, e si era stabilita nella citt\u00e0 tifernate da Selci Umbro; comunque, sebbene gi\u00e0 nel 1226 si hanno notizie certe della presenza dei Vitelli nel territorio della futura signoria, \u00e8 del 1356 una fonte certa riguardo alla posizione della famiglia all'interno delle mura: infatti, \u00e8 stato ritrovato un attestato dei priori del popolo, in cui vengono menzionati Domenico Vitello Vitelli ed altri due individui di questa casa, proclamati come mercanti di professione originari di Citt\u00e0 di Castello. Il primo esponente di rilievo della famiglia \u00e8 Gerozzo Vitelli, figlio di Pietro.\nGerozzo (1342- 1398).\nIl primo esponente a distinguersi dei Vitelli fu Gerozzo, ricco mercante, che ricopr\u00ec pi\u00f9 volte cariche amministrative importanti della citt\u00e0;fu infatti abbondanziere del Comune nel 1381, mentre nel 1398, anno in cui mor\u00ec, era priore dello Spedale degli Esposti;in pi\u00f9,fu per nove volte nel Consiglio degli Otto della Custodia che esercitava l'effettivo potere. Il potere da lui conquistato fece s\u00ec che si sviluppassero varie rivalit\u00e0 con altrettante famiglie importanti: con i Guelfucci, con i Mancini e con i Tarlatini. Questi antagonismi vennero messi in risalto ancora di pi\u00f9 con suo figlio Vitellozzo, secondo tra quattro fratelli, Giovanni, Giacomo e Lodovico.\nVitellozzo Vitelli (\u20201462).\nUno dei figli di Gerozzo, il primo Vitellozzo noto in ordine di tempo tra diversi omonimi della casata, abbandon\u00f2 la citt\u00e0 o fu forzosamente allontanato diverse volte, causa una faida con la potente famiglia Guelfucci, dovuta all'acquisizione del castello di Monte Petriolo e del feudo circostante, che fu dapprima diviso tra Vitellozzo, suo fratello Giovanni e Cristiano Guelfucci, ma alla morte di Giovanni, Vitellozzo volle per s\u00e9 tutto il territorio, uccidendo il Guelfucci con l'aiuto dell'altro fratello, Giacomo. Coinvolto in numerose contese tra vari partiti (tra i quali il papa Martino V) per il dominio su Citt\u00e0 di Castello, fu dichiarato ribelle nel 1428; rientr\u00f2 in patria solo nel 1433 grazie all'appoggio del nuovo Papa, Eugenio IV, che lo inser\u00ec fra gli otto membri del consiglio di Custodia, la magistratura che deteneva il governo della citt\u00e0. Nel 1438 e nel 1440, Vitellozzo fece visita al Pontefice, per sancire la libert\u00e0 della citt\u00e0, ma al contempo giurargli fedelt\u00e0, e ottenne la nomina di tesoriere della provincia del Patrimonio di san Pietro. Mor\u00ec nel 1462 tra grandi onori.\nIl periodo di splendore.\nNiccol\u00f2 Vitelli (1414-1486).\nAlla morte di Vitellozzo (1462), le sorti della famiglia Vitelli furono decise dal figlio di suo fratello Giovanni, Niccol\u00f2. Nato nel 1414 dal matrimonio tra suo padre e Maddalena dei marchesi di Petriolo a Citt\u00e0 di Castello, Niccol\u00f2 dovette seguire, dopo la morte di Giovanni nel 1429 in esilio, suo zio Vitellozzo (1428), ma riusc\u00ec comunque a compiere i suoi studi, che lo portarono poi ad essere podest\u00e0 nelle pi\u00f9 importanti citt\u00e0 italiane: Todi (1446), Firenze (1451), Perugia (1452), Siena, Genova e Spoleto.\nIl suo rientro nel 1468 fu accompagnato da una strage dei rivali oligarchi, soprattutto la famiglia Fucci, mentre i Giustini si rifugiarono sotto la protezione papale. Papa Paolo II e soprattutto Sisto IV non accettarono di buon grado il suo dominio ormai assoluto sulla citt\u00e0. Nel 1474 Sisto la fece cingere d'assedio da Giuliano della Rovere, ma la capitolazione avvenne solo sotto la guida di Federico da Montefeltro. Niccol\u00f2 rientr\u00f2 nuovamente otto anni dopo, grazie all'appoggio di Lorenzo il Magnifico, gi\u00e0 suo alleato al tempo dell'assedio e ostile a Sisto IV, uno dei mandanti della congiura dei Pazzi. Vi esercit\u00f2 quindi la dittatura per conto dei Medici.\nAppianata la contesa tra Lorenzo e il Papa, questi ritorn\u00f2 all'attacco con truppe guidate da un Giustini. Niccol\u00f2 trov\u00f2 un accordo col pontefice, che lo allontan\u00f2 dalla citt\u00e0 nominandolo governatore di Campagna e Marittima e successivamente di Sabina (sotto Innocenzo VIII). Rientr\u00f2 nella citt\u00e0 natale solo poco prima della morte. I quattro figli maschi avuti dal matrimonio furono mercenari e perirono di morte violenta, ad esempio il figlio Paolo (1461\u20131499) fu comandante mercenario per i fiorentini, ma venne da questi processato per tradimento e giustiziato nell'ottobre 1499.\nVitellozzo Vitelli (1458 circa - 1502).\nProbabilmente il pi\u00f9 noto esponente della famiglia, anche a causa delle circostanze della sua morte. Figlio di Niccol\u00f2, fu conte di Montone, signore di Citt\u00e0 di Castello, Monterchi e Anghiari. Capitano di ventura, esord\u00ec nelle file dell'esercito papale sotto gli Orsini. Si un\u00ec quindi a Carlo VIII nella sua discesa in Italia volta a conquistare il regno di Napoli, nel 1494. Quando questi si accord\u00f2 con Firenze, pass\u00f2 col fratello Paolo al comando di truppe che combatterono per Firenze contro Pisa, per la quale aveva combattuto sino a pochi mesi prima. Col fallimento dell'impresa di Carlo VIII, lo segu\u00ec alla sua corte, dove fu tra i fautori di una nuova ripresa delle ostilit\u00e0 in Italia.\nNel 1496 sbarc\u00f2 a Livorno, riuscendo a spezzare l'assedio dei soldati imperiali di Massimiliano I d'Asburgo. Prosegu\u00ec quindi alla volta della citt\u00e0 natia, dove raccolse truppe in previsione di unirsi agli Orsini, parenti per matrimonio e al tempo in lotta con papa Alessandro VI. Congiuntosi alle truppe di Giulio e Carlo Orsini, si scontr\u00f2 nel gennaio 1497 presso Soriano con le truppe pontificie, guidate dal duca di Urbino Guidobaldo da Montefeltro, che sconfisse e prese prigioniero. Il papa Borgia dovette quindi scendere a patti con lui e gli Orsini. Nei mesi seguenti partecip\u00f2 a una congiura di fuoriusciti senesi che volevano rientrare nella loro citt\u00e0, poi fallita. Nel 1498 ritorn\u00f2 sotto le bandiere di Firenze a combattere contro Pisa.\nNel 1499, accusato come il fratello Paolo di tradimento dai fiorentini, riusc\u00ec a scampare alla morte, rifugiandosi a Milano. Qui pass\u00f2 al servizio di Cesare Borgia, nemico di Firenze, probabilmente anche per ottenere vendetta. Nei successivi tre anni, pur debilitato a tratti dalla sifilide, percorse in lungo e in largo l'Italia settentrionale e centrale ottenendo diverse vittorie per i Borgia, ma la sua diffidenza verso il duca Valentino aument\u00f2 dopo che questi lo costrinse ad abbandonare l'assedio di Arezzo.\nNel 1502 si incontr\u00f2 quindi a Magione, presso il Trasimeno, con diversi capitani al soldo dei Borgia (gli Orsini, Giampaolo Baglioni, Oliverotto da Fermo e altri) e rappresentanti di vari signori dell'Italia centrale che si sentivano minacciati dalle ambizioni del Valentino. Prese vita la \"Lega dei Condottieri\", le cui truppe, sotto il comando suo e di Paolo Orsini, si mossero contro Cesare. Intercettati nell'ottobre 1502 eserciti nemici in movimento verso la Romagna a Calmazzo, inflisse loro una pesante sconfitta. I fiorentini per\u00f2 non volevano prestare il loro aiuto e la prospettiva di aiuti francesi al duca Valentino fece accettare a Vitellozzo un trattato di riappacificazione sottoscritto da Paolo Orsini, anche se continu\u00f2 a prestare parzialmente aiuto ai da Montefeltro, spodestati dal Borgia.\nI due si incontrano a Senigallia negli ultimi giorni del 1502. Fidandosi della finta amichevolezza del Borgia, la sera di fine anno Vitellozzo si rec\u00f2 disarmato con altri comandanti ad un incontro col Valentino, che lo abbracci\u00f2. Poi scatt\u00f2 la trappola: venne separato dagli altri da sgherri armati guidati da Michelotto Corella e strangolato assieme a Oliverotto da Fermo. La sinistra efficacia con cui il duca neutralizz\u00f2 la minaccia venne descritta da Machiavelli nel trattato Descrittione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini.\nPersonaggi illustri della famiglia.\nSebbene Vitellozzo, sia stato uno dei rappresentanti pi\u00f9 in vista dei Vitelli, e alla luce anche della sua triste fine con l'inganno di Cesare Borgia, nondimeno furono altri valenti capitani vitelleschi, che si sono sempre distinti per abilit\u00e0 militare e strategica; in pi\u00f9, una sinistra tradizione accomun\u00f2 tutti i figli di Niccol\u00f2 Vitelli: infatti, essi perirono di morte violenta sul campo di battaglia. In ordine cronologico, questi sono i capitani Vitelli che servirono per secoli Papi e sovrani di mezza Europa: \nI Vitelli e l'arte.\nI Vitelli, al pari di tutte le altre grandi famiglie nobili italiane, non mancarono certo di incoraggiare le arti, per rendere la loro patria magnifica e famosa per le sue bellezze; per questo, artisti come Luca Signorelli e Giorgio Vasari accettarono di lavorare a Citt\u00e0 di Castello, citando anche Prospero Fontana, Pontormo e Cristoforo Gherardi.\nPalazzo Vitelli alla Cannoniera.\nCos\u00ec chiamato perch\u00e9 probabilmente costruito sopra un'antica fonderia, il palazzo Vitelli alla Cannoniera non \u00e8 di ampie dimensioni, ma ha avuto comunque molta importanza perch\u00e9 dimora del condottiero tifernate Alessandro Vitelli, che ne ordin\u00f2 la costruzione tra il 1521 e il 1531, in occasione delle sue nozze con Angela de' Rossi. La facciata, realizzata da Cristoforo Gherardi (probabilmente su disegno del suo amico Giorgio Vasari), \u00e8 essa stessa un messaggio politico, perch\u00e9 le mezzelune presenti (simbolo dei Vitelli in generale, essendo rappresentate anche nel loro blasone), sono disposte allo stesso modo delle palle dello stemma dei Medici, volendo cos\u00ec rappresentare l'alleanza stretta con il futuro granduca di Toscana Cosimo I de' Medici, cugino di Angela. Nella facciata erano inoltre presenti alcuni busti di imperatori romani (con caratteristiche degli appartenenti alla famiglia) tra cui quello di Vitellio; oggi, di queste sculture, realizzate dai Della Robbia, non resta niente, dopo la loro vendita alla fine dell'Ottocento da parte di certi antiquari. I riferimenti politici continuano anche all'interno della casa: infatti, sotto allo stemma dei Vitelli, vi \u00e8 rappresentato un agnello incastrato tra i rami di un rovere, che alludono alla famiglia nemica dei Della Rovere (il rovere) e ad un rappresentante della casata stessa poi divenuto Papa, Sisto IV (agnello). Nel palazzo, sono raffigurate anche varie scene mitologiche, e richiami alla natura, con rappresentazioni di animali. \nMa l'affresco pi\u00f9 interessante \u00e8 quello detto \"della sora Laura\" , che raffigura una donna a cavallo di un uomo, che raffigurerebbe l'amore di Alessandro per questa Laura, che pare abbia indotto il condottiero a tradire la moglie con lei, con il risultato che la consorte del tifernate, gelosa per l'adulterio, si sia poi trasferita nel palazzo Vitelli a San Giacomo. Altri invece (pi\u00f9 verosimilmente dato che il conte non avrebbe mai chiesto all'artista di rappresentare l'amante) hanno ipotizzato che, visto l'abito dell'uomo rappresentato (quasi simile ad un saio) e la somiglianza con la \"Leda\" di Gherardi, questo affresco rappresenti Angela de' Rossi che domina Alessandro Stefano Filodori, vescovo di Citt\u00e0 di Castello, con il quale la stessa parmense ebbe contrasti.Oggi, il palazzo \u00e8 sede della Pinacoteca Comunale.\nPalazzo Vitelli a Sant'Egidio.\nPalazzo Vitelli a Sant'Egidio venne edificato a partire dal 1540 per volere di Paolo II Vitelli, esponente della famiglia tifernate al servizio per molto tempo dei Farnese di Parma, e rappresenta sicuramente il palazzo Vitelli pi\u00f9 significativo; qui vennero infatti ospitati Ottavio Farnese e Giovanna d'Austria, prima moglie del granduca di Toscana Francesco I de' Medici. Sull'origine del disegno dello stabile, \u00e8 stata fatta l'ipotesi che lo stesso Paolo II abbia realizzato il progetto, perch\u00e9, come dice Giovanni Magherini Graziani, erudito tifernate, vi sono alcune incongruenze. I ricevimenti, all'interno del palazzo, avvenivano in un enorme e magnifico salone, sulle quali pareti furono affrescate da Prospero Fontana le numerose imprese militari dei Vitelli, e i rappresentanti pi\u00f9 in vista della casata. Le altre stanze invece, furono decorate, oltre che dal Fontana stesso, da Vasari e da Cristoforo Gherardi. Nel palazzo \u00e8 presente anche una cappella, interamente affrescata con scene del \"Vecchio e Nuovo Testamento\"; ma ancora pi\u00f9 interessante \u00e8 il giardino della residenza, che conteneva un orto botanico e una collinetta artificiale, che serv\u00ec come base per un boschetto di Lecci, all'interno della quale fu ricavata una caverna, che conduceva direttamente all'esterno delle mura.Nel giardino, fu innalzata una loggia, importante non tanto per la sua architettura ma per i suoi affreschi: questi, furono realizzati probabilmente da Gherardi, ma sembra che vi sia stato anche l'intervento del Fontana. Gli affreschi narrano il mito di come abbia avuto origine la famiglia Vitelli, mentre tre giovani figure furono dipinte con pendolo e squadra proprio per rappresentare il grande apprezzamento dei tifernati per l'arte.\nPalazzo Vitelli in Piazza.\nIl palazzo Vitelli in Piazza \u00e8 la pi\u00f9 antica tra le residenze innalzate dai Vitelli; infatti, nonostante questo fabbricato fosse gi\u00e0 casa di Niccol\u00f2, fu dopo la morte (1486) del \"fondatore politico\" della famiglia che iniziarono i lavori per rendere l'edificio pi\u00f9 grande e bello. Furono infatti i figli di Niccol\u00f2, Vitellozzo, Giovanni e Camillo a realizzare il rifacimento dello stabile nel 1487, ma i lavori non furono completi fino all'intervento di Alessandro Vitelli, nipote dei tre figli di Niccol\u00f2, che nel 1544 avvi\u00f2 una nuova ricostruzione; cos\u00ec, oggi non \u00e8 possibile distinguere cosa sia stato compiuto per volere dei tre fratelli e cosa per volere di Alessandro. Il palazzo \u00e8 ora di propriet\u00e0 della famiglia nobile tifernate dei Bufalini.\nPalazzo Vitelli a San Giacomo.\nPalazzo Vitelli a San Giacomo \u00e8 un'altra dimora dei Vitelli sul territorio tifernate, sulle quali origini per\u00f2 sorgono molti dubbi: infatti, sembra che Angela de' Rossi, stanca dei continui tradimenti di suo marito Alessandro Vitelli, si sia fatta costruire questa nuova residenza, lontano dal coniuge, ma questa ipotesi viene messa in dubbio dal fatto che oltre allo stemma dei Rossi di Parma (il leone rampante), nella casa \u00e8 stato scolpito e rappresentato anche il blasone dei Vitelli, cosa alquanto improbabile se Angela avesse davvero costruito il palazzo dopo i litigi con il marito; perci\u00f2, sembra pi\u00f9 credibile che Vitello Vitelli, primo consorte di Angela de' Rossi, abbia fatto costruire questa casa proprio in onore del matrimonio celebrato nel 1522.\nAltre opere vitellesche nell'arte.\nI Vitelli non si occuparono solo di rendere Citt\u00e0 di Castello, loro patria, pi\u00f9 bella, ma fecero lo stesso anche con altri luoghi; ad esempio Chiappino Vitelli, ottenuto il titolo di marchese di Cetona da Cosimo I de' Medici, si mise all'opera per riorganizzare la citt\u00e0, e fece costruire un'enorme piazza, detta poi piazza Vitelli, chiamata oggi piazza Garibaldi. Giulio Vitelli (1458\u00a0\u2013 1530), figlio naturale di Niccol\u00f2 e vescovo di Citt\u00e0 di Castello, fece erigere,tra il 1498 e il 1502, a Pietralunga, il palazzo Comunale, oggi sede municipale del paese perugino, dove sono tuttora presenti camini con lo stemma dei Vitelli scolpito. Un altro Giulio Vitelli (\u20201603), cardinale decano, acquist\u00f2 invece nel 1566 villa Aldobrandini a Roma, e avvi\u00f2 una prima ristrutturazione; successivamente,nel 1600, la villa fu venduta dal figlio di Giulio, Clemente (capitano della Guardia di Cosimo III ed ambasciatore del granduca presso Roma), al papa Clemente VIII, che la don\u00f2 al vescovo Pietro Aldobrandini. Lo stesso monsignor Giulio incaric\u00f2 Giovanni Battista Ricci(1537-1627) di decorare il tetto ligneo della chiesa di San Marcello al Corso, dove sono presenti molti stemmi dei Vitelli. Altra opera significativa dei Vitelli a Citt\u00e0 di Castello fu compiuta per volere di Niccol\u00f2, il quale fece edificare tra il 1483 e il 1509 a Elia di Bartolomeo Lombardo la chiesa e la porta di Santa Maria Maggiore, per celebrare le sue vittorie militari contro Lorenzo Giustini. Nel 1666, Antonio Lignani, bolognese, su consiglio della moglie, la marchesa Angela Vitelli, fece costruire il teatro degli Illuminati a Citt\u00e0 di Castello, ancora oggi in funzione.\nAlbero Genealogico della famiglia Vitelli.\nGerozzo Vitelli (1342-1398)\n \u2514\u2500\u2500&gt; Vitellozzo Vitelli(\u20201462)\n \u251c\u2500\u2500&gt; Giovanni Vitelli (\u20201429)\n \u2514\u2500\u2500&gt; Niccol\u00f2 Vitelli(1414-1486) \n x Pantasilea Abocatelli\n \u2514\u2500\u2500&gt; Giulio Vitelli(1458-1530),vescovo di Citt\u00e0 di Castello e capitano di ventura.\n \u251c\u2500\u2500&gt; Giovanni Vitelli(\u20201487), capitano di ventura.\n x Antonia Umbertini, figlia di Niccol\u00f2 Umbertini, conte di Chitignano.\n \u2514\u2500\u2500&gt; Giovan Paolo Vitelli (\u20201512) capitano di ventura.\n \u251c\u2500\u2500&gt; Giovanni Luigi Vitelli detto Chiappino (\u20201511), capitano di ventura.\n \u251c\u2500\u2500&gt;Vitellozzo Vitelli (1458-1502) conte di Montone, signore di Citt\u00e0 di Castello, Monterchi ed Anghiari.\n x Porzia Orsini, figlia di Paolo Orsini, signore di Lamentana\n \u251c\u2500\u2500&gt;Camillo Vitelli (1459-1499), marchese di Sant'Angelo dei Lombardi e duca di Gravina in Puglia.\n \u2514\u2500\u2500&gt;Vitello Vitelli (1480-1528), conte di Montone.\n \u2514\u2500\u2500&gt;Camillo II Vitelli (1528-1557), conte di Montone.\n x Graziosa Maccarii (la quale non fu moglie di Camillo II, ma solo una sua amante) \n \u2514\u2500\u2500&gt;Ferrante Vitelli (1550-1584), conte di Montone.\n \u251c\u2500\u2500&gt; Paolo Vitelli(1461-1499), signore di Montone.\n x Girolama Orsini, figlia di Roberto Orsini, signore di Pacentro. \n \u2514\u2500\u2500&gt; Niccol\u00f2 II Vitelli (1496-1529).\n x Gentilina della Stafa.\n \u2514\u2500\u2500&gt;Giovanni Vitelli (\u20201554). \n \u251c\u2500\u2500&gt;Gian Ludovico Vitelli, detto Chiappino II (1519-1575), marchese di Cetona.\n x Eleonora Cybo (1523-1594), figlia di Lorenzo Cybo, duca di Ferentillo.\n \u251c\u2500\u2500&gt;Faustina Vitelli (\u20201584), moglie di Vincenzo.\n \u251c\u2500\u2500&gt; Alessandro Vitelli (1500-1554), signore di Montone, Citerna ed Amatrice, marchese di Cetona.\n x Angela de' Rossi (1506-1573)\n \u2514\u2500\u2500&gt;Vincenzo Vitelli (\u20201583), signore di Montone e di Citerna.\n x Faustina Vitelli (\u20201584), sorella di Chiappino II\n \u2514\u2500\u2500&gt;Chiappino III Vitelli, referendario e prefetto di Norcia.\n x Virginia Savelli (nata 1602)\n \u251c\u2500\u2500&gt;Francesco Vitelli (1582-1646), cardinale, e ambasciatore per il Papa a Venezia.\n \u251c\u2500\u2500&gt;Vitellozzo Vitelli(1531-1568), cardinale.\n \u251c\u2500\u2500&gt;Alfonso Vitelli(\u20201591), signore di Citerna.\n \u251c\u2500\u2500&gt;Paolo II Vitelli(1519-1574), signore di Carmiano.\n \u251c\u2500\u2500&gt; Giacomo signore di Amatrice, Catino e Poggio Catino. \n x Livia Orsini figlia di Ferdinando duca di Gravina\n \u2514\u2500\u2500&gt;Beatrice (+ 1605)\n x Virginio di Latino Orsini marchese di Mentana\n \u251c\u2500\u2500&gt;Isabella (+ 1638) \n x Ippolito Della Rovere\n \u251c\u2500\u2500&gt;Giulio Vitelli (\u20201603), cardinale decano\n \u2514\u2500\u2500&gt;Clemente Vitelli, capitano della Guardia di Cosimo III ed ambasciatore del granduca presso Roma.\n \u2514\u2500\u2500&gt;Niccol\u00f2 Vitelli (1687-1747),conte di Montegualandro e marchese di Bucine.\n \u2514\u2500\u2500&gt;Clemente (\u20201790) conte di Montegualandro e marchese di Bucine.\n \u251c\u2500\u2500&gt;Olimpia Vitelli, monaca."}
{"id": "520987", "revid": "6923", "url": "https://it.wikipedia.org/wiki?curid=520987", "title": "Aliprandi", "text": "Gli Aliprandi sono un'antica famiglia originaria di Milano, che una certa tradizione ritiene di ceppo longobardo. Ricchi di feudi in varie zone della Lombardia, ebbero il predominio sulla citt\u00e0 di Monza in epoca comunale. La casata diede alla Chiesa cattolica la beata Caterina Aliprandi.\nLe origini.\nUn'antica tradizione fa derivare la stirpe degli Aliprandi dal grande re longobardo Liutprando (712-744). Non esiste, ovviamente, una sicura genealogia in grado di provare questa discendenza, ma non manca una ricca documentazione costituita da antichi manoscritti e da altre fonti che li vuole di sangue regio e di antica derivazione longobarda.\nLa derivazione da regale stirpe longobarda \u00e8 sostenuta da un'iscrizione sepolcrale del 1131 nella chiesa di Santa Maria delle Grazie di Monza, pubblicata da storici quali il Cant\u00f9 e il Giulini e inoltre venne ammessa come prova di nobilt\u00e0 per la ricezione nell'Ordine di Santo Stefano e nel nobile Collegio dei Giureconsulti di Milano.\nLa famiglia fu anche feudataria della localit\u00e0 Cassina Aliprandi, che da comune indipendente, sul finire dell'Ottocento, venne annessa al vicino comune di Lissone. Attualmente \"Aliprandi\" \u00e8 una frazione istituzionale del grande centro brianzolo che rappresenta solo una parte del territorio del vecchio comune.\nA Milano, la famiglia compare nell'elenco delle casate nobili redatto nel 1377. \"Giovanni Aliprandi \" (1220) gener\u00f2 tre figli: \"Arnolfo\", \"Garibaldo\" e \"Bertarino\", avo di \"Enrico\", signore di Monza; il pronipote di \"Arnolfo\", \"Giovannolo\", venne creato vassallo immediato (con il rango della nobilt\u00e0 eminente), conte palatino e nobile del Sacro Romano Impero con i fratelli, il nipote e discendenti per diploma dell'Imperatore Carlo IV di Lussemburgo del 15 maggio 1355.\nTra i personaggi pi\u00f9 importanti del XIV secolo meritano di essere ricordati i fratelli Pinalla Aliprandi e Martino Aliprandi.\nGli Aliprandi furono alleati dapprima ai Torriani ed in seguito ai Visconti, dai quali ebbero cariche importantissime, alti comandi, onori e dignit\u00e0, ma anche amarissime tragiche persecuzioni: Giacomo Aliprandi, unitosi con alcuni dei Visconti dissidenti ed altri esponenti della nobilt\u00e0 milanese, famigliari di corte, ord\u00ec la congiura che soppresse il 16 maggio 1412 il duca Giovanni Maria Visconti liberando cos\u00ec la citt\u00e0 dalla sua crudele tirannia e vendicando l'estremo supplizio subito dal congiunto Filippo, al quale fu fatto mozzare il capo durante le lotte tra guelfi e ghibellini.\nGli Aliprandi - Fanzago.\nA Clusone, in Val Seriana, era stanziato da tempo un importante ramo della famiglia Aliprandi che, al tempo del conte \"Antonio Venturino\" degli Aliprandi, detto \"Fanzago\", reggente della Valle del Serio per Pandolfo Malatesta, mut\u00f2 il cognome in Fanzago (degli Aliprandi). I suoi discendenti portarono poi questo nuovo cognome nelle successive sedi dove si trasferirono.\nUn'attestazione della Comunit\u00e0 di Clusone, in data 9 febbraio 1581, afferma che la famiglia, ivi residente discendeva dall'antichissima e nobilissima famiglia degli Aliprandi. In tale documento viene precisato che \"Antonio Venturino\" degli \"Aliprandi\" , figlio di \"Bonifacio\" detto Faziolo figlio di \"Giovannolo\", avendo dovuto sullo scorcio del Trecento, per ordine di Pandolfo Malatesta signore di Brescia e di Bergamo, trasferire la sua residenza a Clusone, assunse il cognome Aliprandi-Faziolo (dal nome del padre) per distinguersi dagli altri Aliprandi della stessa citt\u00e0.\nDalle antiche cronache di casa Aliprandi si rileva che il soprannome Faziolo si corruppe presto in \"Faziolago\" e poi in \"Fanzago\" tant' vero che il nipote di \"Antonio\", \"Aliprando\", porta gi\u00e0 il cognome di Aliprandi-Fanzago, e coll'andare del tempo il soprannome si sostitu\u00ec al cognome.\nVerso la met\u00e0 del Seicento la famiglia si trasfer\u00ec a Padova dove fu ascritta a quel Consiglio Nobile il 15 settembre 1794. Fu confermata nella nobilt\u00e0 con Sovrana Risoluzione Austriaca 4 settembre 1818.\nIl ramo primogenito dei Fanzago di Padova si \u00e8 estinto nel 2007.\nAltri rami.\nRamo di Verona.\nA Verona un ramo del casato Fanzago comparve nel XV secolo come erede del nome e delle sostanze del canonico e conte palatino \"Bartolomeo Cartolari\". Col cognome di Cartolari fu ascritto a quel Consiglio Nobile nel 1524 e tuttora fiorisce nella stessa citt\u00e0 come il pi\u00f9 noto dei rami superstiti della stirpe degli Aliprandi. Titoli: conte (mpr), Breve di S.S. Pio X 27 agosto 1907; nobile (mf).\nRamo di Giulio Cesare Aliprandi.\nDal nobile Giulio Cesare Aliprandi, figlio di Gaspare, ammesso nel 1584, con prove di nobilt\u00e0, nel Collegio dei Nobili Giureconsulti di Milano, fratello di Luigi Aliprandi ricevuto nel 1587, con prove di nobilt\u00e0, nell'Ordine di Santo Stefano Papa e Martire, deriv\u00f2 la diramazione ancora oggi fiorente. A Cusano Milanino era proprietaria della Cascina Guarnazzola e della Cascina Rubine detta anche Villa Angelina.\nAlcuni discendenti nella prima met\u00e0 del XX secolo erano proprietari del grande complesso agricolo delle Cascine Guascona e Guasconcina nel territorio di Muggiano (attualmente quartiere di Milano) e di altri possedimenti in Lombardia.\nAntichi rami lombardi.\nPrima dell'unit\u00e0 d'Italia erano fiorenti in Lombardia numerosi rami della famiglia che si sono estinti o di cui si sono perse le tracce: gli Aliprandi Carena conti di Merone (estinti nei maschi nel 1780), gli Aliprandi Visconti, i marchesi Aliprandi Martinengo (estinti nei maschi nel 1788) e altri.\nRamo abruzzese.\nLa diramazione abruzzese, discendente dal conte \"Paolo di Bonifazio di Giovannolo\", fu iniziata in Penne da \"Giovanni Aliprandi\", Tesoriere e Siniscalco di Margherita d'Asburgo figlia dell'Imperatore Carlo V, ed ebbe vari feudi tra i quali Nocciano con titolo baronale. Si \u00e8 estinta nel 1910 con la morte del barone Diego Aliprandi, sindaco di Penne e deputato al Parlamento; rimasto privo di discendenza diretta, adott\u00f2 il nipote Diego de Sterlich, che aggiunse al proprio il cognome Aliprandi.\nRamo di Treviso.\nGiovanni Aliprandi (marito di Valentina, figlia di Barnab\u00f2 Visconti, signore di Milano) bandito da Milano per ragioni politiche nel 1413, diede origine in Treviso ad altra diramazione.\nRamo di Torreglia.\nUna ramo della famiglia era presente in Torreglia (Padova) dalla seconda met\u00e0 del Quattrocento fino al 1576 ed era proprietario del complesso noto come \"Il Castelletto\".\nRamo di Mantova.\nA Mantova un ramo della famiglia, derivato da Milano, si insedi\u00f2 nel XIII secolo occupando cariche pubbliche. L'esponente pi\u00f9 importante fu lo scrittore Bonamente Aliprandi.\nApparteneva probabilmente a questo ramo il banchiere Giovanni Antonio Aliprandi, zecchiere dei Gonzaga, la cui figlia Elena spos\u00f2 il marchese di Castiglione Rodolfo Gonzaga.\nArma: \"Grembiato di rosso e d'argento, collo scudetto in cuore d'oro caricato dell'aquila, al volo abbassato, di nero.\" (Alias: \"Di rosso, al volo spiegato d'argento\")."}
{"id": "520989", "revid": "14691", "url": "https://it.wikipedia.org/wiki?curid=520989", "title": "Age of Empires III", "text": ""}
{"id": "520991", "revid": "404449", "url": "https://it.wikipedia.org/wiki?curid=520991", "title": "Bagni Caldi", "text": "Bagni Caldi \u00e8 una frazione del comune italiano di Bagni di Lucca, nella provincia di Lucca, in Toscana.\nGeografia fisica.\nIl borgo deve la sua notoriet\u00e0 alla presenza di acque termali, utilizzate gi\u00e0 dai Romani e molto frequentate nell'et\u00e0 moderna e contemporanea: vi hanno soggiornato, tra i vari, George Gordon Byron, Eugenio Montale, Heinrich Heine, Henry James. Vi si trovano due grotte a vapore naturale: la \"Grotta Grande\" e la pi\u00f9 piccola \"Grotta Paolina\", cos\u00ec chiamata in onore della sorella di Napoleone, nella quale la temperatura interna varia in base all'altezza, per cui \u00e8 pi\u00f9 calda all'altezza del tronco umano e pi\u00f9 bassa ai piedi. Le acque solfato-bicarbonato-calciche delle grotte sono considerate utili per la cura di patologie di tipo reumatico e da stress. Una leggenda popolare vuole che sotto Bagni Caldi e la vicina Ponte a Serraglio esista un vulcano, al quale sarebbe dovuta l'attivit\u00e0 termale.\nStoria.\nAntico borgo gi\u00e0 frequentato dai Romani per la presenza di una sorgente termale, venne fortificato nel XII secolo. In et\u00e0 moderna fu possesso dei Della Lena e luogo di residenza estiva dei granduchi di Toscana."}
{"id": "521002", "revid": "6923", "url": "https://it.wikipedia.org/wiki?curid=521002", "title": "Silenzio amministrativo", "text": "Il silenzio amministrativo \u00e8 un istituto giuridico italiano previsto nell'operato della pubblica amministrazione italiana. Pu\u00f2 avere diverso significato. Una disciplina generale \u00e8 contenuta nella legge 7 agosto 1990, n. 241.\nDescrizione.\nCon essa si intende quindi un comportamento inerte, mantenuto in tutti quei casi nei quali (al contrario) la legge prescrive di compiere una certa attivit\u00e0. Questo comportamento, che di per s\u00e9 \u00e8 totalmente \"neutro\" (cio\u00e8 non ha valore n\u00e9 negativo n\u00e9 positivo), \u00e8 in antitesi con il sistema di diritto amministrativo italiano, che si caratterizza per essere centrato sull'atto amministrativo: per costituire, modificare o estinguere i rapporti di diritto amministrativo, occorre un atto dell'autorit\u00e0 amministrativa, ed anzi deve trattarsi di un atto esplicito, formale e tipico.\nUn comportamento inerte \u00e8 evidentemente inidoneo a questo scopo, salvo i casi in cui la legge ricolleghi espressamente al fatto del \"silenzio\" dell'amministrazione su un'istanza dei privati, il significato legale di atto \"implicito\" di assenso (silenzio assenso), o rigetto (silenzio diniego), della domanda.\nCasistica.\nL'istituto pu\u00f2 riferirsi a:\nParticolari fattispecie sono:\nRapporto con l'omissione di atti d'ufficio.\nNel linguaggio giuridico, il \u00absilenzio\u00bb dell'amministrazione indica il medesimo fenomeno che nel diritto penale \u00e8 definito come \u00abomissione di atti d'ufficio\u00bb: quest'ultimo illecito si configura nel caso di mancata emissione di un atto dovuto, ma ha diverse conseguenze sanzionatorie rispetto all'illecito amministrativo.\nLa Suprema Corte di Cassazione ha pi\u00f9 volte ribadito, da ultimo con Sentenza n. 46758 del 03.12.2012, che la permanenza del silenzio sul compimento di atti gravati da procedimento amministrativo (restando dunque escluse le mere richieste generiche o le sollecitazioni), laddove seguito da idonea diffida ad adempiere prodotta dal cittadino interessato all'eventuale provvedimento, integra la fattispecie di cui all'art. 328 c.p., in quanto per tale reato \u00e8 configurabile il solo dolo generico, ovvero la semplice conoscenza, da parte del pubblico ufficiale delegato, dell'assegnazione a s\u00e9 del procedimento in questione.\nDel fatto-reato deve essere informata l'A.G. con denunzia (in quanto perseguibile d'ufficio) e, espletata la fase delle indagini preliminari (in cui di rado il pubblico ufficiale pu\u00f2 rischiare la sospensione dalla carica o dalla posizione ricoperta) l'imputato potr\u00e0 essere condannato fino ad un anno di reclusione (o fino a due anni, nel caso pi\u00f9 grave di \"rifiuto di atti d'ufficio\") e, come pena accessoria, l'interdizione annuale dai pubblici uffici."}
{"id": "521006", "revid": "599013", "url": "https://it.wikipedia.org/wiki?curid=521006", "title": "Psk", "text": ""}
{"id": "521009", "revid": "219123", "url": "https://it.wikipedia.org/wiki?curid=521009", "title": "Shan Yu", "text": ""}
{"id": "521019", "revid": "729019", "url": "https://it.wikipedia.org/wiki?curid=521019", "title": "M2/M3 Bradley", "text": "M2 Bradley IFV (Infantry Fighting Vehicle) e M3 Bradley CFV (Cavalry Fighting Vehicle) sono veicoli corazzati per fanteria (IFV) e da cavalleria (CFV) statunitensi costruiti dalla BAE Systems Land and Armaments (gi\u00e0 United Defense).\nStoria.\nIl carro, battezzato cos\u00ec in onore del generale della seconda guerra mondiale Omar Bradley, \u00e8 il sostituto della famiglia APC M113 e consiste di due tipi di veicoli: l'M2 Infantry Fighting Vehicle e l'M3 Cavalry Fighting Vehicle. L'M2 trasporta un equipaggio da tre uomini e una squadra di fanteria di sei. L'M3 trasporta un equipaggio di tre uomini e due esploratori oltre a delle apparecchiature radio addizionali, e ai missili TOW e Dragon o Javelin.\nDa quando \u00e8 entrato in servizio nell'Esercito degli Stati Uniti nel 1981, sono stati prodotti 6.724 Bradley. (4.641 M2 e 2.083 M3)\nLa travagliata storia dello sviluppo del Bradley \u00e8 descritto nel libro del tenente colonnello James Burton dell'Aviazione, poi adattato per il film del 1998: \"The Pentagon Wars\" con Kelsey Grammer e Cary Elwes.\nInoltre il mezzo Bradley \u00e8 il soggetto del Capitolo 12: Lethal beyond all expectations:\" The Bradley Fighting Vehicle. by Diane L. Urbina in the book Camp Colt to Desert Storm:\" The History of U.S. Armored Forces , a cura di George F. Hofmann e Donn A. Starry, Lexington, Kentucky; the University Press of kentucky. ISBN 0-8131-2130-2.\nPanoramica.\nIl Bradley AFV venne progettato essenzialmente per contrastare il BMP-1 sovietico ed essere utilizzato sia come trasporto truppe (APC) che caccia-carri (tank-hunter). In particolare, fu disegnato per supportare il nuovo carro M1 Abrams, dal momento che il vecchio trasporto truppe M113 non era abbastanza veloce. Il risultato \u00e8 un veicolo con ottime caratteristiche nel fuoristrada. Il materiale principale della costruzione \u00e8 l'alluminio. La scelta di questo materiale ha causato delle critiche. Infatti, la corazza di alluminio tende a vaporizzarsi se colpita da proiettili HEAT. Ulteriore motivo di critiche \u00e8 stata la grande riserva di munizioni portata a bordo. Nonostante questi due fattori sembrino rendere poco sicuro il Bradley, l'utilizzo sul campo non ha creato grossi problemi. Comunque si deve notare che, per ora, non \u00e8 mai stato utilizzato in condizione di forte contrasto da mezzi corazzati.\nL'armamento principale dell'M2 \u00e8 il cannone da 25\u00a0mm, che pu\u00f2 sparare fino a 200 colpi al minuto ed ha una portata utile di 2500 m. I due lanciamissili TOW gemellati sono in grado di distruggere un carro armato fino a 3750 m. Il Bradley monta anche una mitragliatrice coassiale M240C da 7,62\u00a0mm, fissata a destra del cannone principale da 25\u00a0mm e utilizzata dal capocarro.\nIl modello base \u00e8 stato ampiamente modificato. Il suo telaio \u00e8 la base per l'M270 Multiple Launch Rocket System, un posto di comando mobile e un veicolo antiaereo (M6 \"Linebacker\"). Il sistema di sospensioni \u00e8 inoltre stato usato su versioni avanzate di un Amphibious Assault Vehicle dei Marines.\nArmamento.\nIl Bradley monta come arma principale l'M242 da 25\u00a0mm. Le munizioni sono conservate in due contenitori pronti all'uso da 70 e 230 proiettili, per un totale di 300 proiettili pronti; altri 600 sono immagazzinati a bordo. Nei due contenitori sono di solito conservati diversi tipi di munizioni, come l'M791 APDS-T (\"Armor-Piercing Discarding Sabot (with) Tracer\" - perforante ad abbandono d'involucro tracciante) e l'M792 HEI-T (\"High Explosive Incendiary (with) Tracer\" - alto esplosivo, incendiario e tracciante). Il veicolo \u00e8 anche armato con una mitragliatrice M240C coassiale con l'M242, con 2.200 proiettili da 7,62\u00a0mm.\nPer attaccare obiettivi corazzati (come nelle missioni anticarro), il Bradley impiega un lanciatore binato di missili BGM-71 TOW. Nei modelli successivi all'M2A1 tale lanciamissili \u00e8 stato aggiornato per poter lanciare missili TOW II. Il carro inoltre ha feritoie per varie armi di supporto (M231 Firing Port Weapon), grazie alle quali i soldati possono sparare rimanendo all'interno. Le versioni iniziali avevano 6 feritoie, ma nelle versioni A2 e A3 quelle laterali sono state rimosse per montare una diversa corazza, lasciando solo le due posteriori nel portellone posteriore.\nVarianti.\nM2/M3.\nL'M2 (a volte chiamato M2A0 per evitare confusione) era il modello di base, la cui produzione inizi\u00f2 nel 1982. L'M2A0 \u00e8 contraddistinto dal sistema lanciamissili TOW standard e dal motore da 500 cavalli con cambio manuale. Altre caratteristiche erano un'unit\u00e0 di visione integrata per l'M242 e il sistema di visione termica. L'M2A0 era reso anfibio tramite una \"barriera natante\" (\"\"swim barrier\") ed era trasportabile su grossi aerei (C-141 e C-5). Tutti gli M2A0 sono ormai stati ammodernati.\nM2A1/M3A1.\nIntrodotta nel 1986, la variante A1 includeva un lanciamissili migliorato TOW II, un sistema NBC con Unit\u00e0 di Filtraggio Gas e Particolato (\"Gas Particulate Filter Units\"\" - GPFU) e un sistema antincendio. Dal 1992 gli M2A1 hanno cominciato ad essere aggiornati.\nM2A2/M3A2.\nPresentata nel 1988, la versione A2 montava un motore migliorato dal 600 cavalli (447\u00a0kW) con trasmissione automatica e una corazza migliorata, con la possibilit\u00e0 di montare una corazza reattiva. Il sistema di stoccaggio delle munizioni \u00e8 stato riorganizzato e sono state aggiunte delle protezioni anti-schegge. Il modello M2A2 \u00e8 abilitato ad essere trasportato da un Boeing C-17 Globemaster III, Qualsiasi M2A2 pu\u00f2 essere modificato in M2A2 ODS o M2A3 standard.\nM2A2 ODS/ODS-E e M3A2 ODS.\nLe sigle ODS e ODS-E stanno rispettivamente per \"Operation Desert Storm\" e \"Operation Desert Storm-Engineer\", e consistono in dei pacchetti di miglioramenti al veicolo applicati in seguito alle necessit\u00e0 e ai difetti emersi durante la Guerra del Golfo nel 1991. Le principali modifiche riguardano un telemetro laser pi\u00f9 sicuro per gli occhi del personale (ELRF), un sistema di navigazione (TACNAV) comprensivo di un ricevitore GPS (PLGR) e di una bussola digitale (DCS), un sistema di contromisure antimissile pensato per contrastare la prima generazione di missili filoguidati Il sistema di stoccaggio delle munizioni ulteriormente migliorato e un sistema di visione termica per il guidatore.\nM2A3/M3A3.\nLa versione A3, presentata nel 2000 rende il Bradley IFV/CFV completamente digitale, la versione comprende miglioramenti a tutti i componenti elettronici, tra cui il controllo del fuoco e l'acquisizione del bersaglio e i sistemi di navigazione e di comunicazione tattica. Una serie di migliorie di sicurezza, a livello di corazza (sia passiva che reattiva), sistemi antincendio e NBC (Nucleare Biologico Chimico).\nBradley Stinger Fighting Vehicle.\nIl BSV \u00e8 una variante progettata specificamente per il trasporto e il supporto di una squadra equipaggiata con missili terra-aria FIM-92 Stinger spalleggiabili.\nM6 Linebacker.\nQuesta \u00e8 una variante da difesa aerea, questi veicoli sono degli M2A2 ODS il cui lanciatore di missili TOW \u00e8 sostituito da un sistema FIM-92 Stinger quadruplo. Questi veicoli dovrebbero essere ritirati a breve dal servizio nell'esercito americano.\nM7 Bradley Fire Support Team.\nQuesta versione \u00e8 progettata per rimpiazzare i mezzi di ricognizione avanzata attualmente in servizio, Le migliorie principali sono un sistema di navigazione inerziale e un sistema per automatizzare le richieste di fuoco.\nOperazioni di combattimento.\nNella guerra del Golfo M2 ed M3 distrussero pi\u00f9 carri iracheni degli M1 Abrams (grazie al numero maggiore di unit\u00e0 dispiegate).\n20 Bradley andarono persi: 3 in combattimento e 17 per fuoco amico. Per rimediare ad alcuni problemi a causa del fuoco amico, furono aggiunti pannelli per l'identificazione all'infrarosso e altre misure di identificazione.\nNella Seconda guerra del Golfo (l'invasione del 2003), i Bradley si sono mostrati vulnerabili ad attacchi immobilizzanti (che non distruggono necessariamente il veicolo, ma lo rendono inutilizzabile o immobile, per danni al motore o ai cingoli) condotti con dispositivi esplosivi improvvisati e salve massicce di RPG; le perdite sono comunque rimaste lievi grazie alla direttiva di lasciare il veicolo senza presidiarlo ad oltranza. All'inizio del 2006, le perdite totali ammontavano a 50 Bradley (inclusi incidenti non legati a combattimenti). "}
{"id": "521025", "revid": "729019", "url": "https://it.wikipedia.org/wiki?curid=521025", "title": "Degenerazione maculare", "text": "La degenerazione maculare legata all'et\u00e0 (DMLE o AMD, in inglese) \u00e8 una patologia multifattoriale che colpisce la zona centrale della retina, detta macula. \u00c8 ad andamento progressivo e pu\u00f2 portare alla perdita completa e irreversibile della visione centrale.\nNei paesi industrializzati \u00e8 la prima causa di ipovisione nei soggetti di et\u00e0 superiore ai 50 anni. Colpisce di solito a partire dai 60 anni ed \u00e8 quasi sempre bilaterale.\nSecondo un'indagine condotta su 600 persone italiane con pi\u00f9 di 50 anni la degenerazione maculare \u00e8 conosciuta solo dal 32%. \u201cL\u2019indagine ha fatto emergere un alto numero di sofferenti di questa patologia\u201d, ha dichiarato il Presidente di Lorien Consulting e direttore della ricerca, il dottor Paolo Rossi (sondaggio di settembre 2017).\u201cEppure sono ancora in pochissimi a conoscerla e a ricordare dettagli correlati a essa. Chi la vive ne conosce certamente il livello di gravit\u00e0, ma fra gli altri la conoscenza \u00e8 talmente esigua da non sapere che basterebbe una visita medica oculistica per averne una prima diagnosi\u201d.\nEziologia.\nAttualmente non ci sono delle vere e proprie prevenzioni per la maculopatia poich\u00e9 l'eziologia \u00e8 ancora oggi poco chiara: la componente genetica incide molto sulla degenerazione maculare ma il tipo e il numero dei geni coinvolti sono difficili da definire.\nLe cause della malattia sembrano essere genetiche e legate all'ambiente. Il fumo \u00e8 considerato un fattore di rischio grave, dose dipendente, mentre meno chiare e poco consistenti sono correlazioni con esposizione alla luce solare, ipertensione, obesit\u00e0, chirurgia della cataratta. I fattori causali pi\u00f9 importanti, tuttavia, non sono modificabili, primo tra tutti la predisposizione genetica, l'et\u00e0 e, infine, l'avere un fototipo \"chiaro\".\nSecondo un'analisi condotta dall'Universit\u00e0 di Melbourne, i pazienti con degenerazione maculare dovrebbero seguire una terapia antiossidante a base di vitamina A, C ed E, perch\u00e9 i radicali liberi incidono molto sulla progressione della malattia. Un individuo che segue uno stile di vita poco sano e che va maggiormente incontro all'invecchiamento ha molte probabilit\u00e0 di andare a innescare reazioni ossidative che vanno successivamente a intaccare la retina e a sintetizzare i radicali liberi. La pericolosit\u00e0 di quest'ultimi sta nel fatto che causano un danno ossidativo fotodinamico alla membrana e ai sistemi enzimatici cellulari.\nGli individui maggiormente coinvolti per l'appunto sono:\nDal 2014 si sono fatte importanti scoperte e sembra che il fattore di crescita VEGF (vascular endothelial grown factor) sia la principale causa della patologia. La VEGF \u00e8 una proteina che forma nuovi vasi sanguigni: permette lo sviluppo dei feti nell'utero e rimargina le lesioni dei muscoli. La VEGF inoltre ripristina il sangue alle celle e ai tessuti quando sono privi di sangue ossigenato.\nSintomatologia.\nLa degenerazione maculare non porta alla cecit\u00e0 completa perch\u00e9 la visione laterale si conserva. Il sintomo principale delle maculopatie \u00e8 una caratteristica perdita della funzione visiva senza tuttavia dolore. I primi sintomi possono non essere immediatamente riconosciuti poich\u00e9 l'occhio sano riesce a bilanciare i problemi dell'altro nascondendoli.\nI sintomi principali di chi \u00e8 affetto da questa patologia possono essere i seguenti: \nDiagnosi.\nAlcuni test per la diagnosi e la valutazione della maculopatia sono:\nPer monitorare lo stato della retina esistono altri esami pi\u00f9 accurati che utilizzano specifici strumenti, cio\u00e8:\nTipologie.\nLe maculopatie si dividono in due categorie, ereditarie o acquisite.\nSi riconoscono tre tipi di degenerazione maculare acquisite:\nIn Europa al momento 17,1 milioni di persone sono affette da degenerazione maculare, di cui circa il 25% sono colpiti dalla forma umida.\nDMLE secca.\nLa maculopatia meno aggressiva \u00e8 quella non essudativa o secca, \u00e8 pi\u00f9 lenta delle altre tipologie e meno comune. Colpisce entrambi gli occhi ma lo fa asimmetricamente: le cellule visive scompaiono o non funzionano poich\u00e9 la retina si assottiglia. Circa il 90% dei pazienti presenta la forma secca e solo il 10% progredisce verso la forma umida. Per combattere questa forma attualmente non si pu\u00f2 ricorrere al laser ma si usano integratori alimentari.\nNella DMLE secca sono presenti depositi sottoretinici (drusen), alterazioni pigmentarie e, successivamente, perdita di epitelio retinico a bordi definiti (atrofia geografica). La perdita della vista \u00e8 di solito graduale e dipende dall'estensione delle lesioni a livello maculare. Non esiste alcun trattamento provato per questa forma; tuttavia, la visione centrale \u00e8 spesso conservata e non tutti i pazienti vanno incontro a una grave riduzione delle capacit\u00e0 visive.\nLe caratteristiche particolari:\nDMLE umida.\nLa maculopatia pi\u00f9 aggressiva \u00e8 quella umida: \u00e8 veloce ma \u00e8 tuttavia la meno diffusa. \u00c8 causata da miopia, o da trombosi venosa, diabete, et\u00e0, ecc. ed \u00e8 la conseguenza dell'accumulo del liquido che fuoriesce dai neovasi della retina centrale che appunto va a condensarsi in una macula. In questa ultima si creano vasi sanguigni retinici anomali (neovascolarizzazione coroideale o CNV) che si evolvono creando cicatrici sottoretiniche. Il 10% dei pazienti affetti da DMLE umida hanno cicatrici non sottoretiniche ma verso la coroide.\nUn'altra sottocategoria di maculopatia umida \u00e8 la vasculopatia polipoidale che colpisce il 3-4% dei pazienti affetti da DMLE umida. Essa consiste in sanguinamenti sotto la retina con il successivo sollevamento dell'epitelio pigmentato.\nLe terapie migliori con la forma umida intervengono attraverso iniezioni intravenali ripetute all'interno dell'occhio oppure attraverso l'uso del laser.\nLe caratteristiche particolari:\nPucker maculare.\nL'ultima categoria di degenerazione maculare \u00e8 chiamata pucker maculare in cui cresce una sottile membrana all'interno della retina che pu\u00f2 portare a una visione deformata. Lo stadio precedente a esso \u00e8 la maculopatia a cellophane. Per diagnosticare immediatamentre il pucker maculare si utilizza come principale strumenti il test dell'OCT.\nAltre tipologie di forme acquisite sono: foro maculare idiopatico, corioretinopatia sierosa centrale, edema maculare cistoide, maculopatia miopica, membrane epiretiniche e strie angioidi. Spesso le maculopatie sono conseguenza di un uso prolungato di alcuni farmaci (antimalarici, tamoxifene, tioridazina e clorpromazina).\nStatistiche.\nIl 27 novembre 2017 \u00e8 stato dichiarato, a seguito di uno studio pubblicato da JAMA Ophthalmology, che nel mondo occidentale la degenerazione maculare \u00e8 diminuita nell'ultimo secolo: i bambini di oggi saranno in grado di vedere meglio rispetto ai loro genitori, infatti, i giovani hanno il 60% in meno di possibilit\u00e0 di incorrere in questa malattia.\nGli studiosi hanno esaminato i dati del Beaver Dam Eye Study (BDES) e del Beaver Dam Offspring Study (BOSS), che hanno studiato i cittadini del Wisconsin tra i 43 e 84 anni di et\u00e0 e i loro figli. Le persone non affette da degenerazione maculare erano 4 819 (2 746 adulti e 2 073 bambini). Tra queste 4 819 persone 857 erano nate tra il 1901 e il 1924, 2 068 nate tra il 1925 e il 1945, 1 424 nate tra il 1946 e il 1964 e 470 nate tra il 1965 e il 1984. Alla fine si not\u00f2 che l\u2019incidenza della malattia per i pi\u00f9 anziani era 8,8%, 3% per coloro che nacquero tra il 1925 e il 1945, 1% per i cittadini nati tra il 1946 e il 1964 e 0,3% per la generazione pi\u00f9 giovane. Il rischio di avere la maculopatia \u00e8 diminuito del 65% per ogni generazione: oggi il rischio \u00e8 rimasto stabile intorno al 60%.\nTrattamento.\nNei casi di iniziazione della malattia, prima di un vero e proprio intervento, \u00e8 necessario considerare dei piccoli consigli che possono riuscire anche a limitare il rischio dell'evoluzione della maculopatia. Alcuni dati scientifici mostrano che attuando uno stile di vita sano molti pazienti hanno stabilizzato il deterioramento retinico.\nSi tratta di modificare il proprio stile di vita, si consiglia infatti di limitare il fumo di sigaretta, di evitare lo sfregamento degli occhi e l'assunzione di anticoagulanti o fluidificanti ematici. Inoltre \u00e8 sempre meglio portare avanti un'alimentazione ricca di sostanze antiossidanti (vitamina C, vitamina E, zinco, ecc.), frutta fresca, noci e cibi ricchi di acidi grassi polinsaturi (omega-3 e omega-6) eliminando i cibi grassi. Per ridurre l'impatto dei radicali liberi \u00e8 importante proteggere gli occhi dai raggi ultravioletti poich\u00e9 possono reagire con dei composti di molecole sensibili che reagendo con l'ossigeno danneggiano l'epitelio pigmentato e i fotorecettori. I composti che reagiscono con l'ossigeno sono i lipidi polinsaturi di membrana, i citocromi, gli enzimi flavinici dei mitocondri, la ribofiavina libera, ecc. Per questi motivi \u00e8 necessario introdurre nell'alimentazione cibi antiossidanti poich\u00e9 sono in grado di aumentare l'efficacia dei complessi enzimatici essenziali, usati come difesa contro lo stress ossidativo. Infine secondo alcuni studi pu\u00f2 aiutare far movimento fisico.\nSi cerca di non operare immediatamente quando si presenta maculopatia secca, a cellophane, ecc.; quando adottare uno stile di vita pi\u00f9 sano non basta per eliminare il problema e il paziente presenta maculopatia umida \u00e8 importante intervenire immediatamente. Ovviamente ogni tipo di maculopatia deve essere trattata nel suo specifico modo, non \u00e8 possibile curare una maculopatia umida con terapie adatte a una maculopatia secca o viceversa.\nBisogna tenere sotto osservazione queste forme attraverso i test che abbiamo citato precedentemente perch\u00e9 anche se la maculopatia \u00e8 generalmente molto lenta si deve sempre cercare di rallentare la degenerazione retinica.\nRecentemente sono state proposte svariate possibilit\u00e0 terapeutiche oltre agli integratori, ma i risultati sono ancora modesti. La terapia fotodinamica, le iniezioni intravitreali di triamcinolone o di farmaci anti-angiogenetici (generalmente Lucentis, Macugen e Avastin) sono i trattamenti oggi disponibili sul mercato, che possono essere somministrati come monoterapia oppure in combinazione. Altre terapie sono: il trattamento laser, la traslocazione retinica, le cellule staminali (ancora in via sperimentale) e l'impianto di cortisone. Ogni trattamento pu\u00f2 essere associato a un altro.\nUn importante studio derivato dallo studio: \"Women's Antioxidant and Folic Acid Cardiovascular Study\" e pubblicato nel febbraio del 2009, ha esaminato un campione di 5 441 donne; con questa ricerca si dimostra inequivocabilmente che un supplemento nutrizionale con acido folico (2,5\u00a0mg/d), piridossina (50\u00a0mg/d) e cianocobalamina (1\u00a0mg/d) rispetto al placebo, decrementa il rischio di sviluppare la degenerazione maculare retinica et\u00e0 correlata (AMD) del 34%. Questo dato \u00e8 anche confermato da studi pi\u00f9 datati. Una revisione Cochrane pubblicata nel 2017 non ha confermato l'efficacia di vitamine e supplementi nella prevenzione della degenerazione maculare legata all'invecchiamento.\nIntegratori.\nNegli ultimi anni hanno preso piede nel commercio alcuni integratori alimentari a base di luteina e zeaxantina i quali sono i principali carotenoidi contenuti nella macula. Il primo carotenoide filtra la luce e quindi inibisce gli effetti nocivi delle radiazioni. Si trova nei vegetali verdi o gialli (broccoli, cavoli, spinaci, zucche e piselli); aumenta in quantit\u00e0 con l'andare dell'et\u00e0 e infatti se si assume la luteina di pi\u00f9 nell'infanzia e nella pubert\u00e0 diminuisce l'incidenza dalla malattia.\nLa zeaxantina \u00e8 un carotenoide della famiglia delle xantofille ed \u00e8 presente soprattutto in alimenti come il granoturco, il succo d'arancia, il mango e il tuorlo d'uovo, ai quali conferisce, insieme al carotene, il colore.\nTrattamento laser.\nPer la maculopatia umida il laser pu\u00f2 essere un buon trattamento: utilizza un raggio di luce che elimina i neovasi dal quale fuoriesce il liquido anomalo. Il laser di colore giallo serve per chiudere l'anastomosi responsabile della proliferazione angiomatosa retinica. Si pu\u00f2 intervenire in diversi modi: se per esempio i neovasi sono ben visibili da poco tempo alla fluorangiografia possono essere chiusi con il laser mentre se sono situati al centro della macula e sono presenti da molto tempo \u00e8 necessario procedere in maniera differente.\nQuesta terapia viene fatta in ambulatorio con l'utilizzo del collirio in sede di anestesia.\nIniezioni intravitreali.\nPer bloccare direttamente la proteina VEGF sono stati messi a punto dei farmaci anti-VEGF che inibiscono la formazione di nuovi vasi sanguigni. Con questo trattamento si iniettano farmaci all'interno dell'occhio per stabilizzare lo stato delle retine dei pazienti affetti da DMLE umida. Essi bloccano la nascita dei vasi sanguigni attraverso una serie di iniezioni (1-3 mesi di iniezioni costanti fino al miglioramento) fatte in ambulatorio o in sala operatoria (in alcuni casi). Se ci dovesse essere una ricaduta visiva o se si riscontrasse la presenza del liquido ambiguo \u00e8 importante fare dei nuovi esami OCT-angiografia.\nImpianto di cortisone.\nIl cortisone \u00e8 utilizzato per la cura di uveiti, edema maculare secondario a retinopatia diabetica, edema maculare secondario a occlusione venosa retinica e degenerazione maculare senile (attraverso iniezioni intravitreali). Si pu\u00f2 somministrare in sospensione, attraverso i cristalli di triamcinolone, in soluzione oppure in fase solida, con il desametasone (Ozurdex). Quest'ultimo \u00e8 ci\u00f2 che viene utilizzato maggiormente: \u00e8 una microcompressa che si scioglie lentamente fino a riassorbimento completo. Come per le iniezioni intravitreali precedenti le somministrazioni devono avvenire per 4-5 mesi consecutivi.\nIl desametason \u00e8 un corticosteroide e blocca il fattore di crescita endoteliale vascolare (VEGF) e altre sostanze coinvolte. Gli studi sull'Ozurdex sono stati due, condotti su 1 267 pazienti con maculopatia. Come negli altri studi veniva comparato il desametasone con il placebo, una finta iniezione. Gli effetti positivi si sono presentati dopo 90, 180 giorni: il 23% dei pazienti sottoposti all'esame di vista standard erano riusciti a leggere molte pi\u00f9 lettere della tabella contro il 17% di pazienti curati con placebo. Nel secondo studio le percentuali rimasero stabili: un 22% contro un 12%.\nIl dosaggio e il prolungamento nel tempo del cortisone e della terapia pu\u00f2 portare a degli effetti indesiderati, come l'aumento della pressione intraoculare, l'emorragia congiuntivale (la probabile conseguenza dell'iniezione) e la formazione della cataratta (per eliminare il cortisone in circolo il paziente deve curarsi con un collirio). Infine, il paziente per essere sottoposto a questa terapia non deve essere allergico n\u00e9 all'Ozurdex n\u00e9 ai suoi eccipienti.\nTraslocazione retinica.\nCon l'intervento della traslocazione retinica si ruota, come dice il nome stesso, la retina dell'occhio spostando la macula dove l'epitelio pigmentato non \u00e8 stato ancora danneggiato. \u00c8 un'operazione molto complessa ma nel 30% (delle volte anche il 50%) dei casi riesce a stabilizzare la maculopatia.\nPrima di decidere di portare avanti un'operazione simile il paziente deve fare altri esami per verificare quale sia lo stato della retina nelle altre zone dell'epitelio pigmentato. Nel caso in cui la retina sia in perfette condizioni si porta avanti l'operazione: la retina viene stabilizzata iniettando olio di silicone mentre il laser a 360\u00b0 esegue la corretta adesione. Alla fine la visione dell'occhio sar\u00e0 ruotata e per eliminare questa modifica il chirurgo dovr\u00e0 indurre una rotazione inversa dei muscoli oculari mentre asporter\u00e0 l'olio di silicone.\nTerapia fotodinamica.\nLa terapia fotodinamica \u00e8 spesso usata insieme alle iniezioni intravitreali e per la cura della maculopatia miope e umida. Con questa terapia si inietta endovena una sostanza fotosensibilizante, chiamata Verteporfina, che si accumula selettivamente nei neovasi. La Verteporfina viene attivata attraverso un laser non termico il quale produce le forme reattive dell\u2019ossigeno in grado di distruggere i vasi sanguigni selezionati.\nMessa a punto nell'ambito oncologico la terapia deve essere ripetuta pi\u00f9 volte: 3-4 volte nel corso nel primo anno e 2-3 volte nel secondo anno. Nei tre giorni dopo le sedute \u00e8 importante non esporsi al sole poich\u00e9 la luce potrebbe creare dei danni.\nGli studi sulla Verteporfina, anche detta Visudyne, sono stati sostanzialmente due della durata di due anni: sono stati scelti ben 609 pazienti, alcuni trattati con la terapia fotodinamica mentre altri sono stati sottoposti a un \"non\" trattamento, ovvero il placebo. Dopo aver superato i primi esami, ben 476 soggetti hanno continuato lo studio per altri 5 anni in concomitanza con un altro studio con altri 120 soggetti. Sessantasette di quest'ultimi hanno continuato il trattamento per altri 5 anni.\nAlla fine di questi studi fu riscontrato che una grande percentuale di pazienti dopo un anno dal trattamento miglioravano la loro vista, infatti essi riuscivano a leggere ben 15 lettere disposte su tre linee della tabella ortottica.\nLa Verteporfina \u00e8 ancora in fase di sperimentazione ma la sua efficacia e selettivit\u00e0 \u00e8 stata dimostrata dopo aver appurato quale fosse la giusta dose e la giusta lunghezza d'onda a cui doveva arrivare il raggio laser per distruggere i neovasi.\nCellule staminali.\nIl trattamento ancora sperimentale avviene attraverso il trapianto di cellule epiteliali del pigmento retinico derivato dalle cellule staminali pluripotenti indotte: si preleva un pezzetto di cute da un paziente affetto da degenerazione maculare e si isolano le cellule per trasformarle in cellule della retina. In Giappone sono gli studiosi Masayo Takahashi, Project Leader Riken Center for Development Biology, Kobe City Medical Center General Hospital a occuparsene. In particolare a Roma al Palazzo dell'informazione \u00e8 stato dichiarato da Takahashi: \"Abbiamo effettuato la prima applicazione di cellule staminali pluripotenti nel 2014, su un paziente affetto da degenerazione maculare senile. Le cellule sono state prelevate dalla cute e successivamente trasformate in cellule staminali pluripotenti e apposte al tessuto retinico. Oggi effettuiamo ricerche cliniche per il trapianto allogenico utilizzando cellule derivate da staminali di un donatore. Il nostro obiettivo \u00e8 dimostrare la sicurezza ed efficacia di questa procedura per la cura delle malattie della retina\".\nNella cultura.\nUna donna affetta da degenerazione maculare \u00e8 protagonista di \"Con gli occhi dell'assassino\", film di Guillermo del Toro con Bel\u00e9n Rueda, in cui \u00e8 possibile assistere con gli occhi del malato alla progressiva perdita della vista, in seguito ad attacchi di tensione."}
{"id": "521026", "revid": "773636", "url": "https://it.wikipedia.org/wiki?curid=521026", "title": "Encelado", "text": ""}
{"id": "521027", "revid": "11694", "url": "https://it.wikipedia.org/wiki?curid=521027", "title": "Enceladus", "text": ""}
{"id": "521034", "revid": "154893", "url": "https://it.wikipedia.org/wiki?curid=521034", "title": "1\u00ba Aviere Capo", "text": ""}
{"id": "521037", "revid": "767487", "url": "https://it.wikipedia.org/wiki?curid=521037", "title": "Coppa delle Coppe 1987-1988", "text": "La Coppa delle Coppe 1987-1988 \u00e8 stata la 28\u00aa edizione della competizione calcistica europea Coppa delle Coppe UEFA.\nVenne vinta a sorpresa dagli \"outsider\" belgi del , al loro debutto nelle coppe europee, superando in finale gli olandesi dell'. Da segnalare il cammino dell', squadra della seconda serie italiana giunta fino alle semifinali ed eliminata proprio dai futuri vincitori del torneo: questo \u00e8 tuttora il miglior piazzamento nelle coppe europee di un club non iscritto alla massima categoria nazionale."}
{"id": "521049", "revid": "77358", "url": "https://it.wikipedia.org/wiki?curid=521049", "title": "1\u00b0 Maresciallo", "text": ""}
{"id": "521051", "revid": "729019", "url": "https://it.wikipedia.org/wiki?curid=521051", "title": "Ponte a Serraglio", "text": "Ponte a Serraglio \u00e8 una frazione del comune italiano di Bagni di Lucca, nella provincia di Lucca, in Toscana.\nA Ponte a Serraglio si trova uno dei primi casin\u00f2 d'Europa, risalente al 1839; dall'8 agosto 2009 \u00e8 stato riaperto come primo casin\u00f2 elettronico Kulstar d'Italia. \u00c8 stata anche inaugurata la passerella pedonale che collega il lato del fiume del casin\u00f2 a quello dove \u00e8 presente Villa Fiori, e alcuni hotel turistici."}
{"id": "521054", "revid": "118331416", "url": "https://it.wikipedia.org/wiki?curid=521054", "title": "Giuseppe Montalenti", "text": "Oggetto delle sue ricerche furono la genetica e l'ematologia, la biologia e la riproduzione, l'evoluzione della sessualit\u00e0. Montalenti ader\u00ec pienamente al darwinismo e si batt\u00e9 in un clima intellettuale dominante tutt'altro che facile. In Italia, fu tra i primi a vedere nella teoria dell'evoluzione la svolta nelle dottrine scientifiche sulla cultura moderna, in campo filosofico e sociale. Si occup\u00f2 dei problemi di conservazione della Natura e delle sue risorse: all'Accademia dei Lincei, ribadiva spesso l'importanza della salvaguardia dell'ambiente.\nBiografia.\nFiglio di un noto magistrato, non volle proseguire l'attivit\u00e0 paterna, e fin da ragazzino, come amava raccontare, il trascorrere le estati nel paese di Sciolze vicino a Torino, gli permise di venire in contatto con la natura e il mondo degli animali. Ai primi del Novecento era alquanto anacronistico parlare di riproduzione della specie, e prefer\u00ec dedicarsi agli studi scientifici. Fu cos\u00ec che dopo il liceo, s'iscrisse nel 1923 alla facolt\u00e0 di Scienze naturali dell'Universit\u00e0 degli Studi di Torino; trasferitosi poi l'anno dopo a Roma, si laure\u00f2 nel 1926. Nel 1929 a Montpellier frequent\u00f2 il Laboratorio diretto da Jean-Eug\u00e8ne Bataillon dove affront\u00f2 i primi problemi relativi alla fisiologia della fecondazione e dell'attivazione sperimentale delle uova di anfibi ed echinodermi, studiando l'insorgenza delle malformazioni da ibridazione, accostandosi alla genetica.\nCondusse una serie di ricerche sull'ibridazione interspecifica degli anfibi, perfezionandosi grazie a una borsa di studio conferitagli dalla Fondazione Rockefeller nel 1931, con la quale pot\u00e9 lavorare a Chicago, nel laboratorio di Frank Lillie, e successivamente a Woods Hole, sede del \"Marine Biological Laboratory\", uno dei pi\u00f9 affermati centri di biologia.\nNel 1933, conseguita la libera docenza in zoologia, ottenne la nomina ad assistente all'Universit\u00e0 di Bologna, che conserv\u00f2 sino al 1937. In quegli anni vinse due volte il concorso a cattedra, ma non pot\u00e9 essere chiamato a ricoprirne nessuna perch\u00e9 \nNel 1939 pass\u00f2 alla Stazione Zoologica Anton Dohrn di Napoli e, nel 1940, grazie all'intercessione di Francesco Giordani e Mario Salfi, fu chiamato a coprire a coprire la prima cattedra di Genetica in Italia, istituita dalla Facolt\u00e0 di Scienze dell'Universit\u00e0 di Napoli (che ricopr\u00ec fino al 1960).\nNell'agosto del 1943 era in vacanza con la madre e la sorella nella sua villa di Sciolze in Piemonte ma, diffusasi la notizia che le truppe alleate stavano raggiungendo Napoli, decise di tornare alla Stazione Zoologica per difenderne le sorti in quel travagliato momento. Vi torn\u00f2 dopo un viaggio difficile e fortunoso, assicurando all'Istituto la sua vigile presenza, specialmente nell'ultimo scorcio del conflitto, che vide le forze alleate sostituirsi a quelle tedesche nell'occupazione della citt\u00e0.A Giuseppe Montalenti fu riconosciuto il merito di aver salvato la Stazione Zoologica e le sue strutture, praticamente unico responsabile durante l'evento forse pi\u00f9 critico nella vita di quella Istituzione.\nAll'inizio degli anni cinquanta inizi\u00f2 una serie di ricerche sulla genetica dell'anemia mediterranea, un'emopatia ereditaria piuttosto frequente in alcune aree del nostro Paese caratterizzate da grande diffusione della malaria. Collaborando con gli ematologi della Clinica Medica romana e analizzando gli equilibri genici di varie popolazioni in diverse condizioni ambientali, Montalenti arriv\u00f2 alla soluzione del problema: i microcitemici sono tanto frequenti grazie alla loro minore suscettibilit\u00e0 a contrarre la malaria.\nFu quindi chiamato alla cattedra di genetica dell'Universit\u00e0 di Roma. Dal 1953 al 1958 fu segretario generale dell'Unione Internazionale di Scienze Biologiche, di cui divenne poi Presidente sino al 1961.\nFond\u00f2 un centro di genetica evoluzionistica presso il Consiglio Nazionale delle Ricerche e gli Istituti di genetica delle Universit\u00e0 di Napoli e di Roma. Quello di Roma divenne in seguito un dipartimento e fu intitolato a Charles Darwin. Assieme ad Arnaldi e Geymonat tenne a lungo la Direzione della rivista \"Scientia\".\nPremi e riconoscimenti.\nEbbe importanti riconoscimenti e appartenne a varie e prestigiose Accademie italiane e straniere; tra queste, l'Accademia Nazionale dei Lincei della quale, primo tra i biologi, fu Presidente dal 1980 al 1985.\nA lui \u00e8 intitolato il \"Premio Asti scienza\", manifestazione annuale dedicata alla letteratura scientifica. Le finalit\u00e0 dell'iniziativa sono la diffusione della letteratura scientifica, la promozione della lettura di ambientazione scientifica, la promozione della conoscenza della citt\u00e0 di Asti come sede di facolt\u00e0 universitarie di eccellenza.\nSaggi.\nTra i pi\u00f9 significativi:"}
{"id": "521058", "revid": "767487", "url": "https://it.wikipedia.org/wiki?curid=521058", "title": "Coppa delle Coppe 1988-1989", "text": "La Coppa delle Coppe 1988-1989 \u00e8 stata la 29\u00aa edizione della competizione calcistica europea Coppa delle Coppe UEFA. Venne vinta dal Barcellona nella finale disputata contro la Sampdoria.\nClassifica marcatori.\nLa classifica non tiene conto delle reti segnate nel turno preliminare."}
{"id": "521071", "revid": "2093951", "url": "https://it.wikipedia.org/wiki?curid=521071", "title": "Mara Fullin", "text": "Nel 2015 viene eletta dalla Federazione Italiana Pallacanestro membro della Italia Basket Hall of Fame, nella categoria atlete.\n\u00c8 cofondatrice e vicepresidente dell'associazione no profit L.I.B.A. (\"Legends International Basketball Association\").\nCarriera.\nGiocatrice.\nHa iniziato a giocare ad otto anni, a Venezia, nella societ\u00e0 Laetitia; in seguito \u00e8 passata a Mestre, con lo Junior Basket San Marco.\nClub.\nIn Serie A ha militato con l'A.S. Vicenza e la Pool Comense, con le quali ha vinto 15 Scudetti, 7 Coppe dei Campioni, 4 Coppe Italia, una Adidas Supercup, un mondiale per Club e 3 Scudetti giovanili.\nNazionale.\nCon la Nazionale vanta 199 presenze e 2.296 punti realizzati.\nSi \u00e8 ritirata nel 1998.\nAllenatrice.\n\u00c8 stata, nel 2000, coach della nazionale femminile.\nHa ricoperto anche il ruolo di Team manager della nazionale.\nAttualmente lavora e risiede a Cesena, dove allena le ragazze del Virtus Cesena 2010.\nDal 2017 \u00e8 inoltre maestro federale di Nordic Walking."}
{"id": "521073", "revid": "125608355", "url": "https://it.wikipedia.org/wiki?curid=521073", "title": "Calmucchi", "text": " I calmucchi (o anche calmicchi, kalmyki) sono una popolazione mongolica, il principale gruppo etnico della Calmucchia, regione della Federazione Russa, strettamente imparentata con quella degli oirati (di cui, in pratica, sarebbero nient'altro che il ramo occidentale). I calmucchi hanno vissuto nella Russia europea per circa 400 anni. Nel mondo sono presenti numerose comunit\u00e0 calmucche, come quelle negli Stati Uniti, Francia, Germania, Lituania e Repubblica Ceca, Italia.\nOrigini.\nI calmucchi sono il ramo occidentale degli oirati, le cui antiche terre di insediamento si trovano negli odierni Kazakistan, Russia (Siberia meridionale), Mongolia e Cina. Dopo la caduta della Dinastia Yuan nel 1368, gli oirati emersero come formidabile nemico dei mongoli orientali , della Dinastia Ming e della successiva Dinastia Qing, in una lotta armata durata quasi 400 anni, per il dominio e il controllo sulla Mongolia Interna e la Mongolia Esterna. La lotta fin\u00ec nel 1757, con lo sterminio degli oirati in Zungaria, l'ultimo dei gruppi mongoli a resistere al vassallaggio alla Cina (Grousset, 1970: 502-541).\nIl massacro venne ordinato dall'imperatore Qianlong, che si sentiva tradito dal principe Amursana dei khoit, un nobile oirato che si sottomise all'autorit\u00e0 Manci\u00f9 a condizione di essere nominato Khan . Solo dopo la morte di Dawaci, nel 1759, l'ultimo Khan oirato, l'imperatore Qianlong dichiar\u00f2 la fine delle campagne zungare.\nAll'inizio di quest'era di 400 anni, il popolo Mongolo occidentale si design\u00f2 come oirati d\u00f4rv\u00f4d (\"Alleanza dei Quattro\"). L'alleanza era composta essenzialmente dalle quattro principali trib\u00f9 mongole: ho\u0161uud, coros (o \u010doros), torgud e d\u00f4rv\u00f4d. Collettivamente, gli oirati d\u00f4rv\u00f4d cercarono di porsi come alternativa ai mongoli che erano discendenti patrilineari dell'eredit\u00e0 di Gengis Khan.\nNel perseguire i loro obiettivi militari, gli oirati d\u00f4rv\u00f4d incorporarono spesso delle trib\u00f9 vicine (o frazioni di queste), cos\u00ec che si aveva una notevole fluttuazione nella composizione dell'alleanza, con le trib\u00f9 pi\u00f9 numerose che dominavano o assorbivano quelle pi\u00f9 piccole. Tra le trib\u00f9 pi\u00f9 piccole appartenenti alla confederazione troviamo hoit, bajad e mangit. Anche alcune trib\u00f9 turciche della regione, come telenguet e \u0161ori, si allearono con gli oirati d\u00f4rv\u00f4d .\nAssieme, queste trib\u00f9 vagarono per le piane erbose dell'Asia Interna occidentale, tra il lago Balqa\u0161, nell'odierno Kazakistan orientale, e il Lago Baikal, nell'odierna Russia, a nord della Mongolia centrale, dove piantavano liberamente le loro iurte e badavano alle loro mandrie, greggi, cavalli, asini e cammelli.\nGli antichi antenati degli oirati comprendevano keraiti, najman, merkit e gli oirati originali, tutte trib\u00f9 turco-mongole che vagavano per l'Asia interna occidentale prima della conquista di Genghis Khan. Paul Pelliot tradusse il nome \"torgud\" come \"garde de jour\". Egli scrisse che i torgud dovevano il loro nome o al ricordo della guardia di Genghis Khan o, in quanto discendenti dei keraiti, alla vecchia \"garde de jour\" che esisteva tra essi, come sappiamo dalla Storia segreta dei mongoli, prima che venisse acquisita da Genghis Khan (Pelliot, 1930:30).\nOrigine del nome \"calmucchi\".\nIl nome \"calmucchi\" \u00e8 una parola di origine turca che significa \"resti\" o \"restare\". Le trib\u00f9 turche potrebbero aver usato questo nome gi\u00e0 dal XIII secolo. Il geografo arabo Ibn al-Wardi \u00e8 accreditato come la prima persona ad aver usato il termine in riferimento agli oirati, durante il XIV secolo (Khodarkovsky, 1992:5 \"citando\" Bretschneider, 1910:2:167). I khoja di Khasgaria applicarono il nome agli oirati nei XV secolo (Grousset, 1970:506). Fonti scritte russe menzionano il nome \"tatari colmacchi\" gi\u00e0 nel 1530, e il cartografo Sebastian Muenster (1488-1552) circoscrisse il territorio dei \"kalmuchi\" in una mappa della sua \"Cosmographia\", che venne pubblicata nel 1544. Gli stessi oirati, comunque, non accettarono il nome come proprio.\nMolti tentativi sono stati fatti per tracciare l'etimologia del nome, dal leggendario orientalista Peter Simon Pallas agli studiosi odierni. Alcuni hanno ipotizzato che il nome venne dato agli oirati in un periodo precedente, quando decisero di restare nella regione dell'Altaj, mentre i loro vicini turchici migrarono verso ovest. Altri credono che il nome possa riflettere il fatto che i calmucchi erano gli unici buddisti a vivere in una regione prevalentemente musulmana. Altri ancora sostengono che il nome venne dato a quei gruppi che non fecero ritorno alle loro antiche terre nel 1771.\nNon considerati come mongoli.\nStoricamente, i mongoli orientali hanno considerato gli oirati come non-mongoli. Il nome \"mongoli\", il titolo di \"Khan\", e l'eredit\u00e0 storica connessa a tali nomi e titoli erano rivendicate esclusivamente dai mongoli orientali, le trib\u00f9 khalkha, chahar e t\u00fcmed. Essi consideravano questa pretesa come un diritto di nascita, poich\u00e9 la loro discendenza pu\u00f2 essere fatta risalire direttamente alla Dinastia Yuan mongola e al suo progenitore, Gengis Khan.\nFino alla met\u00e0 del XVII secolo, tutte le trib\u00f9 mongole riconobbero questa rivendicazione e il prestigio politico ad essa collegato. Anche se gli oirati non poterono asserire questa pretesa prima della met\u00e0 del XVII secolo, essi avevano in realt\u00e0 un forte legame con Genghis Khan in virt\u00f9 del fatto che suo fratello, Khasar, era al comando della trib\u00f9 ho\u0161uud.\nIn risposta all'auto designazione dei mongoli occidentali come \"oirati d\u00f4rv\u00f4d\", i mongoli orientali iniziarono a riferirsi a se stessi come \"mongoli d\u00f6chin\" (Quaranta Mongoli), espresso anche come \"d\u00f4\u010din d\u00f4rv\u00f4d ho\u00ebr\" (quaranta quattro due). Ci\u00f2 significa che i mongoli orientali sostenevano di avere quaranta tumen (un'unit\u00e0 di cavalleria composta da 10.000 cavalieri) contro i quattro t\u00fcmen mantenuti dagli oirati d\u00f4rv\u00f4d. Si tratta semplicemente di un altro modo per distinguersi chiaramente dagli oirati (Khodarkovsky, 1992:7). Ironicamente, nei primi anni 1690, gli attacchi degli zungari (stato successore degli oirati d\u00f4rv\u00f4d) contro i mongoli orientali erano cos\u00ec insistenti e feroci, che i loro principi portarono volontariamente il proprio popolo e la Mongolia esterna alla sottomissione allo stato Manci\u00f9.\nFino a poco tempo fa, gli oirati (compresi i calmucchi) non si riconoscevano come mongoli occidentali. Cionondimeno, la stretta relazione tra tutte le popolazioni di lingua mongola, principalmente calmucchi, oirati, khalkha e buriati, risulta evidente da fatti ben consolidati, secondo cui tutti:\nUna recente pubblicazione di studi genetici sui calmucchi sembra anch'essa sostenere la loro origine mongola. I calmucchi, contrariamente ad altre popolazioni euroasiatiche provenienti dalle steppe della Siberia, non si sono mischiati sostanzialmente con i russi e altre popolazioni est-europee:\nReligione.\nI calmucchi sono gli unici abitanti dell'Europa la cui religione nazionale \u00e8 il Buddhismo. Essi abbracciarono il buddhismo Vajrayana nella prima parte del XVII secolo, e seguono tuttora gli insegnamenti del lignaggio Gelugpa (Via Virtuosa). I Gelugpa vengono popolarmente indicati in Occidente, ma non tra i tibetanologi o tra i fedeli, come la setta del Cappello Giallo. Il Buddhismo Vajrayana divenne noto in ambienti anglosassoni nel XIX secolo con il termine dispregiativo di Lamaismo, dal termine tibetano \"lama\", traduzione del sanscrito \"guru\". Prima della loro conversione, i calmucchi praticavano lo sciamanesimo. Tra di loro sono presenti, per\u00f2, minoranze professanti l'Islam o il Giudaismo, in particolare (ma non solo) del tipo caraita.\nLingua.\nPer popolazione, i maggiori dialetti dei calmucchi sono il torgud, d\u00f4rv\u00f4d e buzava (Bormanshinov 1990). Dialetti minori includono il ho\u0161uud e l'olot. I dialetti calmucchi variano alquanto, ma le differenze sono irrilevanti. In generale, la lingua russa ha influenzato di meno i dialetti delle trib\u00f9 nomadi e pastorali calmucche della regione del Volga.\nInvece, i ho\u0161uud (e, pi\u00f9 tardi, i torgud) che migrarono dalla regione del Volga verso il distretto di Sal'sk nella regione del Don presero il nome di buzava (o calmucchi del Don). Il dialetto buzava si \u00e8 sviluppato dalla loro stretta interazione con i russi. Nel 1798 il governo zarista riconobbe i calmucchi come cosacchi del Don, sia a livello militare che amministrativo. Come risultato della loro integrazione nella schiera del Don, il dialetto buzava incorpor\u00f2 molte parole di derivazione russa. (Anon. 1914: 653-660).\nDurante la seconda guerra mondiale, tutti i calmucchi e anche coloro che combattevano nell'esercito sovietico furono confinati in Siberia, dove si sparpagliarono e non gli fu permesso di parlare la lingua calmucca nei luoghi pubblici. Come risultato, la lingua calmucca non venne ufficialmente insegnata alle pi\u00f9 giovani generazioni di calmucchi.\nAl ritorno dall'esilio nel 1957, i calmucchi parlavano e pubblicavano essenzialmente in russo. Di conseguenza, le generazioni pi\u00f9 giovani di calmucchi parlavano primariamente il russo e non la loro lingua nativa. Questo \u00e8 materia di preoccupazione popolare. Negli ultimi anni, sono stati fatti dei tentativi dal governo calmucco per ridare vita alla lingua calmucca. In questo senso alcune leggi sono state approvate e riguardano l'uso del calmucco sulle insegne dei negozi; per esempio, sulle porte d'entrata, le parole \"entrata\" e \"spingere-tirare\" sono scritte in calmucco.\nIl tentativo di ristabilire la lingua calmucca ha sub\u00ecto dei contrattempi. Di recente, la Compagnia di Radiodiffusione televisiva russa ha tagliato il tempo di messa in onda dedicato ai programmi in lingua calmucca in radio e in televisione, scegliendo invece di acquistare dei programmi pre-prodotti, come le produzioni in lingua inglese. La misura \u00e8 stata intrapresa per ridurre i costi di produzione.\nSistema di scrittura.\nNel XVII secolo, Zaya Pandita, un monaco lamaista che apparteneva alla trib\u00f9 ho\u0161uud, invent\u00f2 un alfabeto chiamato Todo Bichig (alfabeto chiaro). L'alfabeto, che si basava sull'alfabeto classico mongolo, foneticamente catturava la lingua oirat. Nel tardo XIX secolo e nei primi anni del XX, il Todo Bichig cadde in disuso finch\u00e9 i calmucchi lo abbandonarono nel 1923 e introdussero l'alfabeto cirillico russo. Ma molto presto, intorno agli anni trenta, gli studiosi della lingua calmucca introdussero un alfabeto latino modificato, che non \u00e8 durato a lungo."}
{"id": "521078", "revid": "978461", "url": "https://it.wikipedia.org/wiki?curid=521078", "title": "Santissima Nativit\u00e0 di Ges\u00f9", "text": ""}
{"id": "521080", "revid": "198277", "url": "https://it.wikipedia.org/wiki?curid=521080", "title": "Coppa delle Coppe 1989-1990", "text": "La Coppa delle Coppe 1989-1990 \u00e8 stata la 30\u00aa edizione della competizione calcistica europea Coppa delle Coppe UEFA. Venne vinta dalla nella finale vinta contro l' a G\u00f6teborg."}
{"id": "521081", "revid": "1318658", "url": "https://it.wikipedia.org/wiki?curid=521081", "title": "Dispositivo", "text": ""}
{"id": "521082", "revid": "1924342", "url": "https://it.wikipedia.org/wiki?curid=521082", "title": "Aung San Suu Kyi", "text": "Il suo impegno politico ebbe inizio nel 1988, quando ritorn\u00f2 in Birmania dopo molti anni trascorsi all'estero. Quell'anno fu uno dei fondatori e primo segretario generale della Lega Nazionale per la Democrazia (LND), partito di opposizione alle dittature militari che hanno caratterizzato la storia birmana a partire dal 1962, e nel 1989 fu posta per la prima volta agli arresti domiciliari dalla giunta militare. Era ancora agli arresti quando l'anno dopo l'LND trionf\u00f2 alle elezioni conquistando l'81% dei seggi, ma i militari rifiutarono di cedere il potere e annullarono le elezioni. Nel 2003 scamp\u00f2 all'agguato nel quale persero la vita circa 70 sostenitori dell'LND. Trascorse quasi 15 anni in carcere o agli arresti domiciliari tra il 1989 e il 2010, anno in cui fu definitivamente liberata.\nCon il suo partito vinse con ampio margine le elezioni suppletive del 2012 e soprattutto quelle del novembre 2015, considerate le prime consultazioni libere tenutesi nel Paese dal 1962. Nel marzo 2016 le furono affidati diversi Ministeri e in aprile fu nominata Consigliere di Stato, una delle cariche politiche pi\u00f9 importanti in Birmania. Pur rimanendo molto popolare in Birmania, \u00e8 stata in seguito molto criticata a livello internazionale per la sua politica di governo, incapace di fermare la dura repressione dell'esercito nei confronti di alcune minoranze, in particolare quella dei Rohingya. Tra le accuse mosse nei suoi confronti vi fu quella di aver avallato i massacri commessi dai militari rifiutandosi di ammettere che fossero da considerare un genocidio. Rimase in carica fino al colpo di Stato militare del 1\u00ba febbraio 2021, che ne ha provocato la destituzione e l'arresto.\nBiografia.\nOrigini e formazione.\nFiglia del generale Aung San (capo della fazione nazionalista del Partito Comunista della Birmania, di cui fu segretario dal 1939 al 1941) e di Khin Kyi. Suo padre, uno dei principali esponenti politici birmani, dopo aver negoziato l'indipendenza della nazione dal Regno Unito nel 1947, fu infatti ucciso da alcuni avversari politici nello stesso anno, lasciando la bambina di appena due anni, oltre che la moglie e altri due figli, uno dei quali sarebbe morto in un incidente.\nDopo la morte del marito, Khin Kyi, la madre di Aung San Suu Kyi, divenne una delle figure politiche di maggior rilievo in Birmania, tanto da diventare ambasciatrice in India nel 1960. Aung San Suu Kyi fu sempre presente al fianco della madre, la segu\u00ec ovunque ed ebbe la possibilit\u00e0 di frequentare le migliori scuole indiane e successivamente inglesi, tanto che nel 1967, presso il St Hugh's College di Oxford, consegu\u00ec la prestigiosa laurea in Filosofia, Scienze Politiche ed Economia. Continu\u00f2 poi i suoi studi a New York, dove lavor\u00f2 per le Nazioni Unite e dove incontr\u00f2 il suo futuro marito, Michael Aris, studioso di cultura tibetana, che spos\u00f2 nel 1971 e col quale ebbe due figli, Alexander nel 1972, e Kim nel 1977. Ritorn\u00f2 in Birmania nel 1988 per accudire la madre gravemente malata.\nL'impegno politico e sociale.\nQuell'anno la Birmania era scossa da un grande movimento di protesta che port\u00f2 in luglio alle dimissioni del dittatore militare Ne Win, il quale deteneva il potere dal colpo di Stato del 1962. Il potere rimase comunque ai militari, le proteste continuarono e culminarono nella rivolta 8888 che ebbe inizio l'8 agosto 1988 a Rangoon e si estese in tutto il Paese. Fortemente influenzata dagli insegnamenti del Mahatma Gandhi e dai concetti buddisti, Aung San Suu Kyi ader\u00ec alle proteste e il suo primo atto fu il 15 agosto la lettera aperta con cui chiese al governo la formazione di un comitato per preparare libere elezioni. Il 26 agosto tenne un comizio alla Pagoda Shwedagon davanti a mezzo milione di persone, diventando subito un simbolo del movimento democratico nazionale. Le proteste aumentarono e il 18 settembre l'esercito mise in atto un colpo di Stato guidato da Saw Maung, un generale particolarmente vicino alle posizioni dell'ex dittatore Ne Win, che impose la legge marziale e si mise a capo della giunta militare chiamata Consiglio di Stato per la Restaurazione della Legge e dell'Ordine. I militari stroncarono le proteste con la violenza e a fine mese si contarono circa morti tra i dimostranti, dei quali nella sola Rangoon.\nNel suo primo comunicato, la nuova giunta militare annunci\u00f2 la volont\u00e0 di indire elezioni democratiche con il sistema multipartito. In vista delle future elezioni, la Lega Nazionale per la Democrazia (LND) fu fondata il 27 settembre 1988 da importanti ex militari democratici e da Aung San Suu Kyi, che fu eletta segretario generale. Malgrado la proibizione del regime, nei mesi successivi Suu Kyi tenne diversi comizi in giro per il Paese. Il 20 luglio 1989, il regime militare la confin\u00f2 agli arresti domiciliari senza averla processata e in seguito le diede la possibilit\u00e0 di lasciare il Paese, ma Aung San Suu Kyi rifiut\u00f2 la proposta di andarsene. In quel periodo alcuni degli anziani militari democratici che avevano fondato l'LND lasciarono il partito in contrasto con le posizioni radicali di Aung San Suu Kyi, la quale ebbe invece il supporto dei giovani attivisti del partito.\nIl regime militare fiss\u00f2 per il maggio 1990 le elezioni generali, che videro la schiacciante vittoria della Lega Nazionale per la Democrazia di Aung San Suu Kyi, la quale sarebbe quindi diventata primo ministro; tuttavia i militari mantennero il potere con la forza, annullando il voto popolare. Quell'anno le fu assegnato il premio Sakharov per la libert\u00e0 di pensiero e l'anno successivo vinse il premio Nobel per la Pace, che fu ritirato dai suoi figli; invest\u00ec i soldi del premio in un \"trust\" per costituire un sistema sanitario e di istruzione a favore del popolo birmano. Sempre nel 1991, Suu Kyi e il presidente dell'LND Tin Oo, che erano ancora agli arresti domiciliari, furono espulsi dal partito dopo che la giunta aveva minacciato di scioglierlo se i due non fossero stati espulsi.\nGli arresti domiciliari.\nGli arresti domiciliari le furono revocati nel 1995 e fu reintegrata nel partito, rimase comunque in uno stato di semilibert\u00e0 e non pot\u00e9 mai lasciare il Paese perch\u00e9 in tal caso le sarebbe stato negato il ritorno in Myanmar. Nonostante le pressioni del governo statunitense, del segretario generale delle Nazioni Unite Kofi Annan e di papa Giovanni Paolo II, in seguito ai suoi familiari non fu mai permesso di visitarla. Al marito, che l'avrebbe incontrata per l'ultima volta nel dicembre 1995 , nel 1997 fu diagnosticato il cancro che nel 1999 lo avrebbe ucciso, lasciando Aung San Suu Kyi vedova.\nNel 2002, a seguito di forti pressioni delle Nazioni Unite, ad Aung San Suu Kyi fu riconosciuta una maggiore libert\u00e0 d'azione in Myanmar, ma il 30 maggio 2003, mentre si trovava in un convoglio automobilistico con numerosi sostenitori dell'LND, alcune centinaia di persone collegate ai militari tesero un agguato e massacrarono circa 70 degli attivisti per la democrazia, e riusc\u00ec a salvarsi solo grazie alla prontezza di riflessi del suo autista Ko Kyaw Soe Lin, ma fu di nuovo messa agli arresti domiciliari. Da quel momento la sua salute and\u00f2 peggiorando, tanto da richiedere interventi e ricoveri ospedalieri. Il \"caso\" Aung San Suu Kyi incominci\u00f2 a essere un argomento internazionale, tanto che gli Stati Uniti d'America e l'Unione europea fecero grosse pressioni sul governo del Myanmar per la sua liberazione, ma gli arresti domiciliari furono rinnovati per un anno nel 2005 e ulteriormente nel 2006 e nel 2007.\nL'importanza e lo spessore morale delle sue azioni in favore dei diritti umani raggiunsero vasti consensi nell'opinione pubblica globale e nei pi\u00f9 prestigiosi ambienti culturali. Nel 2000 le fu attribuita una laurea honoris causa in filosofia dall'Universit\u00e0 di Bologna che pot\u00e9 ricevere ufficialmente solo il 30 ottobre 2013. Il 9 novembre 2007, lasci\u00f2 l'abitazione dove era confinata agli arresti domiciliari. Per il suo impegno per i diritti umani, il 6 maggio 2008 il Congresso degli Stati Uniti le ha conferito la sua massima onorificenza: la Medaglia d'oro del Congresso.\nIl 3 maggio 2009 un mormone statunitense, John William Yettaw, attraversando il lago Inya a nuoto raggiunse la casa in cui era costretta agli arresti domiciliari. A seguito di ci\u00f2 il 14 maggio la giunta militare arrest\u00f2 e il 18 successivo process\u00f2 Aung San Suu Kyi per violazione degli arresti domiciliari. Il termine dei domiciliari e la liberazione dell'attivista birmana dall'ultimo arresto sarebbero scaduti il 21 maggio. Secondo buona parte della stampa internazionale e la stessa Lega Nazionale per la Democrazia, l'impresa di Yettaw fu il pretesto fornito alla giunta militare per mettere fuori gioco Aung San Suu Kyi prima di sottoporre il popolo birmano alla votazione di un referendum per l'approvazione di un testo costituzionale che, di fatto, sanc\u00ec la continuazione del potere dei militari sotto forme civili, escludendo del tutto la Lega nazionale per la democrazia. L'11 giugno Aung San Suu Kyi fu nuovamente condannata a tre anni di lavori forzati per violazione della normativa della sicurezza, che furono poi commutati dalla giunta militare in 18 mesi di arresti domiciliari.\nLa liberazione e la carriera politica.\nIl 13 novembre 2010 Aung San Suu Kyi fu liberata. Il 1\u00ba aprile 2012 ha ottenuto un seggio al parlamento birmano.\nIl 16 giugno 2012 ha ritirato il premio Nobel per la Pace che aveva vinto nel 1991. Successivamente ha iniziato a visitare vari Paesi, dato che le era stato finalmente concesso il permesso dal Governo birmano. Si \u00e8 recata in Inghilterra dal figlio e, in seguito, anche in Francia.\nL'11 novembre 2015 la Lega Nazionale per la Democrazia ottiene nelle elezioni 291 seggi. Si \u00e8 trattato delle prime elezioni libere dal colpo di Stato del 1962 (escludendo le elezioni del 1990 ignorate dalla giunta militare). Dal 30 marzo 2016, con l'insediamento del governo formato da Htin Kyaw, diventa Ministro degli Affari esteri, della Pubblica Istruzione, dell'Energia elettrica e dell'Energia e Ministro dell'Ufficio del Presidente. Il 6 aprile successivo lascia i dicasteri della Pubblica Istruzione, dell'Energia elettrica e dell'Energia per diventare Consigliere di Stato (una sorta di Primo ministro) e agire come una sorta di presidente \"de facto\" del Paese.\nIl colpo di Stato militare, l'arresto e la condanna.\nIl 1\u00ba febbraio 2021 viene arrestata e detenuta in una prigione di Naypydaw insieme al presidente Win Myint, nell'ambito di un colpo di Stato promosso dalle forze armate del Paese, in protesta contro l'esito delle elezioni generali del novembre 2020 vinte nuovamente dalla Lega Nazionale per la Democrazia (LND), ritenute dai militari fraudolente. Nei mesi successivi rimase segregata agli arresti nella capitale e fu posta sotto imputazione con le accuse di corruzione, possesso illegale di walkie-talkie e violazione delle leggi sui disastri nazionali, sul segreto di Stato e sull'emergenza per il coronavirus.\nIl 6 dicembre 2021 viene condannata a quattro anni di reclusione: due anni per sedizione e due anni per aver violato le restrizioni sul coronavirus durante la campagna elettorale. Insieme a lei, \u00e8 stato condannato anche l\u2019ex presidente birmano Win Myint. A seguito del perdono da parte del capo del governo militare, la pena di Aung San Suu Kyi \u00e8 stata ridotta a due anni.\nMobilitazioni internazionali e progetti artistici dedicati.\nIn tutto il mondo Aung San Suu Kyi \u00e8 diventata un'icona della non-violenza e pace, tanto che numerosi artisti musicali, tra cui Damien Rice, gli U2, i R.E.M., i Green Day e i Coldplay, hanno espresso solidariet\u00e0 nei suoi confronti e le hanno dedicato brani musicali per sostenere la sua causa; nel 2003 le fu assegnato sia l'MTV Europe Music Award che il Premio Nazionale Alghero Donna di Letteratura e Giornalismo, sezione \"Premio Speciale della Giuria\". In particolar modo, gli U2 le dedicano il brano intitolato \"Walk On\" (\"Vai avanti\"). Per questo motivo era illegale importare, detenere o ascoltare in Birmania l'album della band irlandese \"All That You Can't Leave Behind\", in cui \u00e8 contenuto tale brano. \nNel 1997 il sassofonista Wayne Shorter e il pianista Herbie Hancock incisero sull'album \"1+1\" un tema intitolato \"Aung San Suu Kyi\" che vinse il Grammy Award come Migliore composizione jazz.\nGuy Delisle ha realizzato nel 2007 la graphic novel \"\"Cronache birmane\" (titolo originale \"Chroniques Birmanes\"\"), in cui narra di quando, con la moglie Nad\u00e8ge (medico di Medici senza frontiere) e il figlio, ha vissuto per un periodo in vicinanza dell'abitazione in cui Aung San Suu Kyi scontava gli arresti domiciliari.\nNel 2009 Claudio Canal metteva in scena a Torino \"Ostaggio Perfetto -Aung San Suu Kyi\", con Vesna S\u010depanovi\u0107.\nNel 2011 il popolare regista francese Luc Besson ha diretto il film \"The Lady\" incentrato sulla vita del premio Nobel birmano.\nNel 2014 Marco Martinelli ha scritto il testo teatrale \"Vita agli arresti di Aung San Suu Kyi\", pubblicato da Luca Sossella Editore, e l'ha messo in scena con il Teatro delle Albe-Ravenna Teatro, per l'interpretazione di Ermanna Montanari, con il patrocinio di Amnesty International e della Associazione Italia-Birmania. Per la regia e l'interpretazione, Martinelli e Montanari hanno vinto il Premio Franco Enriquez 2015.\nNel 2017 lo stesso Martinelli ne ha tratto un film con lo stesso titolo, interpretato, oltre che da Montanari, da Sonia Bergamasco e Elio De Capitani, che ha debuttato il 17 giugno in anteprima mondiale al Biografilm Festival di Bologna.\nControversie.\nIl genocidio dei Rohingya.\nNel settembre 2017 \u00e8 stata oggetto di critiche da parte di un'altra Premio Nobel per la pace, la pakistana Malala Yousafzai, che, a proposito delle violenze perpetrate dall'esercito birmano contro la minoranza musulmana Rohingya, ha chiesto \"Condanni violenze contro Rohingya\" attraverso un tweet. Anche il ministro degli esteri britannico Boris Johnson ha \"avvertito\" la leader birmana che questi fatti stavano \"sporcando\" la reputazione del Paese. Le forze di sicurezza birmane, invece, accusano i ribelli Rohingya dell'incendio dei villaggi e delle atrocit\u00e0 contro la loro stessa gente nello Stato di Rakhine.\nNumerose altre proteste si sono succedute nel 2017 sullo scacchiere internazionale contro Aung San Suu Kyi e il suo comportamento giudicato indifferente - quando non propriamente ostile - nei confronti dei musulmani Rohingya. Di tali contestazioni si sono resi protagonisti artisti come Bono degli U2 e Bob Geldof, mentre istituzioni come il Comune di Oxford, il sindacato britannico Unison e l'Universit\u00e0 di Bristol hanno ritirato le onorificenze precedentemente concesse. Alcuni esperti di crimini di Stato dell'Universit\u00e0 di Londra Queen Mary hanno sostenuto che Suu Kyi sta \"legittimando questo genocidio\" in Myanmar e che nonostante la continua persecuzione \u00ab\"non vuole neanche ammettere, figuriamoci provare a bloccare, la conclamata campagna di stupri, omicidi e distruzione perpetrata da parte dell'esercito ai danni dei villaggi Rohingya\"\u00bb, popolo al quale non vuole neppure concedere la cittadinanza. Nel dicembre 2017 il governo birmano ha inoltre negato l'accesso a Yanghee Lee, relatore speciale delle Nazioni Unite per i diritti umani in Myanmar e anche a diverse Ong per fornire assistenza umanitaria.\nIl 27 settembre 2018 il parlamento del Canada ha decretato, con votazione unanime, la revoca della sua cittadinanza onoraria canadese. Il 12 novembre 2018 Amnesty International le ha revocato il premio \"Ambasciatore della coscienza\" a Aung San Suu Kyi, accusandola di non aver sufficientemente salvaguardato i diritti umani nel suo Paese. Nel 2019 il Gambia (Stato africano a maggioranza musulmana), denuncia formalmente Aung San Suu Kyi alla Corte internazionale di giustizia con l'accusa di genocidio verso i Rohingya.\nNel 2019, Aung San Suu Kyi \u00e8 apparsa davanti alla Corte internazionale di giustizia dove ha difeso l'esercito birmano dalle accuse di genocidio contro i Rohingya. In un discorso di oltre 3.000 parole, Suu Kyi non ha usato il termine \"Rohingya\" per descrivere il gruppo etnico. Ha affermato che le accuse di genocidio erano \"incomplete e fuorvianti\", sostenendo che la situazione era in realt\u00e0 una risposta militare birmana agli attacchi dell'Esercito della Salvezza Arakan Rohingya. Ha anche messo in dubbio come ci potesse essere un \"intento genocida\" quando il governo birmano aveva aperto le indagini e ha anche incoraggiato i Rohingya a tornare dopo essere stati sfollati. Tuttavia, gli esperti hanno ampiamente criticato le indagini birmane come non sincere, con i militari che si sono dichiarati innocenti e il governo che ha impedito la visita degli incaricati delle Nazioni Unite. Anche molti Rohingya non sono tornati a causa del pericolo e della mancanza di diritti in Myanmar.\nNel gennaio 2020, la Corte internazionale di giustizia ha deciso che esisteva un \"rischio reale e imminente di un pregiudizio irreparabile per i diritti\" dei Rohingya. La corte ha anche ritenuto che gli sforzi del governo birmano per porre rimedio alla situazione \"non sembrano sufficienti\" per proteggere i Rohingya. Pertanto, la corte ha ordinato al governo birmano di prendere \"tutte le misure in suo potere\" per proteggere i Rohingya da azioni genocide. La corte ha anche incaricato il governo birmano di conservare le prove e di riferire alla corte a intervalli tempestivi sulla situazione."}
{"id": "521084", "revid": "124437147", "url": "https://it.wikipedia.org/wiki?curid=521084", "title": "Hermagor-Pressegger See", "text": "Hermagor-Pressegger See (in sloveno \"\u0160mohor-Prese\u0161ko jezero\") \u00e8 un comune austriaco di 6 840 abitanti nel distretto di Hermagor, in Carinzia, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\n\u00c8 l'unico capoluogo di distretto austriaco che confina con l'Italia.\nGeografia fisica.\nIl comune si trova nella bassa Gailtal, vicino al confine con l'Italia, ed \u00e8 delimitato a nord dalle Alpi della Gail e a sud dalle Alpi Carniche. Nel territorio comunale si trova il Lago di Pressegger (in tedesco \"Pressegger See\"), uno dei pi\u00f9 caldi dell'Austria.\nStoria.\nCome dimostrano reperti rinvenuti, l'area in cui sorge Hermagor era popolata sin da prima dell'annessione all'Impero romano da popolazioni celtiche; si trattava di un importante nodo commerciale presso cui transitavano i minerali ferrosi diretti verso il Mediterraneo. Il nome Hermagor, menzionato per la prima volta in un documento del 1169, deriva da sant'Ermacora, primo vescovo e patrono del patriarcato di Aquileia a cui era soggetta questa zona nell'Alto Medioevo. Nel 1288 l'insediamento ottenne i diritti di mercato. Come altre localit\u00e0 della Gailtal, Hermagor venne devastata dagli ottomani durante il XV secolo.\nNel 1779 il botanico Franz Xaver von Wulfen scopr\u00ec il fiore \"Wulfenia carinthiaca\" sul Gartnerkofel, la vetta che domina la citt\u00e0. Hermagor divenne capoluogo di distretto nel 1868, venne elevato al rango di citt\u00e0 nel 1930 e inglob\u00f2 il comune soppresso di M\u00f6schach nel 1958. Il comune di Hermagor-Pressegger See \u00e8 stato istituito nel 1973 con la fusione dei comuni soppressi di Egg, Mitschig, G\u00f6rtschach, Hermagor e Rattendorf.\nEconomia.\nLa principale attivit\u00e0 economica del comune \u00e8 il turismo, che d'estate si concentra lungo le rive del Lago di Pressegger mentre d'inverno si sviluppa nel comprensorio sciistico del passo di Pramollo (in tedesco \"Nassfeld\"). La localit\u00e0 di Tr\u00f6polach si trova ai piedi del comprensorio, che \u00e8 il pi\u00f9 ampio della Carinzia, e ne costituisce il punto d'accesso in quanto, oltre che con la strada, si pu\u00f2 raggiungere direttamente il passo anche con la cabinovia Millennium-Express, una delle pi\u00f9 lunghe delle Alpi."}
{"id": "521094", "revid": "62244", "url": "https://it.wikipedia.org/wiki?curid=521094", "title": "Coppa delle Coppe 1990-1991", "text": "La Coppa delle Coppe 1990-1991 \u00e8 stata la 31\u00aa edizione della competizione calcistica europea Coppa delle Coppe UEFA. Venne vinta dal Manchester United nella finale disputata contro il . Fu il primo successo internazionale per i club inglesi dopo la fine della squalifica di 5 anni inflitta dall'UEFA a causa della strage dell'Heysel.\nTurno preliminare.\nHajduk Spalato squalificato.\nClassifica marcatori.\nN.B.\nLa classifica non tiene conto delle reti segnate nel turno preliminare."}
{"id": "521114", "revid": "547992", "url": "https://it.wikipedia.org/wiki?curid=521114", "title": "Bernardo Rucellai", "text": "Biografia.\nCome il padre esercit\u00f2 alcuni pubblici uffici e nel contempo fu un mecenate munifico, scrivendo talvolta opere eleganti.\nNel 1466 si spos\u00f2 con Nannina de' Medici, sorella maggiore di Lorenzo il Magnifico, imparentando cos\u00ec le due importanti famiglie fiorentine. Di questo sposalizio, passato alle cronache per lo sfarzo e la ricchezza dei festeggiamenti, ci \u00e8 giunto un puntuale rendiconto di spesa, con un elenco enorme di vivande consumate.\nApr\u00ec i giardini del suo palazzo, gli Orti Oricellari, ai pi\u00f9 illustri letterati dell'epoca, come Gian Giorgio Trissino, che vi rappresento' la tragedia \"Sofonisba,\" o Niccol\u00f2 Machiavelli, che qui lesse i suoi \"Discorsi\". In questo luogo si ritrov\u00f2 l'Accademia Neoplatonica dopo la morte di Lorenzo il Magnifico (1492). Il gruppo d'intellettuali, dei primi anni del Cinquecento, ha fortemente influenzato anche il pensiero di Machiavelli e Guicciardini. Nell'interpretazione del ruolo della religione Rucellai e i suoi amici anticiperanno un concetto molto caro a Machiavelli: occupare una funzione civile. Come ha affermato lo specialista di Rucellai : Battista Liserre . \nL'Accademia degli Orti Oricellari continu\u00f2 con i suoi figli Palla e Giovanni, ma ebbe alterne fortune per via dei discorsi politici che vi si facevano: non di rado vi si tessevano gli elogi della Repubblica, rispetto alla signoria medicea, facendo per ben due volte piombare su questi raduni l'accusa di congiura, con i conseguenti scioglimenti e punizione dei partecipanti (tra i quali comparve due volte, seppur con pene lievi, il Machiavelli).\nBernardo fu un diligente scrittore di argomento storico nel \"De urbe Roma\", sulle antichit\u00e0 della citt\u00e0, nel \"De bello italico\" sulla spedizione di Carlo VIII in Italia e nella \"Historia de bello pisano\" sulla guerra che port\u00f2 alla conquista di Pisa."}
{"id": "521115", "revid": "767487", "url": "https://it.wikipedia.org/wiki?curid=521115", "title": "EDO RAM", "text": "La EDO RAM, acronimo di \"Extended Data Out Random Access Memory\", o EDO DRAM, \u00e8 un tipo di DRAM che permette un accesso pi\u00f9 veloce ai dati utilizzando un buffer dati doppio. \u00c8 una memoria dinamica ad accesso casuale che riduce di circa il 10% il tempo di accesso rispetto alle DRAM standard utilizzando tecniche che migliorano l'indirizzamento aumentando le prestazioni del 5% in presenza di cache oppure del 30-50% in assenza di cache di secondo livello."}
{"id": "521116", "revid": "767487", "url": "https://it.wikipedia.org/wiki?curid=521116", "title": "Baoji", "text": "Baoji (cinese: \u5b9d\u9e21; pinyin: B\u01ceoj\u012b) \u00e8 una citt\u00e0-prefettura della Cina nella provincia dello Shaanxi.\nHa una popolazione di 800.000 abitanti. L'area metropolitana ne conta 3.600.000. Circondata su tre lati da montagne si affaccia a est su una vallata.\nBaoji \u00e8 situata sulla via della seta sul fiume Wei."}
{"id": "521117", "revid": "767487", "url": "https://it.wikipedia.org/wiki?curid=521117", "title": "De Havilland Spectre", "text": "Il de Havilland Spectre era un motore a razzo prodotto dall'azienda britannica de Havilland Engine Company negli anni cinquanta. \nEsso fu uno degli elementi realizzati per gli apparati propulsori misti a razzo e getto previsti per gli intercettori della RAF Saunders-Roe SR.53 ed SR.177 rimasti allo stadio sperimentale. Fu anche scelto da Sergio Stefanutti per il suo progetto di intercettore Aerfer Leone. Era un motore che bruciava kerosene e perossido di idrogeno (acqua ossigenata). La spinta poteva essere controllata dal 10 al 100% raggiungendo le 8\u00a0000 lbf (35,6 kN) di spinta alla potenza massima. Il motore poteva anche essere avviato e spento pi\u00f9 volte durante il volo."}
{"id": "521119", "revid": "61024", "url": "https://it.wikipedia.org/wiki?curid=521119", "title": "Barnab\u00f2 Visconti", "text": ""}
{"id": "521120", "revid": "99185", "url": "https://it.wikipedia.org/wiki?curid=521120", "title": "Teoria del Punto Omega", "text": ""}
{"id": "521121", "revid": "767487", "url": "https://it.wikipedia.org/wiki?curid=521121", "title": "Punto Omega", "text": "Punto Omega \u00e8 un termine coniato dallo scienziato gesuita francese Pierre Teilhard de Chardin per descrivere il massimo livello di complessit\u00e0 e di coscienza verso il quale sembra che l'universo tenda nella sua evoluzione. Teilhard de Chardin postula la somiglianza di Punto Omega con il Logos cristiano: Cristo che accoglie tutte le cose in S\u00e9. L'idea del Punto Omega \u00e8 stata ripresa in scritti successivi, come quelli di John David Garcia (1971), Paolo Soleri (1981), Frank Tipler (1994) e Juergen Schmidhuber (2018). Quest'ultimo - in un\u2019intervista a \u201cLab\u201d di Repubblica del 2018 - usa il termine Punto Omega per descrivere ci\u00f2 che egli sostiene sia \u201cil momento in cui credo avremo una vera Superintelligenza artificiale, che cambier\u00e0 tutto\u201d. Alcuni hanno sostenuto che si tratta, soprattutto per quanto riguarda le tesi di Tipler, di pseudoscienza.\nDescrizione.\nSecondo la teoria che Teilhard de Chardin ha chiamato legge di complessit\u00e0 e coscienza, l'universo \u00e8 in costante evoluzione verso livelli pi\u00f9 elevati di complessit\u00e0 e di coscienza che vanno dalla geosfera, alla biosfera e alla noosfera. Per Teilhard de Chardin l'universo, se \u00e8 attratto da un punto supremo di complessit\u00e0 e coscienza, non pu\u00f2 che muoversi nella direzione di una crescente complessit\u00e0 e di una crescente coscienza.\nPer questo Teilhard de Chardin postula il concetto di \u201cPunto Omega\u201d come il punto supremo di complessit\u00e0 e di coscienza, che non \u00e8 solo il punto di arrivo del processo evolutivo, ma la causa per la quale l'universo si muove nella direzione della complessit\u00e0 e della coscienza. In altre parole, il Punto Omega \u00e8 il massimo della complessit\u00e0 e della coscienza ed \u00e8 indipendente dall'universo che si evolve: il Punto Omega \u00e8 dunque trascendente.\nInterpretando l'universo secondo questi criteri, Teilhard de Chardin colloc\u00f2 il Punto Omega all'interno dell'ortodossia del Dio Cristiano, che \u00e8 trascendente rispetto al creato. Per Teilhard de Chardin il Punto Omega \u00e8 il Logos ossia Ges\u00f9 Cristo, il quale \u00e8 \u201cDio da Dio\u201d, \u201cLuce da Luce\u201d, \u201cDio vero da Dio vero\u201d e \u201cattraverso di Lui tutte le cose furono create\u201d (Gv. 1).\nI cinque attributi.\nNel libro \"Il fenomeno umano\" (\"Le Ph\u00e9nom\u00e8ne Humain\", 1955), Teilhard de Chardin descrive i cinque attributi del Punto Omega:"}
{"id": "521127", "revid": "271907", "url": "https://it.wikipedia.org/wiki?curid=521127", "title": "Terza internazionale", "text": ""}
{"id": "521129", "revid": "14691", "url": "https://it.wikipedia.org/wiki?curid=521129", "title": "Alice Pleasance Liddell", "text": ""}
{"id": "521131", "revid": "7336", "url": "https://it.wikipedia.org/wiki?curid=521131", "title": "Prima internazionale", "text": ""}
{"id": "521136", "revid": "1501558", "url": "https://it.wikipedia.org/wiki?curid=521136", "title": "Salusa Secundus", "text": "Salusa Secundus \u00e8 un pianeta del ciclo di Dune dello scrittore Frank Herbert.\nSalusa era la capitale originale dell'Impero e il luogo d'origine della Casa Corrino, ma in seguito divenne il pianeta prigione dell'imperatore Padishah Shaddam IV.\nCaratteristiche.\nSalusa Secundus \u00e8 un mondo dalle terribili condizioni climatiche, in cui sopravvivere \u00e8 difficile e solo i pi\u00f9 forti vi riescono. Originariamente era il pianeta capitale dell'impero, un mondo ospitale e accogliente dal quale la Casa Corrino amministrava tutti i mondi ad essa legati.\nLe terribili condizioni avverse alla vita sono la conseguenza dell'attacco di una Casa (di cui non si conosce il nome perch\u00e9 cancellata dalla storia) con le armi nucleari, bandite dalla Grande Convenzione che regola i rapporti tra le Grandi Case. Questo avviene nel 1487 AG (after Guild, dopo la Gilda).\nSuccessivamente al devastante attacco la Casa Corrino e tutta l'amministrazione imperiale si trasferirono su Kaitain, lasciando il pianeta al suo destino.\nProprio per i racconti e le leggende nate intorno all'asprezza di Salusa, Liet Kynes, figlio del planetologo imperiale Pardot Kynes, partir\u00e0 per un lungo periodo, insieme ai contrabbandieri capitanati da Dominic Vernius, per esplorarne i territori gi\u00e0 visitati dal padre.\nNel susseguirsi del romanzo di Dune si capisce come le terribili condizioni del pianeta siano sfruttate dalla Casa imperiale per addestrare i terribili Sardaukar, i soldati fedeli all'imperatore, terrore di tutte le Grandi Case. Solo i Fremen, guidati dal Messia Paul Atreides, riusciranno a sconfiggerli alla fine del romanzo, proprio perch\u00e9 forgiati anche loro da condizioni di vita avverse."}
{"id": "521137", "revid": "125687418", "url": "https://it.wikipedia.org/wiki?curid=521137", "title": "Biocombat", "text": "Biocombat (\"Transformers - Beast Wars\") \u00e8 una linea di giocattoli dei Transformers distribuita dalla Hasbro fra il 1995 e il 2000, da cui \u00e8 stata tratta una serie televisiva d'animazione in computer grafica intitolata Rombi di tuono e cieli di fuoco per i Biocombat (\"Beast Wars - Transformers\"), vincitrice di un Daytime Emmy Award e trasmessa dal 16 settembre 1996. In Italia la serie \u00e8 andata in onda tra il 1997 ed il 2000 su Italia 1.\nLa serie \u00e8 ambientata in una continuity intermedia tra l'inizio e la fine del primo episodio della serie animata del 1984. La fazione protagonista \u00e8 formata dai Maximal, discendenti degli Autobot, quella nemica dai Predacon, discendenti dei Decepticon. Entrambe le fazioni, giunte sulla Terra in seguito a uno scontro interstellare nelle loro astronavi, acquistano la capacit\u00e0 di trasformarsi in animali e non in mezzi di trasporto.\nI Maximal si trasformano quasi tutti in mammiferi, uccelli e pesci, i Predacon in invertebrati e rettili, perch\u00e9 la produzione considerava i primi meno pericolosi dei secondi. I Maximal, con l'appoggio degli Autobot non ancora senzienti, devono impedire ai Predacon di aiutare i Decepticon a vincere gli scontri della vecchia serie.\nGeneralit\u00e0.\n\"Beast Wars\" fu una serie rivoluzionaria nella storia dei Transformers, non solo per il suo radicale cambiamento nell'animazione, ma anche per la presenza dei personaggi, che di fatto rappresentano delle nuove entrate.\nLa serie fu realizzata completamente in computer grafica dal 1996 al 1999 dalla societ\u00e0 canadese Mainframe, su commissione della Kenner, societ\u00e0 controllata della Hasbro, licenziataria del merchandise e produttrice di tutti i giocattoli derivati dai Transformers per il mercato occidentale.\nI personaggi non si trasformano pi\u00f9 da autoveicoli e velivoli in robot, bens\u00ec da animali in robot.\nQuesto \u00e8 un elemento totalmente nuovo nel panorama dei Transformers, e l'idea fu accolta con molto entusiasmo da parte dei fans.\nLa presenza di scrittori del calibro di Larry Di Tillio e Bob Forward ha garantito una lunga e complessa continuity interconnessa con la serie storica Transformers (G1).\nLa trama in pi\u00f9 di un'occasione si \u00e8 portata a livelli molto elevati (in particolare nella seconda e terza stagione dello show) dimostrando di essere stata calibrata anche per la visione di un pubblico pi\u00f9 adulto ed esigente.\nGli Autorobot (\"Autobot\") e i Distructor (\"Decepticon\") vengono sostituiti rispettivamente dai Maximal e dai Predacon (quest'ultimo nome fu gi\u00e0 utilizzato nella prima generazione: ci\u00f2 ha suscitato molto clamore e molte teorie per giustificare, nella continuity, la longeva presenza di questa fazione).\nOptimus Prime viene sostituito da un nuovo comandante, Optimus Primal (\"Beast Convoy\" in giapponese, \"Black Jack\" in italiano). Anche in questo caso, la presenza di un nome cos\u00ec simile all'originale ha fatto nascere molte e controverse teorie, su chi sia veramente Optimus Primal: secondo la storyline \u00e8 un discendente di Optimus Prime/Commander, con cui si fonde nella terza stagione.\nA proposito di Optimus Prime/Commander \u00e8 successa una cosa curiosa: nell'edizione italiana, nel corso della sua apparizione nello show, il personaggio \u00e8 stato chiamato \"Black Jack\", stesso nome adottato per Optimus Primal. Probabilmente perch\u00e9 vedendo che Megatron aveva lo stesso nome del grande capo passato si \u00e8 pensato \"bene\" di fare la stessa cosa: non \u00e8 l'unico caso in cui il doppiaggio italiano sembra ignorare del tutto il legame delle Beast Wars coi Transformers originali, non riuscendo quindi a renderlo per nulla.\nMegatron viene sostituito da un omonimo ribelle, che si dimostra molto pi\u00f9 abile del suo \"antenato\" nell'elaborare strategie e nel difendere i Predacon contro i Maximal.\nIl prologo alla storia \u00e8 simile a quello G1; le due squadre si scontrano nello spazio sulle loro astronavi, e attraverso un tunnel temporale finiscono nello spazio vicino a un pianeta; precipitano entrambe e subito dopo i Transformers si rendono conto di trovarsi su un pianeta con due lune, molto simile alla Terra che conoscono gi\u00e0. I sistemi di riformattazione li adattano alla vita animale del posto, i sensori e le esplorazioni indicano che il pianeta, quasi identico al nostro, \u00e8 ricco di Energon grezzo, pronto per essere rubato dai Predacon.\nIniziano cos\u00ec le guerre animali.\nIn Italia la serie cambi\u00f2 il nome in fase di doppiaggio in \"Rombi di tuono e cieli di fuoco per i Biocombat\". Anche i nomi dei robot protagonisti furono cambiati, soprattutto quelli dei Maximal. Rispetto alla versione originale canadese, l'adattamento da parte di Mediaset previde varie modifiche nei dialoghi e nelle sceneggiature, per poter essere destinato a spettatori non ancora adolescenti. Inoltre in originale le fazioni protagoniste sono formate da Transformers a tutti gli effetti, e gli autori dell'edizione italiana non sapevano che si trattava di un seguito della serie del 1984.\nI Biocombat per attivare il processo di trasformazione pronunciano dei gridi di battaglia, a seconda della fazione, per cambiare forma da animale a robot. I Maximal nel doppiaggio italiano pronunciano la frase \"Massimizza!\" (in originale \"Maximize!\") e i Predacon invece pronunciano un semplice \"Trasformazione!\" (che in originale \u00e8 invece \"Terrorize!\")."}
{"id": "521148", "revid": "1543377", "url": "https://it.wikipedia.org/wiki?curid=521148", "title": "Giuseppe Sermonti", "text": "Laureato in Scienze Biologiche all'Universit\u00e0 di Roma ed in Scienze Agrarie all'Universit\u00e0 di Pisa, \u00e8 stato professore di genetica.\nIn collaborazione con Guido Pontecorvo ha scoperto la ricombinazione parasessuale di \"Penicillium chrysogenum\". Assieme a Isabella Spada di Colle d'Alberi (sua moglie) ha scoperto la ricombinazione genetica degli \"Streptomyces\". Raggiunse la notoriet\u00e0 accademica grazie alla pubblicazione di uno dei primi articoli riguardanti la possibilit\u00e0 di applicare il ciclo parasessuale di \"Penicillium chrysogenum\" alla produzione industriale di Penicillina. Dal 1986 ha abbandonato la ricerca scientifica per dedicarsi all'attivit\u00e0 di scrittore e saggista.\nDopo l'uscita dal mondo accademico, \u00e8 principalmente noto per la divulgazione dell'ipotesi devoluzionista, per i libri sulle connessioni con il mondo del simbolismo delle fiabe e per le sue posizioni critiche verso la sintesi moderna, da lui considerata un prodotto dello scientismo.\nBiografia.\nLaureatosi in agraria e in biologia, nel 1950 ottenne il suo primo incarico come responsabile del reparto di genetica del \"Centro internazionale di Chimica Microbiologica\" (CICM) presso l\"Istituto Superiore di Sanit\u00e0\" sotto la direzione di E.B. Chain, successivamente, presso l'Istituto Superiore di Sanit\u00e0 avvi\u00f2 il reparto di Genetica Microbiologica. Negli anni Cinquanta lavor\u00f2 come responsabile al dipartimento di genetica dell'Universit\u00e0 di Glasgow sotto Guido Pontecorvo. In questo periodo, Sermonti e Pontecorvo, scoprono la ricombinazione genetica parasessuale nel Penicillium e nello Streptomyces: tale scoperta, che si dimostr\u00f2 utile per la produzione di antibiotici, confer\u00ec un forte accreditamento scientifico, in particolare grazie all'articolo di Sermonti stesso. Egli \u00e8 riconosciuto come uno dei \"padri\" delle applicazioni tecnologiche ed industriali delle scoperte biologiche (Biotecnologie).\n\u00c8 stato docente universitario dal 1964 di Genetica, dapprima a Camerino, poi a Palermo ed infine a Perugia, dove, dal 1974 al 1986, ha diretto l'Istituto di Genetica. \u00c8 stato per tre anni presidente dell\"Associazione Genetica Italiana\" e vicepresidente del \"XIV Congresso Internazionale di Genetica\" tenutosi a Mosca nel 1978. In questo periodo fu nominato direttore dell\"International School for General Genetics\" del \"Centro Ettore Majorana\" e successivamente direttore responsabile dei corsi quadriennali di \"Microbial Breeding\", presso l\"International School for General Genetics\". Nel 1986 ha lasciato l'Universit\u00e0 per dedicarsi all'attivit\u00e0 di scrittore. Inoltre, sempre nel 1986, ha fondato, insieme ad altri studiosi, biologi, matematici e fisici l'\"Osaka Group for the Study of Dynamic Structures\" (o, pi\u00f9 semplicemente, il \"Gruppo Osaka\"), finalizzato all'elaborazione di una biologia \"strutturalista\", ovvero antimeccanicista ed antiriduzionista.\nNegli anni Ottanta assume la direzione della rivista \"Rivista di Biologia - Biology Forum\" (editore Tilgher, Genova). Nei suoi editoriali Sermonti presenta e divulga le ipotesi del gruppo di Osaka. Sermonti divenne apertamente critico verso l'evoluzionismo solo nel 1976, dopo aver letto un articolo di Tom Bethell intitolato \"Darwin's mistake\". Le argomentazioni di Sermonti sull'entropia, sull'epistemologia e sull'evoluzione sono state esposte a partire dall'opera \"Il crepuscolo dello scientismo\", che fu edito da Rusconi, nel quale contesta l'affermazione che la realt\u00e0 si possa conoscere servendosi esclusivamente della scienza moderna e che ogni problema umano si possa risolvere grazie ad essa ed alle sue applicazioni tecniche.\nSi dedica anche alla reinterpretazione in chiave moderna delle \u201cteorie della degenerazione\u201d di fine Ottocento, nelle quali le scimmie moderne venivano presentate come ; Nel 1984 pubblica \"La luna nel bosco. Saggio sull'origine della scimmia\", edito da Rusconi, libro dedicato principalmente all'esposizione dell'ipotesi devolutiva. In questo libro Sermonti sostiene che l'antenato comune di uomo e scimpanz\u00e9 somigliava molto all'uomo moderno, e che l'aspetto delle scimmie moderne si sia evoluto successivamente a quello umano, pertanto i caratteri che contraddistinguono le scimmie moderne risulterebbero evolutisi successivamente e pi\u00f9 recentemente (sulla scala temporale) rispetto ad i caratteri tipici degli ominidi primitivi. Nel 2004 pubblica \"Fiabe dei tre reami. Fiori dei cieli e polvere dorata\" in cui tratta l'interpretazione alchemica delle favole ed avvia una serie di opere sulle connessioni con il mondo del simbolismo delle fiabe.\nNel 2005 in merito alle sue opinioni antievoluzioniste, \u00e8 stato ascoltato dalla commissione per l'istruzione dello stato del Kansas riguardo all'opportunit\u00e0 di reintrodurre l\"Intelligent Design\" nei programmi scolastici. Nel 2010 pubblica \"Le delizie della biologia. Il problema della forma e la retorica del DNA\" nel quale viene presentata una raccolta dei principali editoriali con cui Sermonti ha aperto i numeri della Rivista di Biologia/Biology Forum, nella quale Sermonti tratta articoli epistemiologici e dedicati alla filosofia del sapere, divulgando le ipotesi antimeccaniciste ed antiriduzioniste del gruppo Osaka.\nNel 2018 si \u00e8 registrato un suo ultimo contributo e saluto pubblico per il tramite del figlio Andrea, in occasione della Giornata mondiale della filosofia presso la biblioteca del Senato, con convegno a tema sul suo libro \"Una scienza senz'anima\".\nOpere.\nOpere letterarie tradotte.\nIl suo libro \"Dimenticare Darwin\" \u00e8 stato pubblicato nel 2003 in italiano, ed \u00e8 stato tradotto in inglese col titolo \"Why Is a Fly Not a Horse?\" (letteralmente: Perch\u00e9 una mosca non \u00e8 un cavallo?) il libro nella sua versione inglese \u00e8 edito sul mercato americano dalla fondazione Discovery Institute (istituto per la diffusione del Disegno Intelligente e del Creazionismo)."}
{"id": "521153", "revid": "125823191", "url": "https://it.wikipedia.org/wiki?curid=521153", "title": "Carr\u00e0mba! Che sorpresa", "text": "Carr\u00e0mba! (sottotitolato Che sorpresa dal 1995 al 1998 e nel 2002; Che fortuna dal 1998 al 2001 e nel 2008 - in seguito all'abbinamento con la Lotteria Italia) \u00e8 stato un programma televisivo italiano andato in onda in prima serata su Rai 1 dal 1995 al 2002 e nel 2008 per un totale di otto edizioni (pi\u00f9 alcuni spin-off), con la conduzione di Raffaella Carr\u00e0.\nDa tale trasmissione \u00e8 nato il neologismo \"carrambata\", che si riferisce a un incontro inaspettato tra persone che non si vedono da tempo.\nIl programma.\nIl programma deriva dal format britannico \"Surprise Surprise\". Il titolo della trasmissione \u00e8 stato inventato da Sergio Japino e Brando Giordani nello specchio d'acqua di Cala Piccola, di fronte alla residenza estiva di Raffaella Carr\u00e0 a Monte Argentario, ed \u00e8 l'unione del cognome della showgirl bolognese, \"Carr\u00e0,\" all'esclamazione spagnola \"\u00a1Ay, caramba!\", utilizzata in situazioni di positivo stupore e di meraviglia.\nNel variet\u00e0 la conduttrice coinvolgeva in diretta gli ospiti ed il pubblico in sala in sorprese e incontri inaspettati, architettati assieme a un complice chiamato \"gancio\". Caratteristica principale del programma erano le sorprese, appunto, e i ricongiungimenti familiari: venivano infatti organizzati incontri tra parenti che non si vedevano da molto tempo e venivano esauditi desideri di persone comuni. Ci\u00f2 era alternato a momenti di puro spettacolo che vedevano il coinvolgimento in primo piano della stessa Carr\u00e0, attraverso la presenza di personaggi celebri (come Adriano Celentano e Alberto Sordi), gag, sketch comici ed esibizioni di cantanti di fama nazionale ed internazionale (tra gli ospiti stranieri si ricordano Robbie Williams, Madonna, Mariah Carey, C\u00e9line Dion, Natalia Oreiro, Britney Spears e Julio Iglesias).\nInoltre, il programma prevedeva la presenza di un inviato per le sorprese esterne. Tale ruolo \u00e8 stato ricoperto da Giorgio Comaschi nelle prime due edizioni, mentre dalla terza edizione (e fino all'ultima e ottava stagione) fu sostituito da Walter Santillo, considerato inviato storico e in seguito divenuto anche autore, nelle ultime edizioni, della trasmissione. Accanto a quest'ultimo, troviamo come inviati speciali di alcune puntate dell'ottava edizione Alessandro Greco e, in via straordinaria, anche Lello Arena e Dario Vergassola.\n\u00c8 considerato uno dei maggiori successi televisivi della Carr\u00e0.\nStoria.\n1995: l'esordio e il grande successo.\nLa prima puntata and\u00f2 in onda il 21 dicembre 1995 dall'Auditorium Rai del Foro Italico di Roma e segnava il ritorno della conduttrice in Italia dopo quasi 4 anni in cui era stata presentatrice di alcuni programmi in Spagna. La prima edizione (in 9 puntate, in onda nella serata del gioved\u00ec) si concluse il 15 febbraio 1996 e realizz\u00f2 un ascolto che andava dai 9.500.000 spettatori fino a raggiungere gli 11.700.000 spettatori ed uno share che sfiorava il 40%. La sigla iniziale aveva lo stesso titolo del programma e venne utilizzata anche nelle due edizioni successive. A partire dalla seconda puntata durante la sigla veniva riproposto un montaggio di alcuni momenti salienti della puntata precedente. Subito dopo la sigla Raffaella apriva il programma riproponendo alcune delle sue canzoni pi\u00f9 famose. Il programma si avvaleva della partecipazione fissa di Gianfranco D'Angelo, a cui erano affidati alcuni interventi comici, e Giorgio Comaschi in veste di inviato.\nVisto il grande successo la seconda edizione venne abbinata alla Lotteria Italia e spostata nella prima serata del sabato. Il debutto fu il 5 ottobre del 1996, mentre l'ultima delle 14 puntate and\u00f2 in onda il 6 gennaio 1997 e venne vista da 12.677.000 telespettatori con il 49,25% di share. Inoltre la Lotteria Italia riusc\u00ec a vendere ben 32 milioni di tagliandi, uno dei record della storia della lotteria. Venne confermata anche la presenza di Gianfranco D'Angelo e Giorgio Comaschi. Nel corso di questa edizione Raffaella present\u00f2 diverse canzoni del suo disco \"Carramba che rumba!\", pubblicato nel 1996 dall'etichetta discografica Nuova Fonit Cetra. A questa seconda edizione venne associato un programma quotidiano in onda dal luned\u00ec al venerd\u00ec alle 14, sempre su Raiuno, dal titolo \"40' con Raffaella\", nel quale vennero distribuiti i premi settimanali della Lotteria Italia attraverso la riproposizione del gioco del \"Se fosse\", punto forte del programma di Raffaella di qualche anno prima \"Ricomincio da due\".\nDopo una pausa di un anno, nel 1998 la Carr\u00e0 ritorn\u00f2 con una terza edizione del programma, che riprende la sua storica collocazione del gioved\u00ec e va in onda dall'8 gennaio al 2 aprile 1998 in 12 puntate. Walter Santillo prese il posto di Giorgio Comaschi nel ruolo di inviato. Il programma ottenne nuovamente eccellenti indici d'ascolto.\n1998: il cambio di nome in \"Che fortuna!\" e l'abbinamento alla Lotteria Italia.\nConsiderato il successo, al programma venne nuovamente affidato il compito di risollevare le sorti della Lotteria Italia. Si decise di cambiare il nome da \"Carramba! Che sorpresa\" a \"Carramba! Che fortuna\" e spostare nuovamente la messa in onda al sabato sera. Il programma and\u00f2 in onda dal 3 ottobre 1998 al 6 gennaio 1999 in 14 puntate. Viene riconfermato Walter Santillo come inviato per i servizi esterni ed oltre al balletto di 20 bellissime ragazze, Raffaella si circonda di 40 giovanotti chiamati \u201cI ragazzi della fortuna\u201d o \u201cCarr\u00e0mba boys\u201d. Il loro compito \u00e8 quello di affiancare Raffaella nello spettacolo e di distribuire ricche somme in denaro ai telespettatori che telefonano; infatti ognuno di loro possiede una sfera con all'interno un premio che la Lotteria mette in palio a 5 fortunati spettatori. Viene cambiata anche la sigla del programma, scritta da Sergio Dall'Ora e dalla stessa Raffaella, che ha lo stesso titolo della trasmissione e del nuovo sottotitolo e che presenta il celebre ritornello \"Eh oh, eh oh, la fortuna\", che divent\u00f2 un simbolo identificativo del programma. La trasmissione ebbe un successo ancora maggiore delle precedenti edizioni e venne premiata con il Telegatto come trasmissione dell'anno. Si riusc\u00ec numerose volte a raggiungere risultati stratosferici e l'ultima puntata, il 6 gennaio, fu vista fa 12.547.000 di telespettatori con uno share pari al 53,57%: in valori assoluti, il programma registr\u00f2 la punta massima di 14.903.000 telespettatori; in share registr\u00f2 l'eccellente picco del 66,84%.\nAl programma viene associata la striscia quotidiana condotta dalla stessa Raffaella dal titolo \"Centoventitr\u00e9\", in onda dal luned\u00ec al venerd\u00ec alle 12:50, dove vengono distribuiti i premi settimanali della lotteria.\nIl programma venne confermato per l'anno successivo e and\u00f2 in onda sempre legato alla Lotteria il sabato sera dal 2 ottobre 1999 al 6 gennaio 2000, in 14 puntate. Venne confermata la sigla e la struttura dell'edizione precedente. Nel corso del programma Raffaella ripropone alcuni suoi grandi successi ricantati con sonorit\u00e0 moderne e facenti parte del suo nuovo CD \"Fiesta\". Anche questa edizione riscosse un grande successo, totalizzando in media un ascolto di 8.700.000 telespettatori ed uno share del 38,50%. Al programma viene associata la striscia quotidiana condotta dalla stessa Raffaella dal titolo \"I fantastici di Raffaella\" abbinata alla Lotteria Italia, in onda dal luned\u00ec al venerd\u00ec alle 14:00. Insieme a lei ci sono i 40 Ragazzi della Fortuna, che hanno a disposizione uno spazio tutto per loro, in cui hanno la possibilit\u00e0 di farsi meglio conoscere ed apprezzare dal pubblico.\nLa terza edizione di \"Carramba! Che fortuna\" and\u00f2 in onda ancora il sabato sera dal 30 settembre 2000 al 6 gennaio 2001, in 15 puntate. Venne proposta una nuova sigla intitolata \"E allora goal\", sempre scritta da Sergio Dall'Ora e dalla stessa Raffaella. La trasmissione si conferm\u00f2 come vera e propria garanzia per la Rai: la puntata del 6 gennaio 2001 fu vista da 10.078.000 telespettatori, con uno share del 47,37%. In questa edizione Raffaella non condusse la striscia quotidiana legata alla Lotteria.\n2002: l'ultima volta come \"Che sorpresa!\".\nNel 2002, dopo la grande, seppur poco fortunata, esperienza del Festival di Sanremo, Raffaella torn\u00f2 nuovamente in veste di conduttrice di una nuova edizione di \"Carramba! Che sorpresa\", con una nuova sigla, \"Roba da matti\": anche stavolta gli indici di ascolti furono alti, realizzando nella prima puntata del 24 gennaio un ascolto di 10.388.000 telespettatori, con uno share pari al 39,19%: durante la trasmissione si raggiunse il picco di 12.495.000 telespettatori con il 50,62% di share. In media, l'edizione del 2002 ha totalizzato un ascolto di 6.939.000 di telespettatori, con uno share del 27,40%.\n2008: il ritorno dopo sei anni.\nTornato con una nuova edizione dal 17 settembre 2008 (ma di mercoled\u00ec sera) dopo sei anni di pausa e due anni di assenza della Carr\u00e0 dalla Rai, \u00e8 stato nuovamente abbinato alla Lotteria Italia: per volere della conduttrice, tra i tanti ospiti vi fu la presenza settimanale (poi limitata a quattro) di un cantante o gruppo che partecip\u00f2 all'Eurovision Song Contest. A differenza delle precedenti, quest'edizione non ebbe una sigla precisa, ma ogni volta la Carr\u00e0 cantava una canzone diversa fra quelle di maggior successo del suo repertorio. Anche in questa edizione gli indici di ascolti furono buoni. Nella prima puntata del 17 settembre il programma fu seguito da circa 5.768.000 telespettatori con il 25,65% di share, raggiungendo anche picchi di oltre 8.120.000 spettatori e del 30%, con una permanenza del 31% di share. Inoltre la puntata finale del 6 gennaio 2009 \u00e8 stata seguita da 6.348.000 spettatori con il 31,67% di share, con picchi di oltre 9 milioni di telespettatori ed oltre il 43% di share. In particolare, durante l'apparizione del famoso calciatore Ezequiel Lavezzi il programma ha raggiunto l'importante picco di 8.512.000 spettatori ed uno share del 31,91%. In media, quest'edizione ha totalizzato un ascolto di circa 5 milioni e mezzo di spettatori ed uno share del 22%. Il bilancio di quest'ultima edizione legata alla Lotteria Italia \u00e8 stato molto positivo rispetto agli anni precedenti: infatti sono stati venduti oltre 18 milioni e mezzo di tagliandi (+ 12.5% rispetto al 2007).\n2021: omaggio alla Carr\u00e0.\nNell'estate 2021, in memoria di Raffaella Carr\u00e0 scomparsa il precedente 5 luglio, la Rai ha ritrasmesso alcune puntate dello storico programma. Le puntate sono andate in onda in prima serata su Rai 1 ogni marted\u00ec sera (ad eccezione della prima puntata, il 5 luglio 2021, trasmessa di luned\u00ec nel giorno della scomparsa della Carr\u00e0) fino al 3 agosto 2021.\nAscolti.\nRepliche.\nAll'indomani della scomparsa di Raffaella Carr\u00e0, Rai 1 ha deciso di trasmettere la prima puntata del programma (21 dicembre 1995) e, per i quattro marted\u00ec successivi, delle puntate costituite da una selezione di momenti di alcune edizioni (1996, 2008, 2002).\nSpin-off.\nIl successo della trasmissione ha portato la Carr\u00e0 a condurre alcuni spin-off, sia televisivi che radiofonici, legati alla trasmissione.\n\"40 minuti con Raffaella\".\nAbbinata alla seconda edizione di \"Carr\u00e0mba! Che sorpresa\", dal 7 ottobre 1996 al 3 gennaio 1997 \u00e8 in onda quotidianamente su Rai 1 la striscia \"40 minuti con Raffaella\". Nel programma in onda ogni giorno dalle 14:00 e dalla durata di 40 minuti (da cui il titolo della trasmissione), la Carr\u00e0 gioca con alcuni ospiti in studio all'oramai noto \"Se fosse...\", gioco che permetteva ai telespettatori che avevano acquistato un biglietto della Lotteria Italia di vincere una somma di denaro.\n\"Carr\u00e0dio! Che sorpresa\".\nNell'autunno 1996, Raffaella Carr\u00e0, dopo 20 anni dal programma radiofonico \"Gran Variet\u00e0\", di cui fu frequentemente conduttrice, torn\u00f2 a condurre un programma radiofonico, in onda alle 12:30 quotidianamente su Radio Italia. Durante la trasmissione, Raffaella rispondeva ad alcune lettere a lei indirizzate e faceva ascoltare, ai radioascoltatori, alcuni brani contenuti nel suo ultimo lavoro discografico, \"Carramba che rumba!\"\n\"Centoventitr\u00e9\".\nDall'ottobre 1998 al gennaio 1999, per un totale di 65 puntate, Raffaella Carr\u00e0 fu la conduttrice di \"Centoventitr\u00e9\", programma quotidianamente trasmesso alle 12:50, legato alla prima edizione di \"Carr\u00e0mba! Che fortuna\". Con Raffaella ci sono i suoi \"Ragazzi della fortuna\" o \"Carr\u00e0mba boys\", che raccontano ogni giorno tre storie. Sar\u00e0 compito di un telespettatore collegato telefonicamente con la Carr\u00e0, indovinare quali siano vere e quali siano false, per vincere una somma di denaro.\n\"I Fantastici di Raffaella\".\nDall'ottobre al dicembre 1999, legata alla seconda edizione di \"Carr\u00e0mba! Che fortuna\", \u00e8 in onda la striscia quotidiana \"I Fantastici di Raffaella\". Durante il breve programma, in onda ogni giorno alle 14:00, a turno, alcuni tra i \"Ragazzi della fortuna\" della Carr\u00e0 si esibiscono dal vivo in esibizioni di ogni genere. Una persona, scelta tra il pubblico in sala, decreter\u00e0 il vincitore tra questi."}
{"id": "521155", "revid": "729019", "url": "https://it.wikipedia.org/wiki?curid=521155", "title": "Caproni Vizzola F.5", "text": "Il Caproni Vizzola F.5 fu un aereo da caccia monomotore monoplano ad ala bassa progettato dall'ingegnere Fabrizi dell'ufficio tecnico dell'azienda italiana Caproni e prodotto negli stabilimenti della consociata Caproni Vizzola di Vizzola Ticino, presso Varese, alla fine degli anni trenta.\nRealizzato in una piccola serie venne utilizzato dalla Regia Aeronautica.\nStoria del progetto.\nNel 1936, il Ministero dell'Aeronautica emise una specifica per la fornitura di un aereo da caccia per poter dotare la Regia Aeronautica di una nuova generazione di velivoli in sostituzione di pari ruolo progettati il decennio precedente, come il Fiat C.R.20.\nIl Concorso Caccia Intercettore Terrestre, questa la designazione ufficiale, venne diviso in due gruppi distinti, il I (primo) che riguardava i progetti in configurazione alare biplana al quale vennero presentati i Fiat C.R.42 e Caproni Ca.165, ed il II (secondo) che prevedeva un progetto monoplano al quale risposero 6 aziende aeronautiche con i modelli AUSA AUT 18, IMAM Ro.51, Fiat G.50, Macchi M.C.200, Caproni Vizzola F.5 e Reggiane Re.2000. Le due differenti configurazioni vennero valutate in due distinti gruppi omogenei con prove comparative ad opera di diversi piloti collaudatori che si alternavano, come consuetudine, sui vari modelli per saggiarne le caratteristiche e metterle in relazione tra loro.\nL'F.5, sviluppato sul progetto preliminare effettuato dall'ingegner Fabrizi, dovette essere affidato all'ing. Ripabelli, affiancato successivamente dall'ingegner Baldassarri, per la sopraggiunta morte del primo a causa di un incidente di volo. Il progetto prevedeva una costruzione mista abbinata al motore radiale A.74 e due mitragliatrici Breda-SAFAT calibro 12,7 mm, questi ultimi previsti dalle specifiche del concorso. Il prototipo venne realizzato nel corso del 1938 e venne portato in volo per la prima volta sul campo d'aviazione di Vizzola Ticino il 19 febbraio 1939 ai comandi del pilota collaudatore Giuseppe Pancera, anche se la data del primo volo ufficiale \u00e8 datata 15 luglio 1940.\nDurante le prove comparative il modello si rivel\u00f2 esente da difetti, tra l'altro a differenza di altri non soffrendo nemmeno di autorotazione, ed in alcuni valori anche superiori alla concorrenza ma a causa di un ritardo nello sviluppo rispetto alle proposte Fiat e Macchi gli vennero preferiti i modelli da loro presentati. Nonostante ci\u00f2 il progetto venne ritenuto degno di essere sviluppato e venne emesso un ordine di fornitura per 12 esemplari di pre-serie ventilando la possibilit\u00e0 di un successivo ordine di 200 unit\u00e0, successivamente non confermato. All'epoca la Regia Aeronautica aveva abbandonato l'orientamento fino ad allora seguito (caccia equipaggiati con motore radiale) ed era interessata a caccia con motore in linea di oltre 1.000\u00a0CV.\nQuando si rese disponibile il Daimler-Benz DB 601 tedesco, analogamente a quanto realizzato con gli altri caccia italiani a motore radiale gi\u00e0 in servizio, si adatt\u00f2 al motore tedesco la cellula dell'F.5 per realizzare il nuovo F.5bis, approfittandone altres\u00ec per inserire alcune modifiche migliorative alla cellula . L'aereo, diversamente dai suoi concorrenti (Macchi M.C.202 e Reggiane Re.2001), non fu avviato alla produzione in serie e rimase a livello di prototipo.\nGli F.5 costruiti furono concentrati nell'inverno 1942-1943 alla 300\u00aa Squadriglia del 167\u00ba Gruppo Autonomo Intercettori dell'Aeroporto di Littoria per la 3\u00aa Squadra aerea, dove rimasero come caccia notturni per buona parte della guerra, al 9 luglio 1943 ne erano disponibili ancora 10, di cui 5 efficienti e pronti al volo e 5 in riparazione. Non furono per\u00f2 particolarmente incisivi durante i combattimenti aerei di quei mesi, che avrebbero richiesto aerei pi\u00f9 veloci (soprattutto nella velocit\u00e0 ascensionale) e meglio armati, per poter confrontarsi con i bombardieri pesanti Boeing B-17 Flying Fortress e Consolidated B-24 Liberator."}
{"id": "521162", "revid": "77358", "url": "https://it.wikipedia.org/wiki?curid=521162", "title": "Una 44 magnum per l'ispettore Callaghan", "text": ""}
{"id": "521163", "revid": "968255", "url": "https://it.wikipedia.org/wiki?curid=521163", "title": "Moissanite", "text": "La moissanite \u00e8 un raro minerale il cui reticolo cristallino \u00e8 formato da un numero uguale di atomi di silicio e di carbonio, per cui corrisponde alla formula SiC.\nLa versione artificiale \u00e8 chiamata carburo di silicio ed \u00e8 utilizzata come abrasivo, come materiale nell'elettronica di potenza, come guida scorrifilo negli anelli delle canne da pesca, e come gemma in gioielleria. \nStoria.\nScoperta nel 1893 nel meteorite ferroso Canyon Diablo dal Premio Nobel per la chimica Henri Moissan, e in suo onore chiamata moissanite.\nMorfologia.\nLa moissanite si rinviene in cristalli appiattiti esagonali fino a 5\u00a0mm. Sono conosciuti 74 politipi diversi di carburo di silicio, ma in natura ne sono stati finora trovati solo otto (2\"H\", 3\"C\", 4\"H\", 5\"H\", 6\"H\", 10\"R\", 15\"R\", 33\"R\").\nOrigine e giacitura.\nLa moissanite \u00e8 stata trovata nei meteoriti ferrosi, come inclusione nei diamanti, nella kimberlite e nella lamproite diamantifera, nell'eclogite, nella breccia vulcanica, nella riolite e nei depositi alluvionali.\nCaratteristiche.\nLa moissanite possiede un indice di brillantezza del 20,4%, pi\u00f9 alto, anche se di poco, del diamante (17,2%).\nLa moissanite ha un indice di dispersione della luce (fuoco) pari a 0,104, ancora superiore a quella del diamante, 0,044.\nLa moissanite \u00e8 inalterabile nel tempo perch\u00e9 la sua durezza (9,25) \u00e8 seconda solo a quella del diamante (10).\nHa un'eccellente resistenza all'incasso nei gioielli. Gli ultrasuoni e gli altri sistemi di pulizia non la danneggiano. \u00c8 molto stabile al calore fino a 1700\u00a0\u00b0C, temperatura di sublimazione del diamante.\nSi distingue dal diamante per le sue spiccate propriet\u00e0 di birifrangenza."}
{"id": "521164", "revid": "297059", "url": "https://it.wikipedia.org/wiki?curid=521164", "title": "Paul Tillich", "text": "Espulso dall'Universit\u00e0 di Francoforte perch\u00e9 aveva preso le difese degli studenti ebrei perseguitati dai nazisti, si rifugi\u00f2 allora negli Stati Uniti. Paul Tillich \u00e8 uno dei maggiori teologi del XX secolo. L'opera \"Teologia sistematica\" \u00e8 il suo testo pi\u00f9 importante: \u00e8 composto da una fondamentale \"Introduzione\" metodologica e cinque sezioni intitolate \"Ragione e rivelazione\", \"L'essere e Dio\", \"L'esistenza e il Cristo\", \"La Vita e lo Spirito\", \"La storia e il Regno\".\nBiografia.\nTillich aderisce al socialismo sotto l'effetto di una \"conversione\", in seguito alla Prima guerra mondiale e alla rivoluzione tedesca del novembre del 1918. Nello stesso tempo in cui ha inizio il suo insegnamento universitario a Berlino, quell'anno segna l'inizio dei suoi numerosi scritti dedicati al socialismo.\nTillich si indirizza innanzitutto alle Chiese, per invitarle a riconsiderare il loro rifiuto del socialismo. Si dedica a dimostrare le affinit\u00e0 tra cristianesimo e socialismo, facendo notare l'ispirazione profetica e le conseguenze sociali dell'annuncio del Regno di Dio. Il fronte socialista costituisce l'altra parte del dialogo di Tillich in quest'epoca. Nella cornice del \"circolo K\u00e0iros\" di Berlino, in collaborazione con vari colleghi di scienze economiche e politiche e con teologi di differenti discipline, si consacra a ripensare il socialismo per far rinascere i fondamenti religiosi dello stesso e mostrare come costituiscano un nuovo progetto di societ\u00e0 e di cultura, sola soluzione di cambiamento valida di fronte alla societ\u00e0 e alla cultura borghesi.\nGli anni di Berlino (1919-1929) sono per Tillich un periodo intenso di pensiero e di scrittura. Sviluppa una filosofia della storia fortemente ispirata all'avvenimento socialista e centrata sull'idea del \"k\u00e0iros\". In seguito, durante il periodo di Francoforte, (1929-1933), in cui Tillich anima il gruppo radunato attorno ai \"Nuovi Quaderni del Socialismo\", i suoi scritti manifestano un carattere pi\u00f9 strettamente politico, avvicinandosi maggiormente al marxismo. Espone anche una teoria dello Stato e dei poteri. Il dialogo con il colleghi del nuovo Istituto di Ricerche Sociali (Scuola di Francoforte) \u00e8 particolarmente sostenuto in quest'epoca.\nLa lista degli scritti di questo volume termina nel 1931, poich\u00e9 si impone un nuovo interlocutore, che costringer\u00e0 Tillich a riorientare il suo dibattito sul socialismo: si tratta del nazismo, con cui il teologo si scontrer\u00e0 a partire dal 1932.\nAlla vigilia della presa di potere da parte dei nazisti, nel gennaio 1933, Tillich pubblica un grande testo di filosofia politica, \"La decisione socialista\", che gli vale le dimissioni dal suo posto all'Universit\u00e0 di Francoforte. Il movimento nazista, considerato come un romanticismo politico, \u00e8 fatto oggetto di un'analisi critica e di una valutazione nel paragone con il principio della societ\u00e0 borghese e il principio socialista. Nello stesso periodo si instaura un dibattito serrato tra Tillich e un suo vecchio amico, il teologo Emmanuel Hirsch, il quale, nella stessa epoca, saluta l'avvento del nazionalsocialismo.\nIn altri articoli, Tillich estender\u00e0 la sua critica alle Chiese nella misura in cui esse si erano compromesse con il regime nazista che era, allo stesso tempo, un mito pagano."}
{"id": "521166", "revid": "536103", "url": "https://it.wikipedia.org/wiki?curid=521166", "title": "Giovanni di Paolo Rucellai", "text": "Biografia.\nFu innanzitutto un famoso mercante che accumul\u00f2 ingenti ricchezze con il commercio dei panni di lana in tutta Europa.\nPoliticamente si trov\u00f2 ad essere contemporaneo di Cosimo il Vecchio de' Medici, del quale guard\u00f2 con preoccupazione e sospetto la vertiginosa ascesa politica, che poteva minare la ricchezza, la stabilit\u00e0 e il prestigio delle altre famiglie di \"primates\" fiorentine. Quando si tratt\u00f2 di esiliare Cosimo non si schier\u00f2 per\u00f2 apertamente contro lui, anche se il fatto di essere genero di quel Palla Strozzi, che con Rinaldo degli Albizi era a capo della fazione anti-medicea, lo portava pi\u00f9 nell'orbita degli oppositori. Al rientro di Cosimo per\u00f2, mentre gli esponenti degli Strozzi e degli Albizi incriminati venivano loro volta esiliati in segno di rivincita, questa sorte non tocc\u00f2 ai Rucellai, che si mantennero al di sopra di ogni sospetto.\nAnzi, passato un po' di tempo Giovanni rafforza il legame tra la sua famiglia e i Medici, combinando il matrimonio tra suo figlio Bernardo e Lucrezia, detta Nannina de' Medici, nipote di Cosimo e sorella di Lorenzo il Magnifico.\nAnalogamente alla casata medicea protesse e sponsorizz\u00f2 le arti, in particolare fu il mecenate di Leon Battista Alberti al quale affid\u00f2 il disegno del palazzo di famiglia (poi realizzato da Bernardo Rossellino), della Loggia Rucellai, della facciata di Santa Maria Novella, del \"tempietto del Santo Sepolcro\" nella chiesa di San Pancrazio, che divenne il suo luogo di sepoltura. Per la sua instancabile promozione dell'attivit\u00e0 edilizia fu anche detto \"Giovanni delle fabbriche\". Nello \"Zibaldone\" scrisse le sue memorie legate a tali imprese, per esempio per costruire Palazzo Rucellai riport\u00f2 come la parte pi\u00f9 difficili dell'impresa fosse stata convincere i vicini a vendere le loro case per realizzare il suo progetto: quella a destra del palazzo non venne mai ceduta infatti la facciata si mostra ancora oggi come spezzata su quel lato, con le giunture dei conci a zig zag come se dovesse esserci una prosecuzione.\nSuo era anche il podere con la primitiva villa che vendette a Lorenzo il Magnifico, dove questi vi fece realizzare la villa medicea di Poggio a Caiano da Giuliano da Sangallo.\nFu anche un elegante scrittore e compil\u00f2 lo \"Zibaldone quadragesimale\", una preziosa fonte storica sulla famiglia Rucellai e sulla storia di Firenze.\nSpos\u00f2 nel 1428 Jacopa Strozzi, figlia di Palla Strozzi. Suoi figli furono Bernardo Rucellai, che eredit\u00f2 dal padre la passione per la cultura umanista, e Pandolfo Rucellai, detto Palla, che si dedic\u00f2 all'attivit\u00e0 commerciale scrivendo talvolta anche libri di teoria economica."}
{"id": "521172", "revid": "124423598", "url": "https://it.wikipedia.org/wiki?curid=521172", "title": "Giovanni di Bernardo Rucellai", "text": "Biografia.\nIl padre, Bernardo Rucellai, era un famoso umanista, marito di Nannina de' Medici, la sorella maggiore del suo fraterno amico Lorenzo il Magnifico. Giovanni frequent\u00f2 assieme a Piero Vettori la scuola di eloquenza del filosofo Francesco Cattani da Diacceto, allievo di Marsilio Ficino, dal quale apprese greco, latino e filosofia; ebbe modo inoltre di viaggiare in Veneto e in Provenza.\nQuando nel 1494 i Medici vennero banditi da Firenze, anche la sua famiglia fu bandita per via della sua parentela, e si rifugi\u00f2 a Roma. In questi anni fu ambasciatore fiorentino a Venezia quando nel 1505 Luigi XII di Francia richiese che al giurista Filippo Decio fosse concesso di lasciare il suo posto a Padova, nel Veneziano, e andare a Pavia, nel Milanese. Da una lettera del maggio 1506 sappiamo che era col padre ad Avignone.\nNel settembre 1512, Giovanni e suo fratello maggiore Palla erano forse fra coloro che, quando arriv\u00f2 da Firenze la notizia del sacco di Prato ad opera di Ram\u00f3n de Cardona, and\u00f2 a Palazzo della Signoria per domandare la resa del gonfaloniere Pier Soderini e il rientro dei Medici. \nDopo il ritorno dei Medici (1512), godette dell'appoggio del suo parente Lorenzo di Piero de' Medici, che lo fece Maestro di Caccia, e poi \"provveditore\" dell'Arte della Lana. Giovanni fu tra quelli che accompagnarono il cugino Giovanni di Lorenzo de' Medici, cio\u00e8 papa Leone X, quando and\u00f2 a Bologna per negoziare con Francesco I di Francia dopo la battaglia di Marignano (1515). In questi anni Giovanni frequent\u00f2 assiduamente la splendida corte romana e fu lusingato con la proposta del cardinalato che, in vero, non arriver\u00e0 mai.\nTra il ritorno di Leone X da Bologna a Firenze (22 dicembre 1515) e la sua partenza da qui per Roma (19 febbraio 1516), presso gli Orti Oricellari si svolse la rappresentazione della sua tragedia \"Rosamunda\" e della tragedia \"Sofonisba\" composta da Gian Giorgio Trissino; oltre a Leone X e allo stesso Trissino, erano forse presenti Niccol\u00f2 Machiavelli e Luigi Alamanni.\nNel 17 marzo 1516, Lorenzo di Piero de' Medici fu elevato da Leone X a capitano generale della Chiesa: Giovanni lo accompagn\u00f2 a Roma e inizi\u00f2 la carriera ecclesiastica. Quando mor\u00ec Leone X, il 1\u00ba dicembre 1521, Giovanni era in Francia come Nunzio Apostolico.\nGiovanni rientr\u00f2 allora a Firenze, inizi\u00f2 la composizione del poemetto \"Le api\" nella splendida villa di Quarnecchi, e a capo della delegazione fiorentina di 6 ambasciatori, si rec\u00f2 a Roma per l'elezione del nuovo papa Papa Adriano VI, il precettore dell'imperatore Carlo V d'Asburgo, per il quale lesse una orazione in latino che ci \u00e8 rimasta. \nPi\u00f9 tardi Papa Clemente VII, sempre un Medici, lo nomin\u00f2 castellano di Castel Sant'Angelo, un prestigioso ufficio che ricopr\u00ec insediandosi a Roma e conservandolo fino alla morte. Come ricorda Pierio Valeriano nel \"De litteratorum infelicitate,\" a fine marzo 1525 Giovanni si ammal\u00f2 di una febbre fulminea che lo port\u00f2 in pochi giorni alla morte, avvenuta in data imprecisata precedente al 4 aprile 1525.\nOpere.\nGiovanni di Bernardo ha scritto sostanzialmente 4 opere: \nLa produzione del Rucellai \u00e8 strettamente legata, insomma, al circolo culturale degli Orti Oricellari: inaugurato da suo padre Bernardo, qui aveva sede l'Accademia Platonica e qui serpeggiava in alcuni momenti un velato astio contro il regime dei Medici, tanto da essere frequentata dal repubblicano Niccol\u00f2 Machiavelli. Negli Orti si riunivano ancora il giovane poeta Luigi Alamanni, che finir\u00e0 in Francia al rientro dei Medici, e soprattutto il celebre grecista e linguista vicentino Gian Giorgio Trissino, figura centrale del Rinascimento e che fu in un certo senso il m\u00e8ntore del Rucellai come poi lo fu di Andrea Palladio. \nIl Trissino giunse a Firenze nel 1512 portando sotto mano uno dei tre manoscritti superstiti del \"De vulgari eloquentia\" di Dante Alighieri da lui ritrovato a Padova. Presso gli Orti compose, lesse, e forse fece rappresentare davanti a Leone X, la sua tragedia \"Sofonisba\", testo fondamentale nella storia della letteratura europea essendo la prima \"tragedia regolare\" della poesia moderna (cio\u00e8 la prima tragedia composta secondo i modelli classici e secondo le regole date da Aristotele), dove fa la sua prima comparsa l\"endecasillabo sciolto\" (cio\u00e8 senza rima), metro nuovo inventato dal Trissino per emulare i trimetri giambici classici. \nDa qui il gusto palesemente classico, spiccatamente greco pi\u00f9 che latino, che anima sia la poesia di Luigi Alamanni sia di Giovanni stesso, che subirono fortemente l'influsso del vicentino: le due tragedie di Giovanni sono di imitazione euripidea e, come le \"Api,\" in endecasillabi sciolti, non a caso, ma lo stesso si pu\u00f2 dire dell'Alamanni che comporr\u00e0 un poemetto ispirato alle \"Georgiche\" virgiliane, le famose \"Coltivazioni\" (testo destinato a grande fortuna), e la tragedia \"Antigone,\" oltre che a poesie si ispirazione pindarica, gi\u00e0 sperimentata dal Trissino.\nNon \u00e8, in vero, lecito dedurre automaticamente che sia stato il Rucellai a farsi suggestionare dal Trissino (la \"Sofonisba\" non \u00e8 di certissima datazione, infatti, e verr\u00e0 stampata solo nel 1524 a Roma), ma la maggiore et\u00e0 del Trissino e la sua rilevanza intellettuale gi\u00e0 affermata all'epoca lasciano lecito dedurre che sia stato il vicentino influire sul giovane Rucellai.\nIl Trissino far\u00e0 del Rucellai il protagonista del suo dialogo sulla lingua il \"Castellano\" (1529), mentre, come accennato, le \"Api\" vengono chiuse da un lungo elogio del Trissino, che appare nelle vesti di un grande esegeta platonico e pitagorico (vedi il paragrafo \"Il profilo religioso del Trissino\" in Gian Giorgio Trissino). \nll Rucellai inoltre \u00e8 protagonista anche del \"Dialogo sulla mutazione di Firenze\" di Bartolomeo Cerretani (1520-1521), dell'incompiuto \"Dialogo di Baccio Valori, Giovanni Rucellai, Paolo Vettori e Luigi Guicciardini delle azioni della vita loro\" (Firenze, Biblioteca nazionale centrale, \"Magliabechiano\" VIII 1422, cc. 1-7r) di Luigi Guicciardini, e del \"Dialogo sugli uomini e le donne illustri del nostro tempo\" di Paolo Giovio.\nEdizioni e studi.\nCitiamo in ordine di stampa, dopo le \"princeps,\" le principali riedizioni e i principali studi:"}
{"id": "521173", "revid": "36426", "url": "https://it.wikipedia.org/wiki?curid=521173", "title": "Giovanni Rucellai I", "text": ""}
{"id": "521189", "revid": "404449", "url": "https://it.wikipedia.org/wiki?curid=521189", "title": "Granaiola", "text": "Granaiola (gi\u00e0 \"Granajola\" o \"Granajolo\") \u00e8 una frazione del comune italiano di Bagni di Lucca, nella provincia di Lucca, in Toscana.\nStoria.\nIl borgo di Granaiola \u00e8 ricordato per la prima volta in un documento del 793 e poi di nuovo negli 808 e 847, dove \u00e8 menzionato come dipendente del piviere di Controne. Nel X secolo fu possedimento dei nobili versiliesi di Vallecchia e Corvaia, per poi passare sotto il dominio dei Suffredinghi. Pass\u00f2 alla vicaria di Coreglia di Francesco Castracani degli Antelminelli nel XIV secolo.\nNel 1513 nacque a Granaiola il compositore Nicolao Dorati. Granaiola ricevette la visita di Michel de Montaigne la domenica del 10 settembre 1581, come egli stesso d\u00e0 notizia. Nel 1833 il borgo di Granaiola contava 274 abitanti.\nPrima di divenire frazione di Bagni di Lucca alla fine del XIX secolo, Granaiola era compresa nel comune di Borgo a Mozzano."}
{"id": "521190", "revid": "36426", "url": "https://it.wikipedia.org/wiki?curid=521190", "title": "Giovanni Rucellai II", "text": ""}
{"id": "521192", "revid": "124473352", "url": "https://it.wikipedia.org/wiki?curid=521192", "title": "Michael Dorn", "text": "\u00c8 noto a livello mondiale per la avere interpretato il personaggio di Worf nelle serie televisive \"Star Trek - The Next Generation\" e \"Star Trek - Deep Space Nine\".\nBiografia.\nNato a Luling (Texas), \u00e8 cresciuto a Pasadena (California).\nDopo un suggerimento da parte di un amico, Dorn lavora come comparsa e attore in film come \"Generazione Proteus\" e \"Rocky\". In seguito, \u00e8 entrato a far parte del cast della serie televisiva \"CHiPs\", per apparire in seguito in soap opera come \"Falcon Crest\", \"Hotel\" e \"I giorni della nostra vita\".\nA partire dal 1987 Dorn recita nella parte del klingon Worf dell'equipaggio dell'USS \"Enterprise\" (NCC-1701-D) di Jean-Luc Picard in \"Star Trek - The Next Generation\". In seguito alla conclusione della serie, il personaggio viene recuperato per lo \"spin-off\" \"Star Trek - Deep Space Nine\" (dalla quarta alla settima stagione); in questo modo Dorn, contemporaneamente a Colm Meaney nel ruolo di Miles O'Brien in \"Star Trek - The Next Generation\" e \"Star Trek - Deep Space Nine\" entra nella ristretta rosa di attori che hanno interpretato un ruolo fisso in due o pi\u00f9 serie di \"Star Trek\".\nNel film \"Rotta verso l'ignoto\" interpreta il ruolo del colonnello Worf, antenato del medesimo personaggio delle due serie tv di Star Trek ed avvocato difensore di Kirk e McCoy, accusati dell'assassinio del cancelliere Gorkon, delegato dell'Impero Klingon.\nInterpreta il personaggio del Dr. Burke, medico psichiatra della detective Kate Beckett, sia nella quarta, sia nella quinta stagione del telefilm \"Castle\".\nVive a Los Angeles.\nDoppiatori italiani.\nDa doppiatore \u00e8 sostituito da:"}
{"id": "521193", "revid": "438152", "url": "https://it.wikipedia.org/wiki?curid=521193", "title": "Fakrou", "text": "Fakrou \u00e8 il nome che i Tuareg del Nord danno ad una cammella protagonista di un racconto tradizionale in cui si mescolano elementi antichi preislamici ed elementi propri della religione islamica.\nIl termine viene riportato da Charles de Foucauld nel suo dizionario di nomi propri (1940), con il seguente commento: \"nome proprio della cammella del profeta Saleh. F\u00e2krou venne uccisa e mangiata da empi che Dio trasform\u00f2 in animali\". Dal rimando a Salih, un profeta che avrebbe preceduto Maometto e avrebbe svolto la sua opera presso il popolo antico dei Thamudeni, sembra chiara l'allusione ad una vicenda richiamata in tre passi coranici (VII, 77; XI, 65 e XXVI, 157): questo profeta avrebbe cercato di provare la propria missione mostrando il segno di una cammella. Essi per\u00f2 non gli credettero, uccisero la cammella, e furono puniti da Dio venendo sterminati. La derivazione dall'episodio coranico \u00e8 evidente anche dal nome \"Fakrou\", che rappresenta l'adattamento secondo la fonetica tuareg dell'espressione araba \"fa-aqaru:\" \"ma essi (le) tagliarono i garretti...\" che ricorre pi\u00f9 volte nei passi citati.\nComunque sia, la vicenda \u00e8 stata integrata in un mito antico sull'origine delle costellazioni, in particolare dell'Orsa Maggiore, che per i Tuareg \u00e8 una cammella (infatti essi integrano anche Arturo nella costellazione, che cos\u00ec viene ad avere un lungo \"collo\", proprio come una cammella). Secondo questa leggenda (riportata in modo frammentario in diversi lavori), non solo la cammella venne trasformata in costellazione, ma anche i suoi uccisori sarebbero stati trasformati, per punizione, in animali. In particolare uno di essi, di classe nobile, sarebbe stato trasformato in varano, un animale le cui carni sono tab\u00f9 per i tuareg, che si considerano suoi discendenti."}
{"id": "521194", "revid": "30610", "url": "https://it.wikipedia.org/wiki?curid=521194", "title": "Vamba", "text": ""}
{"id": "521195", "revid": "767487", "url": "https://it.wikipedia.org/wiki?curid=521195", "title": "Lurdusaurus arenatus", "text": "Lurdusaurus (il cui nome significa \"lucertola pesante\") \u00e8 un genere estinto di dinosauro ornithopode di grandi dimensioni vissuto nel Cretaceo inferiore, circa 121-112 milioni di anni fa (Aptiano), in quello che oggi \u00e8 il Niger. L'unica specie ascritta a questo genere \u00e8 \"L. arenatus\".\nEtimologia.\nIl nome generico, \"Lurdusaurus\", deriva dal latino \"lurdus\" ossia \"pesante\" pi\u00f9 l'epiteto \"saurus\" ossia \"lucertola\". Il nome specifico, della specie tipo, \"arenatus\", significa \"sabbia\", come riferimento al deserto di T\u00e9n\u00e9r\u00e9.\nDescrizione.\nSulla base del materiale noto, il \"Lurdusaurus\" era un animale molto robusto e pesante, rispetto ad altri iguanodontidi. Le zampe anteriori di questo animale erano, proporzionalmente, brevi e robuste in grado di sorreggere facilmente il corpo voluminoso dell'animale. Le mani erano larghe e possedevano quattro dita pi\u00f9 un artiglio-pollice nel lato interno della mano. \nLe zampe posteriori erano anch'esse brevi ma robuste, specialmente nella parte inferiore della gamba. Il piede era insolitamente costruito in modo che le ossa del piede (metatarsi) non toccassero il suolo, suggerendo la presenza di una zona carnosa che sostenesse la maggior parte del peso. Il collo dell'animale era esageratamente pi\u00f9 lungo dei loro parenti, ed era formato da numerose vertebre relativamente allungata, dando al collo una notevole flessibilit\u00e0.\nSulla base degli arti anteriori, i paleontologi hanno stimato che l'animale poteva raggiungere i 9 metri (30\u00a0ft) di lunghezza, i 2 metri (6,6\u00a0ft) di altezza ai fianchi, per un peso di circa 5,5 tonnellate (6,1 tonnellate corte). Per via del corpo grosso e pesante e i suoi corti arti anteriori, secondo i descrittori di questo animale Taquet e Russell, l'animale in vita ricordava superficialmente un ankylosauro.\nClassificazione.\nNonostante i resti del \"Lurdusaurus\" non siano ancora stati descritti nella loro completezza, questo dinosauro \u00e8 stato classificato nella famiglia degli iguanodontidi e sono state proposte strette parentele con il cinese \"Lanzhousaurus\", descritto nel 2005 sulla base di resti fossili molto incompleti. Questi due iguanodonti sembrerebbero essere stati parte di una linea di ornitopodi di dimensioni gigantesche e dalla corporatura particolarmente pesante, caratteristici del Cretaceo inferiore.\nStoria della scoperta.\nQuesto misterioso dinosauro, noto attraverso resti fossili appartenenti a due individui rinvenuti nel deserto del T\u00e9n\u00e9r\u00e9, nel Niger, durante le spedizioni capitanate da Giancarlo Ligabue e Philippe Taquet in Africa negli anni '70, \u00e8 rimasto per molti anni in attesa di una vera e propria descrizione formale. La prima studiosa ad occuparsene, verso la fine degli anni '80, fu Souad Chabli, che nella sua tesi di laurea lo chiam\u00f2 \"Gravisaurus tenerensis\"; il nome del genere derivava dal latino \"gravis\" (pesante), mentre il nome della specie faceva riferimento al deserto dove erano stati trovati i resti fossili.&lt;br&gt;\nLa denominazione di questo enorme erbivoro, tuttavia, era solamente preliminare (\"nomen ex dissertatione\") e priva di un'adeguata descrizione e cos\u00ec per molti anni il misterioso ornitopode gigante del Niger rimase un \"nomen nudum\" privo di una descrizione formale.\nDovettero passare pi\u00f9 di dieci anni perch\u00e9 questo dinosauro venisse descritto ufficialmente, con il nome di \"Lurdusaurus arenatus\", nel 1999, da parte di Taquet e Russell. Il nome del genere del deriva dal latino \"lurdus\" (pesante) come in Gravisaurus, mentre \"arenatus\" (sabbioso) fa ancora riferimento alla sabbia del deserto.\nL'olotipo, MNHN GDF 1700, fu ritrovato negli strati della formazione Elrhaz risalenti al periodo Aptiano e consistono di uno scheletro parziale e di frammenti del cranio.\nPaleobiologia.\nStile di vita.\nSulla base della corporatura massiccia dell'animale e all'ambiente in cui esso viveva, il paleontologo Tom Holtz ha suggerito che il \"Lurdusaurus\" fosse un dinosauro acquatico o semi-acquatico, che usava il suo grosso peso per rimanere immerso e usava il suo lungo collo per nutrirsi delle piante acquatiche in profondit\u00e0 o semplicemente per respirare pi\u00f9 facilmente, in modo incredibilmente simile ai moderni ippopotami.\nHabitat.\nI fossili di \"Lurdusaurus\" sono stati ritrovati all'interno della Formazione Elrhaz, risalente alla fine dell'Aptiano e ai primi dell'Albiano, nel Cretaceo inferiore, circa 112 milioni di anni fa. La stratigrafia dell'area e il ritrovamento di numerose forme di vita acquatiche, suggeriscono che all'epoca la ona era un ambiente fluviale interno, caratterizzato da abbondanti acquitrini e un clima tropicale umido. La fauna era costituita in gran parte da dinosauri di medie dimensioni: gli erbivori, insieme a \"Lurdusaurus\", erano l'\"Ouranosaurus\" e il sauropode \"Nigersaurus\". I carnivori erano numerosi ma si nutrivano ciascuno di prede differenti, come lo spinosauride \"Suchomimus\", che si nutriva prevalentemente di pesci, il carcharodontosauride \"Eocarcharia\" e l'abelisauride \"Kryptops\". Le acque erano popolate da numerosi pesci come il pesce holosteo \"Lepidotus\" e il celacanto \"Mawsonia\", nonch\u00e9 numerosi generi di coccodrilli come lo strano \"Kaprosuchus\" e il gigantesco \"Sarcosuchus\"."}
{"id": "521196", "revid": "33689", "url": "https://it.wikipedia.org/wiki?curid=521196", "title": "Fremen", "text": "I Fremen sono, nell'universo fantascientifico del ciclo di Dune creato dallo scrittore Frank Herbert, i misteriosi abitanti del pianeta Dune conosciuto anche come Arrakis. Il pianeta diventa centro di immensi interessi dell'Impero in seguito alla scoperta della potente droga chiamata \"melange\" o \"spezia\", capace di allungare notevolmente la durata della vita umana e di incrementare le percezioni al punto di permettere ad alcuni individui di prevedere il futuro, segnatamente alle Reverende Madri Bene Gesserit e soprattutto ai piloti della Gilda Spaziale, monopolista dei viaggi interstellari, che si servono della preveggenza per tracciare rotte sicure nell'iperspazio.\nOrigini.\nI Fremen sono descritti come discendenti degli \"Zensunni\", nomadi interstellari seguaci di una particolare filosofia, che subirono una diaspora che li ha portati a errare di pianeta in pianeta fino a giungere su Arrakis, unici a sopravvivere sull'inospitale pianeta grazie alla rigida disciplina interiore propria della loro filosofia. Addestrati alla guerriglia fin da bambini, sono considerati tra i migliori combattenti dell'universo, gli unici capaci di tenere testa perfino ai feroci Sardaukar dell'Imperatore (il fatto non \u00e8 casuale: Salusa Secundus, il mondo inospitale dove vengono forgiati i Sardaukar, \u00e8 stato una delle tappe dell'esodo degli Zensunni; ed Arrakis si \u00e8 rivelato una palestra ben pi\u00f9 severa del pianeta-prigione della Casa di Corrino).\nDune.\nI Fremen sono gli unici esseri umani su Arrakis che non solo riescono a sopravvivere fuori dalle citt\u00e0, grazie alle loro tute distillanti, ma riescono a prosperare relativamente perfino nell'alto deserto, che possono attraversare a piedi o cavalcando i giganteschi Vermi delle sabbie.\nContrariamente a quanto crede la casata Harkonnen, feudataria del pianeta, sono i Fremen i veri padroni di Dune, che sognano di trasformare da deserto a fertile giardino, seguendo la visione dell'Umma Pardot Kynes, sotto la guida di suo figlio Liet.\nI Fremen non sono le poche migliaia registrate ufficialmente, ma milioni: spinti dalle necessit\u00e0 di sopravvivenza, dalle scarse risorse e dal pugno di ferro di tutti coloro che, di volta in volta, si sono succeduti al governo del pianeta per poter estrarre la spezia, i Fremen attraversano le grandi distese desertiche di Dune e riescono a sfruttarne le avare risorse disponibili. I loro insediamenti (\"sietch\") sono ben nascosti su tutto il pianeta, e nella zona del polo sud hanno addirittura creato le prime oasi, fatto sconosciuto agli Harkonnen ed all'Impero dato che la Gilda, che controlla tutti i satelliti dell'universo conosciuto, mantiene il silenzio in cambio di sostanziosi pagamenti in spezia.\nAlcuni abitanti di Arrakis non sono dei veri Fremen ed hanno scelto una vita sedentaria in alcuni insediamenti vicini alle citt\u00e0 imperiali, chiamati \"villaggi Pyon\".\nReligione.\nI Fremen adorano Shai-Hulud, il Verme delle sabbie, una gigantesca e pericolosa creatura che popola i deserti di Arrakis e che \u00e8 alla fonte del ciclo della Spezia. La loro religione, come quasi tutte quelle dei mondi primitivi dell'Impero, \u00e8 stata profondamente influenzata dalla Missionaria Protectiva delle Bene Gesserit, che millenni prima aveva permeato le credenze locali di profezie, riti e superstizioni atte a permettere ad una Reverenda Madre in difficolt\u00e0 di venire accolta dalla trib\u00f9 ed accettata come sacerdotessa. Anche grazie alla presenza della spezia, i Fremen hanno delle proprie reverende Madri, che sono le loro sacerdotesse supreme, custodi della memoria della trib\u00f9, e che sono coadiuvate dalle Sayaddine (sacerdotesse)."}
{"id": "521199", "revid": "1497058", "url": "https://it.wikipedia.org/wiki?curid=521199", "title": "Ablazione", "text": "Ablazione \u00e8 definito come il processo di rimozione di materiale dalla superficie di un oggetto mediante processi di vaporizzazione ed erosione. Il termine si trova spesso in fisica spaziale associato con il rientro in atmosfera, in glaciologia, in medicina e in protezione antincendio passiva.\nFisica spaziale.\nIn fisica spaziale si parla di ablazione quando a causa dell'attrito atmosferico, un corpo durante il rientro in atmosfera subisce un processo di vaporizzazione ed erosione della superficie. In certi casi questo fenomeno pu\u00f2 arrivare a consumare totalmente il corpo prima che raggiunga il suolo. Tuttavia l'evaporazione e la continua rimozione del materiale surriscaldato permettono al corpo di non subire forti variazioni di temperatura nelle zone interne o non raggiunte dall'ablazione: il calore prodotto dall'attrito con l'aria viene rimosso e allontanato insieme al materiale vaporizzato. Questo meccanismo, mediante appositi scudi termici, \u00e8 sfruttato per proteggere efficacemente le navicelle spaziali durante il rientro in atmosfera.\nGlaciologia.\nIn glaciologia, ablazione \u00e8 utilizzato per definire la rimozione di ghiaccio o neve dalla superficie di una massa di ghiaccio all'interno del cosiddetto bacino di ablazione. Questo fenomeno \u00e8 provocato principalmente per effetto dell'irraggiamento solare. L'ablazione si pu\u00f2 riferire alla fusione o alla sublimazione del ghiaccio, e produce un assottigliamento del ghiaccio.\nDepositi d'ablazione sono masse di detriti rocciosi lasciati dallo scioglimento superficiale del ghiacciaio.\nDiritto.\n\u00c8 il contenuto di un provvedimento avente l'effetto di togliere ad alcuno il godimento o l'esercizio di un diritto o di un interesse.\nMedicina.\nIn medicina, l\"'ablazione\" \u00e8 la rimozione di una parte (di solito superficiale) di tessuti biologici. Questa tecnica pu\u00f2 essere applicata alla pelle mediante metodi chimici (\"peeling\") o con l'ausilio di laser allo scopo di favorirne la rigenerazione. L'ablazione laser della cornea viene effettuata in medicina refrattiva per la correzione dei difetti visivi come l'astigmatismo, la miopia e l'ipermetropia. Si pu\u00f2 effettuare un'ablazione chirurgica anche in otorinolaringoiatria, ad esempio per il trattamento del russare.\nL'ablazione laser \u00e8 applicata nel campo delle procedure mini invasive (termoterapia interstiziale laser) per il trattamento di patologie tumorali in organi quali fegato, polmone, pancreas e prostata. Il calore sviluppato dalla radiazione laser, che viene introdotta nel tessuto da trattare mediante l'utilizzo di una o pi\u00f9 fibre ottiche, determina una necrosi irreversibile delle cellule tumorali. Ulteriori applicazioni riguardano l'ablazione laser dei noduli tiroidei benigni.\nTecniche di ablazione sono usate anche in cardiologia per curare una variet\u00e0 di aritmie come ad esempio la tachicardia sopraventricolare, la sindrome WPW, la tachicardia ventricolare e, pi\u00f9 recentemente, la fibrillazione atriale. La rotoablazione \u00e8 un tipo di pulizia delle arterie usato per il trattamento dei disturbi delle coronarie allo scopo di ripristinare il corretto flusso del sangue.\nL'ablazione del midollo osseo \u00e8 un processo utilizzato quando le cellule del midollo osseo devono essere eliminate in preparazione di un trapianto. Questo processo \u00e8 realizzato mediante chemioterapia e radiazioni. Proprio per questo fisicamente questo processo non ha niente a che fare con le altre tecniche di vaporizzazione ed erosione illustrate nel resto di questo articolo.\nIn odontoiatria si intende il processo di rimozione del tartaro (depositi di calcio sulle superfici dentali) con strumento ad ultrasuoni (ablatore) o con strumenti manuali quali curette.\nBiologia.\nIn biologia si pu\u00f2 parlare ad esempio di ablazione cellulare, dove cellule specifiche sono distrutte a scopi sperimentali. L'ablazione genetica descrive un gene che \u00e8 stato silenziato. Pu\u00f2 essere usata allo scopo di condurre esperimenti nei quali gli scienziati hanno modo di osservare gli effetti del silenziamento genetico.\nProtezione antincendio passiva.\nUna tecnologia molto simile a quella utilizzata per gli scudi termici in fisica aerospaziale \u00e8 utilizzata per applicazioni di protezione passiva antincendio. Spesso si tratta di materiali sacrificali che, consumandosi in maniera controllata durante un incendio, sono in grado di isolare termicamente le parti da proteggere."}
{"id": "521200", "revid": "125595173", "url": "https://it.wikipedia.org/wiki?curid=521200", "title": "Y - L'ultimo uomo sulla Terra", "text": "Y: L'Ultimo Uomo (\"Y: The Last Man\") \u00e8 una serie a fumetti pubblicata dalla divisione editoriale DC Vertigo, scritta da Brian K. Vaughan e disegnata quasi interamente dalla co-creatrice Pia Guerra. A partire dal numero 23 le copertine sono opera dell'italiano Massimo Carnevale; in precedenza erano opera dello statunitense J.G. Jones.\nStoria editoriale.\nLe pubblicazioni della serie sono iniziate negli Stati Uniti nel settembre del 2002, mentre la conclusione \u00e8 avvenuta col sessantesimo numero, uscito nel dicembre 2007.\nIl titolo originale della serie \u00e8 un gioco di parole: in lingua inglese suona pi\u00f9 o meno come suonerebbe \"why the last man\" (\"perch\u00e9 l'ultimo uomo\") ad echeggiare la domanda che va avanti per quasi tutta la serie su cosa abbia causato lo sterminio dei maschi. La Y inoltre si riferisce non solo a Yorick, ma anche al cromosoma che differenzia i maschi dalle femmine.\nNegli Stati Uniti la serie \u00e9 stata dapprima pubblicata attraverso 60 albi usciti a cadenza mensile. Successivamente la serie \u00e9 stata raccolta e proposta in ben 4 edizioni: una prima edizione composta da 10 volumi brossurati, una seconda da 5 volumi, una terza \u201cabsolute edition\" da 3 volumi e una quarta \"omnibus\u201c in un unico volume. \nIn Italia la serie \u00e8 stata dapprima pubblicata in 11 volumi brossurati dalla Magic Press dal 2003 e dalla Planeta DeAgostini dal 2007. La stessa Planeta deAgostini ha iniziato a pubblicare mensilmente le storie (in albi da un centinaio di pagine) nel mese di aprile 2010. A partire da ottobre 2013, Rw-Lion ha pubblicato dal principio e in formato \"bonelliano\" la serie, con cadenza mensile.\nCon il passaggio dei diritti di pubblicazione DC alla Panini Comics, la stessa ha iniziato a ripubblicare l'opera riproponendo fedelmente l'edizione americana in 10 volumi.\nTrama.\nLa serie prende le mosse da un'improvvisa catastrofe, che nel giro di pochi istanti stermina tutti i mammiferi di sesso maschile sulla faccia della Terra (rendendo inutilizzabili perfino gli embrioni e lo sperma congelati nelle cliniche per la procreazione assistita). Gli unici a salvarsi sono Yorick Brown, giovane e scapestrato escapista dilettante con seri problemi di autostima ed Ampersand, la scimmia cappuccino che il ragazzo sta tentando di addestrare come animale domestico da affiancare alle persone con disabilit\u00e0.\nYorick \u00e8 figlio di un professore universitario che tiene lezioni sul teatro elisabettiano e di Jennifer Brown, membro del Congresso degli Stati Uniti. Ha una sorella di nome Hero e una fidanzata che si chiama Beth Deville, che al momento della catastrofe si trova in Australia per una serie di studi antropologici nei pressi di Ayers Rock.\nDue mesi dopo la catastrofe Yorick riesce a raggiungere Washington D.C. e grazie alla madre a parlare con la Presidente degli Stati Uniti (Margaret Valentine, che all'epoca della catastrofe ricopriva la carica di Ministro dell'Agricoltura).\nOrmai ultima speranza per la sopravvivenza dell'umanit\u00e0, Yorick viene obbligato a raggiungere la Dr. Allison Mann, genetista di fama mondiale ed esperta di clonazione. Per raggiungere Boston (ultima residenza conosciuta della Dr. Mann) a Yorick viene affidata come guardia del corpo l'Agente 355 del Culper Ring (agenzia di spionaggio degli Stati Uniti realmente esistita ai tempi della Rivoluzione Americana).\nTemi.\nLa serie mostra Yorick alle prese con una societ\u00e0 che cade improvvisamente nel caos e che, nel corso degli anni su cui si sviluppa la storia, impara ad adattarsi all'idea di un'umanit\u00e0 tutta al femminile e senza futuro.\nEtica, clonazione, rapporti uomo-donna, religione, sesso, guerra sono alcuni dei temi trattati tutti seguendo un'idea di fondo di evitare di cadere nel banale e con una spiccata tendenza al \"politicamente scorretto\".\nControversie.\nLo spunto all'origine della storia, cio\u00e8 la morte misteriosa ed inspiegabile di - quasi - tutti gli uomini e alcune situazioni, cos\u00ec come il protagonista del romanzo (come anche Yorick) sia un escapista e fugga inseguito dalle donne sopravvissute all'ecatombe del genere maschile camuffato, riecheggiano trama e situazioni narrative del romanzo del 1993 \"Anatomia umana\", dello scrittore argentino Carlos Chernov.\nRiferimenti nella cultura di massa.\nNel sesto episodio della quinta stagione di \"Lost\", Hugo Reyes legge il quindicesimo capitolo della serie.\nEdizione in lingua italiana.\nLa serie \u00e8 stata pubblicata in italiano in volumi che riprendono le raccolte statunitensi originali, basate sugli archi narrativi della serie. Inizialmente le edizioni erano curate dalla casa editrice Magic Press e in seguito da Planeta DeAgostini:\nInfine, nel 2010 ad aprile, la Planeta DeAgostini ha iniziato a pubblicare mensilmente le storie.\nAdattamenti.\nDal fumetto \u00e8 stata tratta , distribuita in lingua italiana sulla piattaforma Disney+ a partire da settembre 2021, con episodi della durata di circa 1 h. La narrazione risulta essere di tipo corale, a ritmo lento e sovente incedendo su dettagli macabri."}
{"id": "521203", "revid": "599013", "url": "https://it.wikipedia.org/wiki?curid=521203", "title": "Santiago Botero", "text": "Carriera.\nPassa professionista nel 1996, ingaggiato dalla formazione spagnola Kelme-Artiach. Ottiene la prima vittoria europea nel 1998, anno in cui si aggiudica una tappa al Gran Premio Internacional Mitsubishi MR Cortez in Portogallo. Nel 1999 conquista una frazione alla Ruta del Sol e una alla Parigi-Nizza; nella stagione seguente si mette quindi in mostra al Tour de France: in quell'edizione della \"Grande Boucle\" vince la tappa con arrivo a Brian\u00e7on, conclude al settimo posto nella classifica generale e conquista la maglia a pois di miglior scalatore.\nNel 2001 fa sue due tappe alla Vuelta a Espa\u00f1a, e conclude diciottesimo nella graduatoria generale. Specialista delle cronometro, nello stesso anno si piazza terzo nella prova contro il tempo ai campionati del mondo di Lisbona. Nel 2002 vince una tappa al Crit\u00e9rium du Dauphin\u00e9, due al Tour de France (chiudendo quarto nella classifica finale) e una alla Vuelta a Espa\u00f1a; nella cronometro dei campionati mondiali di Zolder riesce inoltre, dopo il terzo posto dell'anno prima, a far suo il titolo iridato davanti a Michael Rich e Igor Gonz\u00e1lez de Galdeano. Sempre nel 2002, come gi\u00e0 nel 1999, viene trovato positivo al testosterone in un controllo antidoping.\nNel 2003 si trasferisce alla Telekom (poi T-Mobile), con la quale per\u00f2 non consegue risultati di rilievo. Nel 2005, dopo essere passato alla Phonak, vince il Giro di Romandia (supera di 33 secondi Damiano Cunego) e due tappe al Crit\u00e9rium du Dauphin\u00e9 Lib\u00e9r\u00e9. Nel giugno 2006, poco prima dell'inizio del Tour de France, viene coinvolto nello scandalo-doping dell\"'Operaci\u00f3n Puerto\" e precauzionalmente sospeso dal suo team. Torna a correre nel 2007 con il sodalizio Continental colombiano UNE-Orbitel, vincendo la Vuelta a Colombia e il titolo a cronometro ai Giochi panamericani.\nNel 2008 veste la divisa della squadra statunitense Rock Racing insieme a ciclisti come Tyler Hamilton, V\u00edctor Hugo Pe\u00f1a e \u00d3scar Sevilla, mentre l'anno dopo \u00e8 tra le file della Orgullo Paisa, formazione dilettantistica colombiana. Nel 2010 conclude al quinto posto il Tour de San Luis, vincendo poi la prova in linea e a cronometro dei Giochi sudamericani di Medell\u00edn, la sua citt\u00e0. Nel luglio dello stesso anno si ritira dall'attivit\u00e0 agonistica, anche a causa di problemi di salute legati ad un contagio da dengue; resta comunque nell'ambiente ciclistico, diventando manager della Orgullo Paisa-Indeportes Antioquia."}
{"id": "521211", "revid": "1877829", "url": "https://it.wikipedia.org/wiki?curid=521211", "title": "Praguerie", "text": "La Praguerie fu una rivolta della nobilt\u00e0 francese contro il re Carlo VII nel 1440.\nIl nome deriv\u00f2 da una sommossa simile avvenuta poco tempo prima a Praga, in Boemia, a quel tempo strettamente connessa alla Francia attraverso il Casato di Lussemburgo, sovrani di Boemia. La ribellione fu cagionata dalle riforme di Carlo VII alla fine della Guerra dei Cent'anni, mediante le quali tent\u00f2 di ridurre l'anarchia nel paese. Il tentativo di diminuire le bande di soldataglie razziatrici, e specialmente i decreti ignorati dalle terre della \"Langue d'o\u00efl\" ad Orl\u00e9ans nel 1439, che non solo concedevano al monarca un contributo di 100\u00a0000 franchi (un atto che in seguito fu inteso dal re come un appannaggio, in modo tale da liberarlo dal controllo del parlamento sull'erario), ma richiedevano inoltre la nomina reale degli ufficiali dell'esercito, segnarono un aumento delle prerogative del re, che la nobilt\u00e0 decise di sfidare.\nIl principale fomentatore fu Carlo I duca di Borbone, che tre anni prima aveva tentato una sollevazione simile, e che era stato costretto a chiedere perdono al sovrano. Carlo I e il fratellastro, Alessandro, furono raggiunti da Georges de la Tremoille, Giovanni VI duca di Bretagna, che si alle\u00f2 con gli inglesi, Giovanni II duca di Alen\u00e7on, Luigi conte di Vend\u00f4me, e dai capitani dei mercenari, quali Antonio de Chabannes o Jean de la Roche. Il duca di Borbone guadagn\u00f2 alla sua causa il Delfino Luigi, allora sedicenne, e propose di deporne il padre facendolo reggente. \nLuigi fu facilmente indotto a ribellarsi, ma il paese fu salvato da una pericolosa guerra civile dall'energia degli ufficiali del re e dalla solida lealt\u00e0 delle sue \"buone citt\u00e0\". Il Conestabile Richemont marci\u00f2 con le truppe del re nel Poitou e in due mesi sottomise il paese. L'artiglieria reale abbatt\u00e9 le roccaforti feudali. Il Delfino ed il duca di Alen\u00e7on fallirono nel propagare il tumulto in Alvernia e pertanto questo si estinse, eccetto che per alcune ultime devastazioni e saccheggi in Saintonge e nel Poitou, che l'esercito reale non riusc\u00ec ad impedire.\nCarlo tent\u00f2 allora di garantirsi la fedelt\u00e0 del duca di Borbone tramite l'elargizione di una congrua pensione, perdon\u00f2 i ceti elevati che si erano ribellati e insedi\u00f2 suo figlio nel Delfinato. L'ordinanza di Orl\u00e9ans divenne esecutiva.\nBibliografia.\nParte del presente testo proviene dall'undicesima edizione della Encyclop\u00e6dia Britannica, oggi di pubblico dominio."}
{"id": "521213", "revid": "177744", "url": "https://it.wikipedia.org/wiki?curid=521213", "title": "Secret Plot", "text": " \u00e8 un hentai che ha raggiunto il successo in Giappone nel 1995. Questo manga erotico tratta di due insegnanti di scuole superiori, Saeko e Mayumi, che provvedono a dare un corso completo di sesso ad un alunno superdotato.\nLa storia di \"Secret Plot\" (e del suo seguito \"Secret Plot Deep\") si sviluppano intorno alle avventure sessuali di Saeko e Mayumi. Un giorno per caso Mayumi scopre che un suo alunno, Masaki, ha un pene della lunghezza di 30,5 centimetri, e largo 7,6 centimetri. Cos\u00ec l'insegnante usa la propria autorit\u00e0 per avere dei rapporti sessuali con lui, ma la loro relazione continua anche dopo che lo studente consegue il diploma.\nSaeko era stata prima coinvolta con altri due studenti, ma anche loro si diplomano e lei rimane da sola, ansiosa di avere rapporti sessuali. Mayumi un giorno parla a Saeko del suo alunno con il dono, Masaki, e cos\u00ec le due insegnanti fanno un patto: Saeko pu\u00f2 dormire con lui, ma solo se prima soddisfa sessualmente Mayumi. Mayumi fa quindi in modo di far trovare Masaki da Saeko mentre si masturba, e quindi Masaki procede con un rapporto sessuale con lei.\nNell'ultimo episodio i tre si ritrovano in un triangolo, lasciando la trama aperta a nuovi possibili sviluppi."}
{"id": "521214", "revid": "106908", "url": "https://it.wikipedia.org/wiki?curid=521214", "title": "Fanzago", "text": ""}
{"id": "521218", "revid": "123312778", "url": "https://it.wikipedia.org/wiki?curid=521218", "title": "Kirchbach", "text": "Kirchbach \u00e8 un comune austriaco di 2 662 abitanti nel distretto di Hermagor, in Carinzia; ha lo status di comune mercato (\"Marktgemeinde\").\nGeografia fisica.\nIl comune si trova nella Gailtal, tra le Alpi Carniche e quelle della Gail.\nStoria.\nSin dal IV secolo a.C. nella zona dell'odierna Kirchbach venivano estratti rame e zinco; pi\u00f9 tardi, con la creazione della provincia romana del Norico, le attivit\u00e0 estrattive furono incrementate, anche con la costruzione di fornaci. Nel 470 una frana del monte Rei\u00dfkofel travolse l'insediamento minerario. Attorno al 600 popolazioni slave e avare si insediarono nella valle: ne sono testimonianza numerosi toponimi di origine slava.\nFra il XII e il XIII secolo la Gailtal, e quindi anche Kirchbach, furono governati dai conti di Gorizia; in quel periodo fu realizzato in localit\u00e0 Waidegg dall'omonima famiglia nobile un castello che fu danneggiato seriamente nel 1458 da un conflitto e vent'anni dopo venne distrutto definitivamente dagli ottomani. Kirchbach dal 1525 appartenne ai conti di Ortenburg, per poi passare ai conti di Porcia che la tennero sino al 1848.\nNel 1850 fu costituito il comune di Kirchbach. Durante la Prima guerra mondiale sulle Alpi Carniche a sud di Kirchbach passava il fronte; vi si svolsero aspri combattimenti e sono tuttora presenti i resti delle trincee e numerosi monumenti e cimiteri di guerra. Durante il conflitto, per rifornire il fronte fu realizzata, da prigionieri di guerra russi e serbi, la ferrovia della Gailtal (\"Gailtalbahn\") da Hermagor a K\u00f6tschach.\nNel 1973 Kirchbach inglob\u00f2 il comune soppresso di Reisach e il comune catastale di Waidegg, gi\u00e0 parte del comune \u2013 a sua volta soppresso \u2013 di Rattendorf."}
{"id": "521219", "revid": "486946", "url": "https://it.wikipedia.org/wiki?curid=521219", "title": "Errore di primo tipo", "text": ""}
{"id": "521220", "revid": "1318658", "url": "https://it.wikipedia.org/wiki?curid=521220", "title": "Arrondissement di Brive-la-Gaillarde", "text": "L\"arrondissement\" di Brive-la-Gaillarde \u00e8 un \"arrondissement\" dipartimentale della Francia situato nel dipartimento della Corr\u00e8ze, nella regione Aquitania-Limosino-Poitou-Charentes.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 99 comuni raggruppati in 15 cantoni:"}
{"id": "521221", "revid": "1226", "url": "https://it.wikipedia.org/wiki?curid=521221", "title": "Patriarca di Aquileia", "text": ""}
{"id": "521224", "revid": "1226", "url": "https://it.wikipedia.org/wiki?curid=521224", "title": "Daniele I Barbaro", "text": ""}
{"id": "521225", "revid": "76963", "url": "https://it.wikipedia.org/wiki?curid=521225", "title": "Gon\u00e7alo M. Tavares", "text": "Ha ricevuto il Premio Jos\u00e9 Saramago nel 2005, il Premio Branquinho da Fonseca della Fondazione Calouste Gulbenkian e del giornale \"Expresso\" per l'opera \"Il signor Val\u00e9ry\", il Premio Rivelazione in Poesia dell'Associazione Portoghese degli Scrittori per il libro \"Investiga\u00e7\u00f5es. Novalis\", il Premio Ler/Millenuim BCP nel 2005 per il suo romanzo Gerusalemme. Tradotto in numerose lingue, i suoi libri sono editi in Italia da Guanda.\nNel 2008 ha vinto l'undicesima edizione del Premio Internazionale Trieste Poesia"}
{"id": "521226", "revid": "124703754", "url": "https://it.wikipedia.org/wiki?curid=521226", "title": "Raffaele Della Valle", "text": "Biografia.\nFiglio di un magistrato napoletano e di una casalinga pavese, si trasfer\u00ec a Monza nel 1946 e si laure\u00f2 in Giurisprudenza all'Universit\u00e0 Cattolica di Milano. Poco dopo inizier\u00e0 la carriera di avvocato aprendo uno studio a Monza (divenne, tra l'altro, il legale di Enzo Tortora e della modella americana Terry Broome) occupandosi anche di politica, aderendo al Partito Liberale Italiano.\nSegretario della \"Giovent\u00f9 Liberale\" a Monza dal 1959 al 1970, Consigliere comunale nella stessa citt\u00e0 per circa tredici anni (dal 1970 al 1983) e membro del Consiglio Nazionale del PLI, abbandon\u00f2 la politica nel 1988 per poi candidarsi con i Liberali durante le elezioni politiche del 1992, in cui non venne eletto per una manciata di voti.\nNel 1994 ader\u00ec a Forza Italia, di cui fu uno dei fondatori, venendo eletto nello stesso anno Deputato, primo capogruppo dei forzisti a Montecitorio fino al 1996 Segretario della Camera dei deputati, sempre fino al 1996: da quell'anno infatti ha rinunciato ad ogni incarico istituzionale, preferendo dedicarsi agli impegni professionali ed alle innumerevoli associazioni di cui fa parte.\nHa fatto parte della Commissione Giustizia, nella quale ha svolto l'attivit\u00e0 di relatore nel disegno di legge sulla custodia cautelare ed \u00e8 stato altres\u00ec membro della Commissione Stragi."}
{"id": "521227", "revid": "36426", "url": "https://it.wikipedia.org/wiki?curid=521227", "title": "Volgare", "text": ""}
{"id": "521228", "revid": "1935652", "url": "https://it.wikipedia.org/wiki?curid=521228", "title": "Eug\u00e8ne Tisserant", "text": "Come cardinale decano della Chiesa cattolica presiedette due conclavi, quelli del 1958 (eletto papa Giovanni XXIII) e del 1963 (eletto papa Paolo VI) nonch\u00e9 il Consiglio di Presidenza del Concilio Ecumenico Vaticano II.\nBiografia.\nFiglio di Hippolyte Tisserant e Octav\u00e9e Connard, fu battezzato con il nome di Eug\u00e8ne Gabriel Gervais Laurent. Frequent\u00f2 il liceo-ginnasio nella sua Nancy, dopodich\u00e9 entr\u00f2 al seminario, dove dal 1900 al 1904 studi\u00f2 teologia, Sacra Scrittura, ebraico, siriaco, Antico Testamento, patrologia orientale. Continu\u00f2 poi gli studi all'\u00c9cole biblique et arch\u00e9ologique fran\u00e7aise di Gerusalemme (1904-1905), che a quel tempo era diretta dal padre Marie-Joseph Lagrange, O.P.\nTornato in Francia nel giugno 1905 per il servizio militare, continu\u00f2 ancora gli studi all'Institut catholique di Parigi, dove si perfezion\u00f2 in cinque lingue: ebraico, siriaco, arabo, etiope e assiro. Si rec\u00f2 nuovamente all'\u00c9cole biblique di Gerusalemme. Fu a questo punto che padre Fulcran Gr\u00e9goire Vigouroux chiese di averlo a Roma, dove si stavano ponendo le basi del futuro Pontificio Istituto Biblico, e il 19 marzo 1907 lo invit\u00f2, a nome di papa Pio X, ad accettare la cattedra di lingue assire.\nFu ordinato presbitero il 4 agosto 1907 a Nancy, per l'imposizione delle mani di monsignor Charles-Fran\u00e7ois Turinaz. La sua carriera ecclesiastica segn\u00f2 un passo decisivo, quando divenne, a 24 anni, conservatore di manoscritti orientali alla Biblioteca vaticana, un incarico che gli permise di perseguire la sua passione per le lingue orientali e per l'archeologia.\nTisserant partecip\u00f2 al movimento per la canonizzazione nel 1920 di Giovanna d'Arco e si batt\u00e9 per la normalizzazione dei rapporti fra la Francia e la Santa Sede dopo gli anni delicati seguiti alla separazione fra Stato e Chiesa disposta dalla legge del 9 dicembre 1905. Venne creato cardinale da Papa Pio XI nel concistoro del 15 giugno 1936 con il titolo dei Santi Vito, Modesto e Crescenzia. Il successivo 19 giugno fu nominato segretario della Sacra Congregazione per la Chiesa Orientale (corrispondente all'ufficio attuale di prefetto della Congregazione per le Chiese Orientali), che guid\u00f2 fino all'11 novembre 1959.\nUn anno pi\u00f9 tardi, il 25 giugno 1937, venne nominato vescovo ricevendo il titolo arcivescovile di Iconio. L'ordinazione episcopale gli fu conferita, all'Altare della Cattedra della Basilica Vaticana, dall'allora cardinale segretario di Stato, Eugenio Pacelli, futuro papa Pio XII, conconsacranti mons. Giuseppe Migone, arcivescovo titolare di Nicomedia, elemosiniere segreto di Sua Santit\u00e0, e mons. Charles-Joseph-Eug\u00e8ne Ruch, vescovo di Strasburgo.\nIl 13 dicembre 1937 pass\u00f2 all'ordine dei cardinali presbiteri conservando la propria diaconia, elevata \"pro illa vice\" a titolo presbiterale.\nL'11 dicembre 1939 opt\u00f2 per il titolo di Santa Maria sopra Minerva, e il 18 febbraio 1946 divenne cardinale vescovo della sede suburbicaria di Porto e Santa Rufina.\nIl 21 febbraio 1948 divenne vice-decano e il 13 gennaio 1951 decano del collegio cardinalizio diventando cardinale vescovo anche della sede suburbicaria di Ostia e il successivo 10 marzo anche prefetto della Sacra Congregazione del cerimoniale.\nNel 1957 ottenne un nuovo incarico prestigioso: papa Pio XII lo nomin\u00f2 archivista e bibliotecario di Santa Romana Chiesa, ufficio che tenne per circa un quarto di secolo.\nPartecip\u00f2 ai conclavi del 1939, 1958 e 1963, gli ultimi due nella veste di decano del Sacro Collegio.\nNel 1961 divenne gran maestro dell'Ordine equestre del Santo Sepolcro di Gerusalemme e in questa veste, nel 1962, presiede le celebrazioni per i 950 anni della fondazione della Cattedrale di Sansepolcro, elevata in quell'anno a basilica minore da papa Giovanni XXIII, essendo la citt\u00e0 l'unica al mondo intitolata al nome del Sepolcro di Cristo.\nNel 1961 fu eletto membro dell'Acad\u00e9mie fran\u00e7aise, succedendo al fisico Maurice de Broglie.\nNel 1964 accompagn\u00f2 Paolo VI nei suoi viaggi in Terrasanta e in India.\nA seguito del motu proprio Suburbicariis Sedibus dell'11 aprile 1962 e del motu proprio Ecclesiae Sanctae del 6 agosto 1966, si dimise dal governo pastorale delle diocesi suburbicarie di Ostia e di Porto e Santa Rufina il 17 novembre 1966, ricevendo il \"titolo suburbicario\" delle stesse.\nSi dimise da tutte le sue cariche il 27 marzo 1971.\nMor\u00ec il 21 febbraio 1972 ad Albano Laziale.\nDopo i solenni funerali, nella Basilica Vaticana, presieduti da papa Paolo VI (che lo stesso Tisserant aveva consacrato arcivescovo di Milano, il 12 dicembre 1954, in San Pietro), fu sepolto nella chiesa cattedrale dei Sacri Cuori di Ges\u00f9 e Maria, sede della diocesi di Porto e Santa Rufina, che lo stesso cardinale aveva fatto costruire in localit\u00e0 La Storta, sulla Via Cassia, alle porte di Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "521229", "revid": "767487", "url": "https://it.wikipedia.org/wiki?curid=521229", "title": "Curvatura di campo", "text": "La curvatura di campo \u00e8 un'aberrazione monocromatica e un'aberrazione sferica, presente nei sistemi ad una o pi\u00f9 lenti, coniugata all'astigmatismo dei fasci obliqui.\nNonostante l'eliminazione dell'aberrazione dei fasci obliqui, in presenza di un astigmatismo delle sezioni esaminate pari a zero, l'immagine di un oggetto piano, che sia perpendicolare all'asse ottico, si forma comunque su una superficie curva. \nLa deviazione indotta dal piano immagine viene quindi definita \"curvatura di campo\""}
{"id": "521231", "revid": "404449", "url": "https://it.wikipedia.org/wiki?curid=521231", "title": "Limano", "text": "Limano \u00e8 una frazione del comune italiano di Bagni di Lucca, nella provincia di Lucca, in Toscana.\nStoria.\nLimano \u00e8 ricordato per la prima volta in un documento dell'anno 893 e poi nuovamente nel 943, quale borgo nella giurisdizione di Vico Pancellorum. Feudo della famiglia dei Suffredinghi, pass\u00f2 sotto Lucca nel 1209.\nCultura.\nEventi.\nPaese di montagna, vi si svolge il 1\u00ba agosto la \"Festa in piazza Gave\", con canti e danze in costume, in occasione della quale un tempo scendevano dai monti i pastori a vendere gli agnelli. La festa cominciava con una messa cantata alla presenza del pievano di Vico e in serata si improvvisano canti e musica con chitarre e fisarmoniche per fare serenate alle ragazze. Negli anni settanta del XX secolo la festa decadde, ma fu riportata in auge dall'associazione \"Limano Nostro\"."}
{"id": "521232", "revid": "3913812", "url": "https://it.wikipedia.org/wiki?curid=521232", "title": "Il Pomodoro Volante", "text": ""}
{"id": "521233", "revid": "320578", "url": "https://it.wikipedia.org/wiki?curid=521233", "title": "H\u00e9lder C\u00e2mara", "text": ""}
{"id": "521235", "revid": "1272592", "url": "https://it.wikipedia.org/wiki?curid=521235", "title": "Benabbio", "text": "Benabbio \u00e8 una frazione del comune italiano di Bagni di Lucca, nella provincia di Lucca, in Toscana.\nGeografia fisica.\nIl paese di Benabbio \u00e8 situato sul fianco destro della profonda vallata del rio Benabbiana, un affluente di sinistra del torrente Lima, e si estende in pi\u00f9 nuclei abitati sul versante sud-occidentale del colle della Bastia o di Castello, tra le quote di 400 e 520 m. Sulla cresta del colle che domina l\u2019abitato attuale, e raggiunge la quota di 620 m, si trovano i resti del castello di Benabbio.\nStoria.\nIl toponimo del paese, nella forma \"Menabla\" \u00e8 ricordato per la prima volta nel 983, ed \u00e8 menzionato tra X e XI secolo in varie carte dell\u2019Archivio Arcivescovile di Lucca come \"Menablacha\" o \"Menablo\". Un riferimento esplicito all'esistenza di un castello si ha solo nel 1334, quando viene decretata la parziale distruzione delle sue fortificazioni dai de' Rossi, signori di Parma e vicari regi di Lucca. Lucca venne affermando il proprio dominio sulle valli nella seconda met\u00e0 del XIII secolo, e nello statuto lucchese del 1308 Benabbio \u00e8 ormai compreso nella vicaria di \"Terrarum Civium et Vallis Limae\".\nMonumenti e luoghi d'interesse.\nCastello.\nSulla cresta del colle che domina l\u2019abitato attuale sorge l'antico castello di Benabbio. Le scarse fonti di archivio non danno informazioni circa la costruzione del castello e solo nel 1344, anno della sua distruzione, viene citata la fortificazione. Che il castello fosse esistente ben prima degli inizi del XIV secolo lo testimoniano i ruderi e la piccola chiesa di San Michele all'interno del castello e risalente, come attesta un\u2019epigrafe in facciata, al 1218. Non sappiamo quale gruppo signorile, tra XI e XIII secolo, si facesse promotore dell\u2019incastellamento del sito ma l\u2019unica famiglia menzionata esplicitamente in relazione a Benabbio \u00e8 quella dei discendenti del Visconte Fraolmo III, signore di Corvaia in Versilia.\nLe indagini archeologiche condotte dall'Universit\u00e0 di Pisa dal 2006 hanno potuto ricostruire le fasi dell'insediamento del castello di Benabbio tra XII e XV secolo. Nel XII secolo la sommit\u00e0 del paese si dota di una cortina muraria estesa a tutta la sommit\u00e0 che fu spianata nel 1218 quando venne eretta la chiesa di San Michele. Il castello raggiunge in questo periodo una superficie di oltre quattromila metri quadri con edifici ragguardevoli, come il palazzo collocato di fronte alla chiesa. Tra il XIII e il XIV secolo fu ridimensionata l'estensione della cinta muraria e nel 1344 fu smantellata completamente la fortificazione e i residui furono impiegato per le strutture abitative. \nNel XIII secolo il paese era diviso in due poli: quello castrense, dotato di una propria chiesa (San Michele) e quello esterno circostante la chiesa parrocchiale di Santa Maria Assunta. La chiesa di San Michele rimase sottoposta al controllo signorile fino al 1357, momento in cui si trova citata assieme alla chiesa parrocchiale.\nL'abbandono completo del castello sarebbe giunto alla met\u00e0 del XV secolo.\nChiesa di Santa Maria Assunta.\nNel cuore del paese sorge la chiesa parrocchiale intitolata a Santa Maria Assunta. Citata negli estimi del 1260 fu ampliata nel 1339 e successivamente rimaneggiata nei secoli. Nell'abside \u00e8 presente un notevole trittico, opera di Baldassarre del fu Biagio del Firenze del 1469. Pregevoli le statue lignee del XIV secolo che rappresentano l\"'Annunciazione\", opera di Piero d'Angelo di Guarnerio, padre di Jacopo della Quercia e conservate nell'oratorio della Santissima Trinit\u00e0, sede del museo parrocchiale.\nTeatro Eden.\nIl Teatro Eden, costruito nel 1780 e restaurato pi\u00f9 volte, \u00e8 stato la sede sia della Filarmonica di Benabbio fondata nel 1888 sia della Compagnia filodrammatica. Quest'ultima fu famosissima nel XIX secolo anche per aver recitato alla presenza della principessa di Lucca Elisa Baciocchi. Nel teatro hanno recitato, tra i vari, Ermete Zacconi, Gastone Monaldi e Tot\u00f2."}
{"id": "521236", "revid": "327773", "url": "https://it.wikipedia.org/wiki?curid=521236", "title": "Astigmatismo (ottica)", "text": "L'astigmatismo, dal greco \"\u03b1-\"(\"a-\") che significa \"senza\" e \"\u03c3\u03c4\u03af\u03b3\u03bc\u03b1\" (\"stigma\"), segno, punto, \u00e8 un'aberrazione ottica presente in un sistema singolo o composto di lenti, dagli obbiettivi all'occhio; i raggi che si propagano in due piani intersecanti l'asse ottico ad angoli diversi, ad esempio perpendicolari tra loro, hanno fuochi differenti e proiettando l'immagine di un punto, lo stesso risulta deformato.&lt;br&gt; Se un sistema ottico con astigmatismo viene utilizzato per formare l'immagine di una croce, le linee orizzontali e verticali saranno a fuoco a due distanze diverse.\nDescrizione.\nVisivamente un'immagine prodotta da un sistema astigmatico apparir\u00e0 pi\u00f9 o meno evidentemente deformata (un punto risulter\u00e0 ellittico, con parte del bordo sfocato) o sdoppiata, con un'immagine principale a fuoco e una secondaria, meno incisa, sfocata e traslata rispetto a quella principale, a renderne meno intelligibile la lettura. L'aberrazione colpisce potenzialmente tutti i sistemi ottici ed \u00e8 particolarmente sentita nei telescopi rifrattivi e nei microscopiper l'importanza estrema del dettaglio. L'entit\u00e0 dell'aberrazione, compensabile in fase di progettazione, \u00e8 correlata a diversi fattori: distanza del diaframma dal diottro, potenza (focale) della lente, un fattore indice della curvatura di campo e un fattore che tiene conto della coma.\nL'astigmatismo assiale e sagittale costituisce una delle cinque \"aberrazioni primarie di Seidel\", studiate da Philipp Ludwig von Seidel e pubblicate nel 1857, o aberrazioni primarie monocromatiche.\nSul piano di Gauss la figura descritta dalle equazioni di Seidel per l'aberrazione astigmatica e di curvatura di campo (un sistema di equazioni in genere espresse in coordinate polari) \u00e8 un'ellisse parametrizzata da fattori tra cui i coefficienti di aberrazione che modificano le sue dimensioni (entit\u00e0 dell'aberrazione) e la sua forma. Quando la curvatura di campo \u00e8 uguale a 0 si ha l'astigmatismo sagittale puro, nel caso opposto si ha l'astigmatismo tangenziale.\nEsistono due fondamentali forme di astigmatismo: per oggetti fuori dall'asse ottico, potenzialmente presente anche quando il sistema ottico sia perfettamente simmetrico, e per sistemi non simmetrici rispetto all'asse ottico. L'astigmatismo del secondo caso pu\u00f2 essere osservato anche in raggi provenienti da oggetti in asse, dove la curvatura asimmetrica del diottro provochi una differente rifrazione ottica lungo i diversi meridiani; anche sistemi non omogenei nell'indice di rifrazione, con un'anisotropia sugli assi possono presentare questo fenomeno. L'occhio spesso presenta questo secondo tipo di astigmatismo oftalmico a causa di imperfezioni, naturali o acquisite, nella forma della cornea o di altri elementi come il cristallino e costituiscono un'ametropia.\nTipologie e caratteristiche.\nVi sono almeno due tipi distinti di astigmatismo.\nAstigmatismo di sistema rotazionalmente asimmetrico.\nIn optometria e oftalmologia, i piani verticali e orizzontali sono identificati come meridiani tangenziali e sagittali, rispettivamente. L'astigmatismo oftalmico \u00e8 un difetto di rifrazione dell'occhio in cui vi \u00e8 una differenza di grado di rifrazione in diversi meridiani. Essa \u00e8 tipicamente caratterizzata da una figura asferica della cornea in cui la pendenza del profilo corneale e il potere rifrattivo in un meridiano \u00e8 inferiore a quella dell'asse perpendicolare.\nQueste aberrazioni sono date in funzione di:\nQualsiasi punto oggetto, anche perpendicolare all'asse ottico, viene a creare, a causa di questa aberrazione, due superfici immagine curve, invece di un singolo piano immagine."}
{"id": "521237", "revid": "1318658", "url": "https://it.wikipedia.org/wiki?curid=521237", "title": "Arrondissement di Ussel", "text": "L\"arrondissement\" di Ussel \u00e8 un \"arrondissement\" dipartimentale della Francia situato nel dipartimento della Corr\u00e8ze, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Soppresso nel 1926, fu ricostituito nel 1943.\nComposizione.\nL\"arrondissement\" \u00e8 composto da 69 comuni raggruppati in 8 cantoni:"}
{"id": "521238", "revid": "1632387", "url": "https://it.wikipedia.org/wiki?curid=521238", "title": "A Silvia", "text": "A Silvia \u00e8 una delle pi\u00f9 famose liriche composte da Giacomo Leopardi.\nRedatta tra il 19 e il 20 aprile 1828, subito dopo \"Il risorgimento\", venne poi trascritta in forma definitiva il 29 settembre; come consueto per il poeta di Recanati, il tema centrale \u00e8 la distruzione delle speranze e delle illusioni giovanili.\nAnalisi.\nLa \"vera\" Silvia.\nUna consolidata consuetudine storica e romanzesca ha da sempre identificato Silvia in Teresa Fattorini, figlia del cocchiere di casa Leopardi, nata il 10 ottobre 1797 e morta prematuramente di tubercolosi nel settembre 1818: il nome che le viene dato nella poesia \u00e8 tratto dall\"'Aminta\" di Torquato Tasso.\nLeopardi ne parl\u00f2 in un passo dello \"Zibaldone\" del giugno 1828:\nL'identificazione del personaggio, comunque, \u00e8 poco rilevante per il senso complessivo della lirica; in tal senso il critico Giuseppe de Robertis comment\u00f2: \u00abTeresa Fattorini, figliuola del cocchiere di casa Leopardi. Ma importava proprio dirlo? Silvia \u00e8 soltanto un simbolo, e un divino simbolo, della morte della giovinezza e delle speranze\u00bb. \nIl nome di Silvia, tuttavia, pu\u00f2 derivare fattivamente anche dal ricordo del naturalista e poeta Giuseppe Olivi di Chioggia (O\"livi\" e \"Silvia\" combaciano quattro lettere su cinque), morto di tisi a ventisei anni: il celeberrimo \"limitare / di giovent\u00f9\", tra l'altro, non pu\u00f2 che derivare dal \"limitar della giovent\u00f9\" che si legge nell\"'Elogio\" funebre del giovane scritto da Melchiorre Cesarotti.\nSpiegazione del testo.\nPrima, seconda, e terza strofa.\nIl testo di \"A Silvia\" si presta a una bipartizione interna: la prima parte, corrispondente alle prime tre strofe, \u00e8 incentrata sulla rievocazione del passato e dell'ambiente di Recanati, mentre a partire dalla quarta strofa subentra la consapevolezza del presente e dell'arido \u00abvero\u00bb.\nGi\u00e0 nei primi versi di \"A Silvia\" scaturisce la riflessione leopardiana sul ricordo. Se questo negli \"Idilli\" appariva come la fonte di un piacere doloroso, in grado di rattristare ma allo stesso tempo di confortare l'uomo, ora Leopardi matura definitivamente l'amara consapevolezza che il tempo trascorso \u00e8 ormai irrecuperabile: il tema della \"rimembranza\" \u00e8 qui rievocato dalla scelta del verbo (v. 1, \u00abrimembri\u00bb), dall'aggettivo dimostrativo volutamente sfumato (v. 2, \u00abquel [tempo]\u00bb) il quale serve a collocare precisamente il vissuto di Silvia nel tempo, e infine dal ricorso del vocativo con nome personale. \u00c8 utile, per comprendere la funzione del ricordo in Leopardi, consultare un passo dello \"Zibaldone\" nel quale il poeta afferma:\nSilvia, che come gi\u00e0 accennato nel paragrafo precedente \u00e8 stata identificata in una tale Teresa Fattorini, morta tisica nel 1818, nel poema \u00e8 introdotta nel fulgore del periodo giovanile, divisa tra l'entusiasmo proprio di quell'et\u00e0 della vita e l'incertezza per il futuro, oscuramente indefinito. Leopardi, in particolare, ricostruisce l'idillica atmosfera della casa paterna quando vi risuonava il canto di Silvia, che impegnava le proprie giornate primaverili dedicandosi ai lavori femminili e cantando inconsapevole del proprio destino (il \u00abmaggio odoroso\u00bb al v. 13 sottolinea proprio che l'aria \u00e8 carica degli odori tipici della primavera). Non di rado Leopardi si fermava ad ascoltare il melodioso canto della fanciulla, interrompendo addirittura \u00abgli studi leggiadri\u00bb e le \u00absudate carte\u00bb, sui quali stava sacrificando le energie pi\u00f9 fresche e spontanee della sua giovent\u00f9. Nessuna parola, a giudizio del poeta recanatese, era in grado di esprimere quello che allora sentiva nel cuore. Pi\u00f9 che un sentimento d'amore per Silvia, qui Leopardi allude alla compartecipazione di una medesima situazione esistenziale: quella, per l'appunto, della giovinezza, periodo sereno e carico di aspettative ottimiste per il futuro, e non ancora travagliato da egoismo, crudelt\u00e0 e sofferenze. Anche Karl Vossler not\u00f2 che \u00abqui non si tratta di un effettivo, sia pure inconfessato amore per lei ... Qualcosa di pi\u00f9 profondo congiunge i due giovani: il sentimento di un destino comune, incosciente in lei, pi\u00f9 potente e cosmicamente dilatato, ma inesprimibile anche in lui. \u00c8 la speranza della giovinezza, ove amore e mondo consuonano\u00bb.\nQuarta, quinta, e sesta strofa.\nSegue l'amara consapevolezza di Leopardi della sua personale infelicit\u00e0: il dolore era sempre presente nel suo animo, ma ora \u00e8 vivificato dal rimpianto della giovinezza ormai perduta. Da questo momento innanzi ha inizio la parte meditativa dell'idillio, che comprende la quarta e quinta strofa. Nella quarta, in particolare, Leopardi, disilluso dal contrasto tra il mondo sognato e l'arido \u00abvero\u00bb, si pone due interrogativi destinati a non ricevere risposta: in particolare sferra un'acerba polemica contro la Natura, matrigna del genere umano, che dopo aver suscitato cos\u00ec tanti sogni e speranze nel cuore dei giovani non si impegna a concedere loro quanto spetterebbe di diritto. Secondo il critico Sebastiano Timpanaro, in particolare, la fine delle illusioni \u00abnon \u00e8 pi\u00f9 attribuita all'uomo che ha distrutto la saggia opera della natura, ma alla natura stessa, all'inesorabile vicenda biologica che condanna gli esseri viventi o alla morte immatura (con il rimpianto di non aver goduto la felicit\u00e0 sperata e di lasciare nel lutto i propri cari) o a una sopravvivenza non pi\u00f9 allietata della speranza: Silvia e il poeta stesso rappresentano emblematicamente queste due possibili sorti dell'uomo\u00bb.\nMaturando queste tristi \"rimembranze\" Leopardi rivela il vero destino di Silvia e di tutto il genere umano. Il poeta diviene infatti consapevole che la giovent\u00f9 \u00e8 ormai irrimediabilmente passata, e che la vita non pu\u00f2 che essere che dolore, come emerge dalla contrapposizione tra il \u00abmaggio odoroso\u00bb dei versi iniziali e il \u00abverno\u00bb che pone tragicamente fine alla vita di Silvia: un contrasto analogo si rileva tra il \u00abrimembri\u00bb della prima strofa, che sottintende ricordi di una raccolta, composta letizia, e il \u00absovviemmi\u00bb dell'ultima, drammatico presagio di sofferenza e di morte. Rivolgendosi nuovamente a Silvia, affettuosamente appellata \u00abtenerella\u00bb (vezzeggiativo gi\u00e0 in uso in ambienti melodrammatici e arcadici), Leopardi si strugge perch\u00e9 la fanciulla morendo prematuramente per il \"chiuso morbo\" (ovvero la tisi) non ha potuto godere la parte migliore dei suoi anni: la giovinezza, la lode per la sua capigliatura corvina, gli sguardi al contempo pudichi e innamorati, i discorsi d'amore con le compagne.\nNella sesta e ultima strofa Leopardi sottolinea che appena il mondo si present\u00f2 nella sua arida verit\u00e0 le sue illusioni giovanili perirono come farebbe una fragile creatura, proprio come Silvia. Se la fanciulla \u00e8 morta ancora giovane, il poeta durante la sua giovinezza vide dileguarsi le speranze e le illusioni, che hanno lasciato il posto a una vita monotona e dolorosa, la quale nulla riserva al poeta se non la \u00abfredda morte\u00bb del penultimo verso. La \"tomba\", il vero destino comune dell'umanit\u00e0, \u00e8 qualificata dall'aggettivo \"ignuda\", assai caro al poeta per denotare squallore e desolazione.\nAnalisi metrica.\n\"A Silvia\" risponde alla forma metrica della canzone libera, ed \u00e8 composta da sei strofe di diversa lunghezza, in cui si alternano endecasillabi e settenari. Vi sono ventisette versi privi di rima, mentre gli altri rimano liberamente; l'ultimo verso di ogni strofa, in particolare rima con uno dei precedenti della medesima stanza ed \u00e8 sempre un settenario. \nDi seguito sono riportate le figure retoriche presenti nell'idillio:"}
{"id": "521239", "revid": "57342", "url": "https://it.wikipedia.org/wiki?curid=521239", "title": "Franco Ballerini", "text": "Professionista dal 1986 al 2001, vinse due volte la Parigi-Roubaix. Fu commissario tecnico della Nazionale italiana maschile di ciclismo su strada dal 1\u00ba agosto 2001 fino al giorno della sua morte.\nCarriera.\nCiclista professionista.\nProfessionista dal 1986 al 2001, si \"innamor\u00f2\" della classica Parigi-Roubaix, alla quale partecip\u00f2 per la prima volta nel 1989, cui di fatto dedic\u00f2 la sua carriera riuscendo a vincerla per due volte, nel 1995 e nel 1998, dopo che gi\u00e0 nel 1993 si era visto soffiare la vittoria in volata dal francese Gilbert Duclos-Lassalle: complessivamente, oltre alle due affermazioni, collezion\u00f2 alla Parigi-Roubaix un secondo posto, un terzo, un quinto e un sesto. La passione per questa grande classica del nord gli ha valso la cittadinanza onoraria dalla citt\u00e0 di Roubaix.\nNel 2001 i tifosi francesi accolsero il suo ingresso nel velodromo di Roubaix con una vera e propria ovazione, bench\u00e9 fosse solo 32\u00ba: all'arrivo si tolse la giacchetta scoprendo la sottomaglia sulla quale campeggiava la scritta \u201cMerci Roubaix\u201d (Grazie Roubaix). Fu quella la sua tredicesima e ultima partecipazione, nonch\u00e9 l'ultima gara della sua carriera.\nTra le altre sue affermazioni, la Tre Valli Varesine nel 1987 e la Parigi-Bruxelles del 1990, mentre a causa di problemi di allergia, non pot\u00e9 mai impegnarsi a fondo nelle grandi corse a tappe. Conta tre partecipazioni al Giro d'Italia con una vittoria di tappa, la Torino-Morbegno dell'edizione 1991, vinta in volata dopo una lunga fuga.\nOltre ai successi e ai piazzamenti alla Roubaix, ha chiuso sul podio altre due \"classiche monumento\", giungendo terzo al Giro di Lombardia 1991 e al Giro delle Fiandre 1997.\nNel 1995 fu insignito del premio \"Sportivo pi\u00f9\" a Barile di Pistoia, per le sue doti morali. Fu anche testimonial solidale per SOS Villaggi dei Bambini.\nIn sedici stagioni da professionista vinse sedici corse e due circuiti.\nCommissario tecnico.\nAd agosto 2001, pochi mesi dopo l'abbandono delle competizioni, gli fu affidata la nazionale di ciclismo su strada, che guid\u00f2 alla vittoria in quattro campionati mondiali (con Mario Cipollini, 2002; Paolo Bettini, 2006 e 2007; Alessandro Ballan, 2008) e alla prova in linea ai giochi olimpici del 2004, di nuovo con Paolo Bettini; a parte le citate vittorie ottenne anche altri importanti piazzamenti come il secondo posto al mondiale su strada 2001, ancora con Bettini; il terzo posto al mondiale su strada 2004 con Luca Paolini e il secondo posto al citato mondiale su strada 2008 con Damiano Cunego.\nMorte e memoria.\nAppassionato di auto, il 7 febbraio 2010 mor\u00ec in seguito ad un incidente durante il Rally Ronde di Larciano, mentre faceva da navigatore al pilota toscano Alessandro Ciardi. L'auto su cui i due viaggiavano, una Renault New Clio Sport R3, si schiant\u00f2 violentemente contro un muro in localit\u00e0 Case al Vento - via S.Baronto nel comune di Serravalle Pistoiese. \nSul punto dell'incidente \u00e8 presente una sua foto e una piccola statuetta a forma di ciclista. Trasportato d'urgenza all'ospedale di Pistoia, mor\u00ec per gravi lesioni cerebrali e fratture alla base cranica, oltre a quelle riportate al torace e alla gamba sinistra.\nA Franco Ballerini, dal 2014, \u00e8 intitolato il team juniores pistoiese di San Baronto Team Franco Ballerini Albion. Inoltre, nel 1990, nacque, ed era a lui dedicata, la societ\u00e0 ciclistica amatoriale mugellana \"1\u00b0 Club Franco Ballerini\"."}
{"id": "521245", "revid": "339392", "url": "https://it.wikipedia.org/wiki?curid=521245", "title": "Openoffice.org", "text": ""}
{"id": "521248", "revid": "599013", "url": "https://it.wikipedia.org/wiki?curid=521248", "title": "Nicola Minali", "text": "Professionista dal 1993 al 2002, ottenne due vittorie di tappa al Giro d'Italia, tre al Tour de France e sette alla Vuelta a Espa\u00f1a, e si aggiudic\u00f2 due edizioni consecutive della Parigi-Tours.\nCarriera.\nTra i dilettanti ottenne il terzo posto al Giro delle Regioni 1991 e i successi alla Popolarissima e al Circuito del Porto nel 1992. Passato professionista nel 1993 con la Mecair di Emanuele Bombini, vi gareggi\u00f2 fino al 1997, vestendo quindi le divise di Riso Scotti (1998), Cantina Tollo (1999), Alexia (2000) e infine Tacconi Sport (2001-2002).\nVelocista molto competitivo, si mise in luce nel 1994 vincendo una tappa alla Settimana Catalana, una al Tour de France e due al Tour de Romandie. Tra i pochi sprinter in grado di competere con Mario Cipollini, \u00e8 tra i pochi velocisti ad essersi aggiudicato almeno una frazione nei tre grandi giri: due nel Giro d'Italia (1995 e 1998), tre al Tour de France (1994 e 1997) e ben sette alla Vuelta a Espa\u00f1a (1995 e 1996). Tra gli altri successi prestigiosi, le due edizioni consecutive della Parigi-Tours (1995 e 1996), le due tappe alla Tirreno-Adriatico del 1995, il Giro di Puglia del 1997 e il Giro della Provincia di Siracusa del 1998. Si \u00e8 ritirato dal mondo del ciclismo agonistico all'inizio del 2003, contando al suo attivo oltre cinquanta vittorie.\nIl 24 luglio 2013 il Senato Francese ha fatto il suo nome come atleta positivo all'EPO al Tour de France 1998, rivelando la lista dei ciclisti positivi ai test retroattivi effettuati nel 2004 dal laboratorio di Ch\u00e2tenay-Malabry.\nIl figlio Riccardo, nel 2017, diventa professionista tra le file della Astana."}
{"id": "521255", "revid": "36426", "url": "https://it.wikipedia.org/wiki?curid=521255", "title": "Cupola di Santa Maria del Fiore", "text": ""}
{"id": "521256", "revid": "77358", "url": "https://it.wikipedia.org/wiki?curid=521256", "title": "Ruccellai", "text": ""}
{"id": "521262", "revid": "287204", "url": "https://it.wikipedia.org/wiki?curid=521262", "title": "D'Adda", "text": "D'Adda (o in alcune versioni d'Adda o D'adda, poi D'Adda Salvaterra) \u00e8 una famiglia nobile milanese di antichissima origine.\nStoria.\nOrigini leggendarie.\nSeguendo la moda rinascimentale, anche i D'Adda annoverano una discendenza \"leggendaria\" (smentita per\u00f2 dal Gotha) che vuole che le origini della famiglia risalgano ad Adda, figlio di Ida, re di Bernicia (560-568), antico regno anglosassone del nord dell'Inghilterra. I suoi discendenti diedero origine al Regno di Northumbria. Un discendente spos\u00f2 in Italia una figlia del re longobardo Adelchi, dando origine cos\u00ec alla famiglia De Abdua ovvero D'Adda. Nel 775 i De Abdua seguirono le vicende di re Adelchi: in seguito alla conquista dell'Italia da parte di Carlo Magno, si portarono a Bisanzio, ospiti degli Imperatori romano-orientali della dinastia Amoriana; nei secoli successivi ricoprirono incarichi politici e diplomatici di prestigio, riprendendo progressivamente i contatti con l'Italia. Con la salita al trono della dinastia dei Comneni, per i D'Adda venne nuovamente il tempo di migrare, e nei primi anni dell'XI secolo la famiglia ritorn\u00f2 in Italia. Il Gotha ha invece smentito la tesi che un Brandolini possa aver sposato la figlia di re Adelchi, in quanto l'unica figlia di re Adelchi era l'imperatrice regina d'Italia Ageltrude, duchessa di Spoleto.\nDal medioevo ai nostri giorni.\nSecondo gli studi eseguiti dagli storici L. Tettoni ed F. Saladini, la loro origine risalirebbe ad Addo, che Paolo Diacono nell'anno 670 d.C., annovera tra i capitani d'arme di Cuniberto, re dei longobardi. Secondo il Campana, i D'Adda gi\u00e0 in epoca longobarda ottengono in feudo il castello di Olginate. Il Bugatti annovera Giacomo tra i valvassori ed i capitani della citt\u00e0 di Milano. Il Sandolino nelle sue opere commenta la splendidezza e la magnificenza di Giacomo, Rinaldo e Francesco D'Adda, tutti e tre versatissimi nelle belle lettere, e ricorda anche la contessa Bianca D'Adda Beccaria e la contessa Costanza Litta D'Adda, quali donne esemplarissime di tutte le virt\u00f9 del loro secolo. Nei secoli la famiglia si divideva in parecchi rami, salvo poi restarne solo tre a met\u00e0 Ottocento ed a due soli a fine Novecento.\nTutti i rami riconoscono per loro progenitore il celebre Antonio D'Adda, cameriere ducale, fiorito nell'anno 1367. Egli fu padre di quel Rainaldo che ebbe per figlio il nobile ed esimio Antonio II. Quest'ultimo gener\u00f2 Pagano, fiorito nel 1475, e del quale la generosit\u00e0 e le virt\u00f9 furono molto commentate. Dai figli di questo Pagano (Bartolino, Pietro, Costanzo e Palamede) si divisero i rami di Casa D'Adda. Palamede fu Tesoriere della Camera Regia sotto re Luigi XII di Francia e poi Consigliere del duca Massimiliano Sforza e Ministro del re Francesco I di Francia oltre che Governatore di Normandia. Egli non fu, come pu\u00f2 sembrare, favoreggiatore dei Francesi o degli Austriaci, ma si mantenne sempre caldo amatore della patria. L'imperatore Carlo V d'Asburgo lo ebbe in molta stima, e se don Antonio de Leyva, suo Generale, lo accolse con molte dimostrazioni di esultanza, se lo favor\u00ec nelle sue imprese, se gli fece dono di molti beni nei dintorni di Pavia, fu proprio su segnalazione dello stesso Imperatore. Palamele ebbe come figlio Ferrante, Dottore del Collegio dei Giudici di Milano, due volte Ambasciatore presso la Corte Inglese per la causa del duca Francesco II Sforza.\nIl suddetto Pagano ebbe inoltre per figli il magnifico Francesco (o Franceschino) da cui discende il ramo estintosi nel 1808. Da Francesco nasce Agostino, conte e Cavaliere di molta splendidezza, assai stimato dai Principi italiani, era ricchissimo e nelle sue azioni mostrava un grande animo. Istitu\u00ec fedecommesso comuni a tutti i rami della famiglia, lasciando la priorit\u00e0 del godimento alla linea di suo fratello Costanzo, conte di Sale. Costanzo fu Generale sotto Carlo V e fu uno dei XII Provveditori tra il 1568 ed il 1576. Ferrante, figlio di Costanzo, fu un valoroso Capitano di cavalleria dell'Imperatore, mor\u00ec sul campo di battaglia nella difesa di Malta contro i Turchi. Suo fratello Francesco fu Comandante di fanteria e cavalleria al servizio del Re di Spagna, combattendo in Piemonte e Monferrato. Fu poi capitano di lance d'ordinanza e Maestro di Campo in Italia e Fiandra, infine Generale della piazza d'armi di Milano. Da Francesco discende suo figlio Costanzo II, Provveditore e Nunzio della citt\u00e0 di Milano. Suo figlio Don Ferdinando, Giureconsulto Collegiato di Milano, venne creato dal Papa Referendario di ambo le Segnature, divenne Arcivescovo di Amasi, Nunzio Apostolico presso re Giorgio II d'Inghilterra, Cardinale della S.R.C., Decano del Sacro Collegio, Capo della Propaganda (a cui lasci\u00f2 tutta la sua eredit\u00e0) e Legato di Bologna. Il Lingard, nella sua \"Storia d'Inghilterra\", cita Ferdinando come \"gran politico e nunzio a Giacomo II, a cui diede saggi pareri, che se li avesse seguiti avrebbe forse conservato il regno\"...tomo 14, pagina 120 e seguenti). Costanzo II ebbe anche Francesco conte di Sale , Provveditore e Decurione dal 1672. Da lui Costanzo Maria, conte di Sale, marchese di San Giovanni in Piumesana, Provveditore, Decurione dal 1702 al 1710, Tribuno della Milizia dal 1727. Suo figlio Francesco fu Vicario di Provvigione e Cameriere della Chiave d'Oro delle Loro Imperiali e Regie Maest\u00e0 l'Imperatore Francesco I e l'Imperatrice Maria Teresa d'Austria. Noto per preferire la compagnia maschile a quella femminile, mor\u00ec senza prole nel 1779. Dei suoi due fratelli, il conte Lorenzo, comandante di fanteria austriaco, mor\u00ec anch'esso senza prole, mentre l'altro fratello, don Ferdinando, abate, rifiut\u00f2 il cappello cardinalizio offertogli da Benedetto XIV e morendo (1808) lasci\u00f2 tutti i suoi beni ai poveri con l'istituzione della Causa Pia D'Adda, ancora oggi attiva. Con la sua morte cess\u00f2 anche il suo ramo.\nL'illustre propagatore del ramo tuttora fiorente in Milano, insignito dei titoli di duca, marchese, conte, barone, fu cavaliere del Sacro Romano Impero e fu il nobile ed augusto don Gaspare D'Adda, figlio del sunnominato Pagano. Gaspare fu padre di Giacomo, Ottaviano e Ludovico. Ottaviano mor\u00ec senza stirpe, mentre Giacomo, amico e confidente di San Carlo Borromeo, dava ospizio ai poveri presso il feudo di Varallo in Valsesia. Fu capitano di cavalleria, alla sua morte, lascio in eredit\u00e0 una grossa somma agli Orfani di San Martino in Milano perch\u00e9 erigessero un orfanotrofio in Trivulzio. Da lui discesero Girolamo, dottore di ambo le leggi, aggregato al Collegio dei Nobili Giureconsulti, Cavaliere Laureato, conte del Palazzo Lateranense, Giovanni Antonio, abate, Giorgio, cavaliere di Malta, Francesco, patrizio milanese, Geronimo Maria, capitano di fanteria, e la marchese Livia D'Adda, sposa del cugino don Giuseppe D'Adda. Da Ludovico, figlio di Gaspare, ebbe origine Gaspare II, che elev\u00f2 la sua famiglia alla pi\u00f9 alta nobilt\u00e0 per aver esercitato le pi\u00f9 alte cariche patrie. Due volte Giudice delle Strade e Decurione perpetuo.\nEgli procre\u00f2 Paolo Camillo, Ercole e Dominione. Paolo Camillo fu Decurione, e dopo di se lasci\u00f2 il figlio Ludovico membro di provvigione, questi fu padre di Camillo II, cameriere di Palazzo e Decurione. Il Dominione gener\u00f2 Giovanni, Decurione. Ercole fu consigliere del Duca di Savoia e propago la seguente discendenza: Giuseppe, che l'Imperatore Leopoldo I cre\u00f2 Duca di Cassano e Stockerau, Marchese di Pandino, Conte, Cavaliere, Barone del Sacro Romano Impero e lo fece cavaliere del Toson d'Oro con tutti i suoi discendenti e successori; ed inoltre nel caso di estinzione della famiglia, gli diede ampia facolt\u00e0 di nominare \"personam tibi magno benevisam, vive per quamcumque ultima voluntatem, vive per quemcumque acuta inter vivo, et quandocumque, quale cum omnibus ejus filius et hoeredibus descendentibus nati, et Dei beneficio nascituri in infinitum utriusque sexus universi succeda, privilegiis et prerogative, tibi, tuisque filius et haeredibus descendentibus ut sopra concessi\" (Diploma Cesareo del 3 ottobre 1682, Vienna). Sempre a don Giuseppe fu accordato il privilegio di batter moneta nel feudo di Valsesia, ma non esistono al momento fonti che attestino l'avvenuta coniazione di monete.\nDa Giuseppe discendono don Felice ed il di lui figlio Ercole II. Da don Ercole II ebbero origine don Felice, canonico ordinario e decano del capitolo metropolitano, don Paolo Camillo II, capitano di fanteria germanica e colonnello del reggimento Piccolini, don Giuseppe II il quale, rimasti i fratelli senza prole e per succitato Diploma Cesareo, veniva insignito con l'eredit\u00e0 paterna di tutti i titoli appartenenti alla famiglia D'Adda. A don Giuseppe II fu inoltre accordato il diritto di poter scavare tutte le miniere della Valsesia e di detenere una sua propria milizia armata.\nDa don Giuseppe II discendono don Giorgio, don Girolamo e don Paolo Camillo IV\nDa don Paolo Camillo IV discendono don Ercole, don Girolamo, abate di S. Apollinare in Baggio (ora di padronato della famiglia D'Adda) e cavaliere di S. Stefano, e don Felice. Da don Felice discendono Donna Francesca, sposata al marchese Luigi Cagnola (insigne architetto dell'arco di Trionfo di Milano e dell'arco di Porta Ticinese oltre che tra gli ideatori del piano regolatore della citt\u00e0 di Milano) e don Paolo Francesco Camillo. Questi fu: paggio dell'Imperatore Francesco I e suo ciambellano, addetto al servizio dell'Arciduca Ranieri, Principe del Sacro Romano Impero, cavaliere della Corona Ferrea e cavaliere dell'Ordine dei SS. Maurizio e Lazzaro in diamanti (concessione di re Carlo Felice di Savoia), ambasciatore in Spagna e Piemonte, commendatore del Venerabile Ordine Gerosolimitano, Presidente della Societ\u00e0 dello Studio e patrocinatore di diverse accademie. Mor\u00ec il 1\u00ba luglio 1842.\nDa Rinaldo, altro figlio del suddetto Pagano e capostipite del tuttora florido ramo, discesero Giovanni, Erasmo e Pagano II. Giovanni gener\u00f2 Teodoro, mentre Pagano II fu insignito dei feudi di Cassano (marchesato e ducato) e della contea di Pandino, come pure dei feudi di Garlate ed Oggionno. Egli procre\u00f2 Ambrogio, Rinaldo, cameriere della chiave d'oro del Duca di Savoia, e Paolo Camillo che tra i molti onori ebbe dal Re di Francia, Francesco I, il grano collare di San Michele e venne nominato cavaliere e Pari di Francia.\nDa Erasmo discesero Baldassarre e Giovanni Battista, da Giovanni Battista, Cesare, cavaliere pontificio, conte palatino ed abbreviatore di Papa Pio IV. Da lui Francesco, dottore di ambo le leggi, conte palatino e cavaliere di Santa Romana Chiesa, e da questi Ambrogio, e da lui Giovanni Paolo.\nGiovanni Paolo diede i natali a Benedetto I, e di li a Febo I. Da Febo I venne Benedetto II che fu padre di Febo II. Da Febo II Don Giovanni Battista, ciambellano delle Loro Imperiali e Regie Maest\u00e0. Suoi figli furono Ferdinando, cavaliere di Malta, che ebbe in figli Carlo, Febo e Giovanni, e Febo III ciambellano e vice presidente del Regno del Lombardo-Veneto, cavaliere dell'Ordine della Corona Ferrea e dell'Imperiale Ordine di Leopoldo, amico del Parini e socio di varie accademie, mor\u00ec nel 1836. Da lui Emanuele, Ferdinando, Giovanni, Carlo e Vitaliano che eredit\u00f2 i titoli del padre. Da Vitaliano si ebbero Febo ed Emanuele.\nAlla morte di Febo III, a ridosso del periodo risorgimentale italiano, si verific\u00f2 una spaccatura in seno ai cinque fratelli. Vitaliano, ciambellano dell'Imperatore, prese la strada di Vienna, il fratello Carlo fu tra quelli che, a seguito delle cinque giornate di Milano, andarono a Torino a portare le chiavi della citt\u00e0 di Milano. Ritornati poi gli austriaci, rimase come consigliere di re Vittorio Emanuele II e fu poi eletto Senatore nel primo parlamento dell'Italia unita. Emanuele rimase a Milano e fu tra i fautori del restauro del Castello Sforzesco di Milano, Giovanni divenne abate, Ferdinando, rimasto fedele all'impero, rimase come consigliere del Vicer\u00e9 presso la Villa Reale di Monza, sino all'abbandono della stessa da parte degli Asburgo, inviso al resto della famiglia, non si vide mai riconoscere i titoli da casa Savoia, neppure quando tutti i fratelli rimasero senza prole. Si ritir\u00f2 in provincia e si dedic\u00f2 alla cura dei possedimenti terrieri tra Pandino, Crema ed il cremonese. Solo il ramo che discende da Ferdinando \u00e8 al momento esistente e, grazie al riconoscimento del Diploma Cesareo di Leopoldo I da parte dell'arciduca Ottone d'Asburgo-Lorena nel 2006, detiene tutti i titoli e privilegi conferiti nei secoli alla famiglia.\nProtettori delle arti, uno dei membri e citato nella composizione \"Alla musa\" di Giuseppe Parini, dove l'autore esorta l'amico Febo D'Adda a riprendere a scrivere poesie. Questa famiglia fu molto generosa verso i pi\u00f9 poveri creando asili, scuole, collegi, fondazioni. Sempre secondo il Tettoni-Saladini fecero una donazione di oltre 250.000 scudi. Questa nobile casa fu anche benemerita dell'illustrissima Religione di Malta, poich\u00e9 \u00e8 ben noto come don Giulio D'Adda si sia recato a soccorrere Malta a proprie spese e con un esercito interamente da lui pagato al fine di scacciare i Turchi che la tenevano stretta d'assedio.\nAlbero genealogico della famiglia D'Adda.\nSono riportati i membri titolati della famiglia. \nMembri notabili.\nSi distinsero poi come banchieri e uomini politici, specie nel Regno Lombardo Veneto. Tra i personaggi di spicco si ricordano;"}
{"id": "521268", "revid": "97753402", "url": "https://it.wikipedia.org/wiki?curid=521268", "title": "N\u00fbr B\u00e2n\u00fb", "text": "Biografia.\nEra figlia naturale di Niccol\u00f2 Venier e di Violante Baffo. Il padre, esponente di una nota famiglia del patriziato veneziano, era signore dell'isola di Paro; pi\u00f9 scarse le notizie attorno alla madre e non \u00e8 chiaro se appartenesse anch'essa all'aristocrazia come membro dell'omonima casata.\nNel 1537, il noto corsaro Khayr al-Din Barbarossa conquist\u00f2 l'isola e Cecilia fu imprigionata. Condotta a Costantinopoli, la ragazzina fu introdotta nell'harem di Sel\u00eem II e fu scelta come favorita. Si convert\u00ec dunque all'islam assumendo il nome di N\u00fbr B\u00e2n\u00fb. Diede al sultano cinque figli:\nNel 1558 Sel\u00eem invi\u00f2 un messo a Venezia perch\u00e9 fosse accertata la nobilt\u00e0 della consorte: il Senato rifer\u00ec che N\u00fbr B\u00e2n\u00fb era figlia del defunto Niccol\u00f2 Venier e che in citt\u00e0 viveva ancora il fratello di lui, Zuan Francesco.\nI baili veneziani dell'epoca riferiscono che N\u00fbr B\u00e2n\u00fb ebbe grande influenza sulla politica del sultano, il quale apprezzava non solo la sua bellezza, ma anche la notevole intelligenza. Gli stessi erano convinti che questa situazione potesse tornare favorevole alla Serenissima, in un momento di non facili rapporti con l'Impero Ottomano. Non \u00e8 chiaro per\u00f2 perch\u00e9 N\u00fbr B\u00e2n\u00fb venga citata nei dispacci degli ambasciatori solo a partire dal 1566, quando viveva a Istanbul da oltre vent'anni.\nPolitica estera.\nQuando nel 1574 Mur\u00e2d III sal\u00ec al trono, la \"V\u00e2lide Sult\u00e2n\" (\"sultana madre\", come veniva ormai chiamata) mantenne il suo ruolo di primo piano consigliando il figlio nelle decisioni politiche.\nPer quanto riguarda i rapporti con l'estero, N\u00fbr B\u00e2n\u00fb non dimentic\u00f2 le sue origini e cerc\u00f2 sempre di impedire gli scontri militari con la Serenissima. Dal canto suo, il governo la ricambi\u00f2 sempre con ricchi doni. Ebbe contatti anche con gli altri Stati italiani; nel 1580, in particolare, Caterina de' Medici le scrisse per intervenire nel rinnovo delle capitolazioni.\nNegli ultimi anni l'influenza di N\u00fbr B\u00e2n\u00fb a corte fu notevolmente minata da gelosie e intrighi. La sua maggiore oppositrice sarebbe stata Safiyye Sult\u00e2n, favorita di Mur\u00e2d e madre di Mehmed III, che come la suocera ebbe un ruolo di primo piano nell'indirizzare le scelte di marito e nipote.\nMorte.\nAmmalatasi gravemente per un cancro allo stomaco (o forse avvelenata), mor\u00ec nel 1583 e fu sepolta accanto a Sel\u00eem II nella moschea di Santa Sofia. Circa un terzo del suo immenso patrimonio venne lasciato a moschee e fondazioni di beneficenza.\nFilantropia.\nDurante i suoi nove anni di reggenza, N\u00fbr B\u00e2n\u00fb ordin\u00f2 al famoso architetto ottomano Mimar Sinan di costruire la Moschea Atik Valide presso il quartiere di Uskudar a Istanbul. La costruzione \u00e8 stata completata e messa in commissione alla fine del 1583, poco prima della scomparsa di N\u00fbr B\u00e2n\u00fb il 7 dicembre 1583."}
{"id": "521276", "revid": "287204", "url": "https://it.wikipedia.org/wiki?curid=521276", "title": "Cratere Nasmyth", "text": "Nasmyth \u00e8 un cratere lunare da impatto intitolato all'ingegnere e astronomo scozzese James Nasmyth, situato vicino alla zona sud ovest della Luna. \u00c8 annesso al bordo sud est del cratere Wargentin e la met\u00e0 meridionale \u00e8 ricoperta dal pi\u00f9 largo cratere Phocylides.\nI bordi di Nasmyth sono logorati e coperti in diversi punti da piccoli crateri, il pi\u00f9 degno di nota \u00e8 \"Nasmyth D\" che giace sul bordo nord. Il fondo \u00e8 stato sommerso da colate di lava in passato, rendendo la superficie relativamente piatta e il bordo basso. Non \u00e8 presente una sommit\u00e0 centrale nel cratere, ma il fondo \u00e8 coperto da diversi piccoli crateri.\nCrateri correlati.\nAlcuni crateri minori situati in prossimit\u00e0 di Nasmyth sono convenzionalmente identificati, sulle mappe lunari, attraverso una lettera associata al nome."}
{"id": "521277", "revid": "1442080", "url": "https://it.wikipedia.org/wiki?curid=521277", "title": "Angoscia", "text": "Langoscia \u00e8 uno stato psichico cosciente di un individuo caratterizzato da un sentimento intenso di ansia e apprensione. Rappresenta una paura senza nome, le cui cause e origini sono apparenti, ovvero non dirette o immediatamente individuabili. Per tale motivo, l'angoscia non \u00e8 solo minacciosa, ma spesso anche catastrofica per l'individuo che la vive.\nDescrizione.\nA differenza della paura, in ambito psicoanalitico essa rappresenta ed \u00e8 vista e percepita dall'Io come una situazione catastrofica, tale da mettere in crisi la capacit\u00e0 dell'Io di controllare e gestire le pressioni del Super-io e dell'Es.\nOgni persona \u00e8 abbandonata a s\u00e9 stessa e costretta a operare delle scelte che possono prospettarsi errate, pericolose, o addirittura lesive per la sua stessa esistenza; quindi, dal momento che ciascuno condivide la stessa condizione di fronte all'atto di scegliere, l'angoscia \u00e8 necessariamente un fondamento dell'essenza umana, primigenio e inalienabile.\nAttualmente si tende a definire l'angoscia come un senso di frustrazione e malessere, una sofferenza psicologica che pu\u00f2 degenerare anche in diverse patologie (si pensi all\"angoscia di castrazione\" infantile o all\"angoscia esistenziale\" di derivazione kierkegaardiana).\nNel possibile tutto \u00e8 possibile ed essendo l'esistenza umana aperta al futuro, l'angoscia \u00e8 strettamente connessa all'avvenire che \u00e8 poi quell'orizzonte temporale in cui l'esistenza si realizza: \"Per la libert\u00e0, il possibile \u00e8 l'avvenire, per il tempo l'avvenire \u00e8 il possibile. Cos\u00ec all'uno come all'altro, nella vita individuale, corrisponde l'angoscia\". Il passato pu\u00f2 angosciare in quanto si ripresenta come futuro, cio\u00e8 come una possibilit\u00e0 di ripetizione. Una colpa passata, ad esempio, genera angoscia se non \u00e8 veramente passata, perch\u00e9 in questo caso genererebbe solo pentimento. L'angoscia \u00e8 legata a ci\u00f2 che \u00e8, ma pu\u00f2 anche non essere, al nulla connesso ogni possibilit\u00e0, ma siccome l'esistenza \u00e8 possibilit\u00e0, l'angoscia \u00e8 il tarlo del nulla nel cuore dell'esistenza.\nIl termine angoscia \u00e8 stato utilizzato per la prima volta in termini filosofici da S\u00f8ren Kierkegaard (1813\u20131855), con il quale il pensatore danese identific\u00f2 la condizione preliminare dell'essenza umana, che emergeva quando l'uomo si poneva davanti ad una scelta: la libert\u00e0 sconfinata di scelte che l'uomo pu\u00f2 operare, lo getta in preda all'angoscia, conscio delle responsabilit\u00e0 derivanti dal fatto che una scelta positiva significhi potenzialmente milioni di scelte negative. L'angoscia \u00e8 definita quindi come il \"sentimento della possibilit\u00e0\".\nNella filosofia contemporanea il tema dell'angoscia \u00e8 stato ripreso da Martin Heidegger in questi termini: "}
{"id": "521278", "revid": "339392", "url": "https://it.wikipedia.org/wiki?curid=521278", "title": "Bombonera", "text": ""}
{"id": "521279", "revid": "339392", "url": "https://it.wikipedia.org/wiki?curid=521279", "title": "Estadio Alberto J. Armando", "text": ""}
{"id": "521284", "revid": "2014155", "url": "https://it.wikipedia.org/wiki?curid=521284", "title": "Murad III", "text": "Biografia.\n\u015eehzade Murad era il figlio primogenito del sultano Selim II (1566-1574) e della \"valide sultan\" (madre del sultano regnante) Nur-Banu (la veneziana Cecilia Venier-Baffo). \nAlla morte del nonno, Solimano il Magnifico, il padre divenne il nuovo sultano. Rompendo la tradizione, Selim II, invi\u00f2 solamente il figlio maggiore fuori dal palazzo per governare una provincia, perci\u00f2 Murad venne mandato a Manisa.\nRegno.\nNel 1574, alla morte del padre, Murad sal\u00ec al trono e inizi\u00f2 il suo regno con l'uccisione dei suoi cinque fratelli pi\u00f9 piccoli per strangolamento.\nLa sua autorit\u00e0 venne per\u00f2 minata dalle influenze dell'harem, in particolare dalle pressioni della madre e in seguito della sua sposa favorita Safiye Sultan. Durante il regno di Selim II ad assicurare la stabilit\u00e0 dell'impero si era adoperato l'abile e potente gran visir Mehmet Sokollu, ma questi venne assassinato nell'ottobre 1579. Il regno di Murad III fu caratterizzato dai primi segni del declino politico ed economico dell'impero ottomano, nonch\u00e9 da guerre contro l'Impero safavide (Guerra ottomano-safavide (1578-1590)) e l'Impero asburgico (c.d. \"Lunga Guerra\").\nIl regno di Murad fu un momento di stress finanziario per lo Stato. Per stare al passo con il cambiamento delle tecniche militari, i fanti ottomani furono addestrati all'uso delle armi da fuoco, pagate direttamente dal tesoro. Nel 1580 un afflusso di argento dal Nuovo Mondo caus\u00f2 peraltro un'alta inflazione e tensioni sociali, soprattutto tra i giannizzeri e i funzionari governativi. \nNumerose lettere vennero scambiate tra Elisabetta I e il sultano Murad III. Nello sgomento dell'Europa cattolica, l'Inghilterra esport\u00f2 stagno, piombo e munizioni nell'Impero Ottomano, ed Elisabetta discusse seriamente delle operazioni militari congiunte con Murad III durante lo scoppio della guerra con la Spagna nel 1585. Questi rapporti diplomatici continuarono anche sotto Mehmed III e Safiye Sultan.\nVita di palazzo.\nSeguendo l'esempio di suo padre Selim II, Murad fu il secondo sultano ottomano che non partecip\u00f2 mai alle campagne militari durante il suo regno, trascorrendo interamente il suo tempo a Istanbul e, durante gli ultimi anni del suo regno, non lasci\u00f2 nemmeno il Palazzo Topkap\u0131. Per due anni consecutivi, non prese mai parte alla processione del Venerd\u00ec. Lo storico ottomano Mustafa Selaniki ha scritto che, ogni volta che Murad programmava di uscire per la preghiera del Venerd\u00ec, all\u2019ultimo istante cambiava idea, preoccupato di presunti complotti da parte dei giannizzeri al fine di detronizzarlo una volta che egli aveva lasciato il palazzo. Proprio per questo, trascorreva la maggior parte del suo tempo in compagnia di poche persone rispettando una rigida routine, strutturata in base alle cinque preghiere quotidiane della tradizione islamica. \nIl suo stile di vita sedentario, unito alla mancanza di partecipazione alle campagne militari, gli valsero la disapprovazione di Mustafa Ali e Mustafa Selaniki, i maggiori storici ottomani che vissero durante il suo regno, le cui rappresentazioni negative di Murad influenzarono anche gli storici successivi. Entrambi lo accusarono anche di eccessi sessuali. Prima di diventare sultano, Murad era stato fedele a Safiye Sultan, la sua concubina albanese che gli aveva dato un figlio, Mehmed, e due figlie. La sua monogamia non era per\u00f2 approvata dalla madre, la quale sosteneva che Murad avesse bisogno di pi\u00f9 figli pronti a succedergli nel caso in cui egli fosse morto giovane, ed era anche preoccupata dell'influenza di Safiye su suo figlio e sulla dinastia ottomana. Cinque o sei anni dopo la sua ascesa al trono, a Murad vennero offerte, dalla sorella Ismihan, due concubine. Durante i tentativi volti ad avere con esse dei rapporti sessuali, il Sultano si dimostr\u00f2 impotente. N\u00fbr B\u00e2n\u00fb accus\u00f2 Safiyye e i suoi seguaci di aver causato l'impotenza di Murad utilizzando la stregoneria. Molti dei servi di Safiye furono torturati da eunuchi al fine di scoprire il colpevole. I medici di corte, lavorando agli ordini di N\u00fbr B\u00e2n\u00fb, prepararono infine una cura che ebbe successo, al punto che si diffuse l'idea che egli avesse generato oltre un centinaio di figli. Diciannove di questi vennero poi uccisi da Mehmed III quando quest\u2019ultimo divenne a sua volta Sultano.\nDiffusa \u00e8 anche l'idea che Murad fosse influenzato, oltre che dalla madre e dalla sorella, anche da Canfeda Hatun, da Raziye Hatun e dalla poetessa Hubbi Hatun.\nMurad e le arti.\nMurad mantenne un grande interesse per le arti, in particolare per le miniature e i libri. Sostenne attivamente la societ\u00e0 dei Miniaturisti di corte, che pubblic\u00f2 diversi volumi tra cui il \"Siyer-i Nebi\", la pi\u00f9 importante opera illustrativa sulla vita del profeta islamico Maometto, il \"Libro delle competenze\", il \"Libro delle Feste\" e il \"Libro delle Vittorie\". Sue erano anche le due grandi urne d\u2019alabastro, trasportate da Pergamo, poste su due lati della navata della Basilica di Santa Sofia a Costantinopoli e una grande candela di cera rivestita di latta che lui don\u00f2 al monastero di Rila, in Bulgaria, ed \u00e8 attualmente in mostra nel museo del convento. A Magnesia fece edificare da Mimar Sinan la moschea che porta il suo nome.\nFamiglia.\nMurad ebbe sei mogli:\nEbbe ventitr\u00e9 figli:\nEbbe nove figlie:\nMorte.\nMurad mor\u00ec per cause naturali nel Palazzo Topkap\u0131 e fu sepolto nella Basilica di Santa Sofia a Istanbul."}
{"id": "521286", "revid": "1632387", "url": "https://it.wikipedia.org/wiki?curid=521286", "title": "Another Perfect Day", "text": "Another Perfect Day \u00e8 il sesto album dei Mot\u00f6rhead uscito nel 1983 per l'etichetta Bronze Records.\nL'album raggiunse la posizione 20 nelle classifiche britanniche. \u00c8 considerato tra i pi\u00f9 melodici e controversi mai registrati dalla band. \u00c8 stato anche il primo ed ultimo lavoro con Brian Robertson (ex-Thin Lizzy) alla chitarra (subentrato dopo l'addio di Eddie Clarke). Dopo l'album infatti, Robbo e il batterista Phil Taylor (che rientrer\u00e0 nei Mot\u00f6rhead nel 1987) formeranno la band \"Operator\", che avr\u00e0 vita breve e priva di successi significativi."}
{"id": "521287", "revid": "1782831", "url": "https://it.wikipedia.org/wiki?curid=521287", "title": "Paul Gauthier", "text": "Biografia.\nIn Francia.\nNato nel 1914, una famiglia agiata, a La Fl\u00e8che (Sarthe), Paul Gauthier trascorre la sua prima giovinezza a Beaune (C\u00f4te-d'Or). Nel 1929 entra nel seminario minore di Flavigny (Cher). Viene ordinato prete a Digione e nominato professore di lettere a Flavigny. Nel 1947 diventa professore di teologia nel seminario maggiore di Digione. \nIn quel periodo la sua attivit\u00e0 di scrittore gli procura una discreta fama in tutta la Francia, ed \u00e8 anche autore di quattro soggetti cinematografici. Diventa perfino direttore del seminario di Digione.\nIn Palestina.\nDal ministero diocesano e dall'insegnamento, passa presto all'impegno a fianco dei pi\u00f9 poveri; scovolto dalle terribili conseguenze che il primo conflitto arabo-israeliano ha avuto su quei territori, decide di fare qualcosa. Gauthier, con un gruppo di giovani uomini e donne, si stabilisce a Nazaret (1957); qui fonda una piccola famiglia religiosa, \u00abI compagni e le compagne di Ges\u00f9 carpentiere\u00bb (1958-1970). A Nazaret Gauthier era diventato prete operaio, lavorando come (terrassier) su diversi cantieri (chantiers), faticando per una misera paga, accanto a molti altri compagni. Piccolo tra piccoli, prende coscienza del dramma palestinese, che ignorava, e vi scopre la miseria, particolarmente riguardo alla carenza di abitazioni dignitose.\nSuccessivamente alla fine della guerra tra Egitto e Israele, una volta ottenuto il permesso dal vescovo di Nazaret, monsignor Hakim, assieme ai suoi compagni e a alcuni volontari tra la popolazione di Nazareth fonda la \"Cooperativa operaia edilizia\"; questo gruppo nasce con l'obiettivo di costruire degli alloggi per le moltissime famiglie di senzatetto (in maggioranza profughi dalle zone di guerra). L'idea che lo spinge \u00e8 quella di costruzione una citt\u00e0 operaia a Nazaret, per dare la possibilit\u00e0 ai poveri di avere un alloggio decente.\nQuest'esperienza sar\u00e0 pi\u00f9 tardi rinnovata a Betlemme e a Beit-Sahour.\nLa denuncia contro la Chiesa.\nL'esperienza di lavoro e di condivisione, di preghiera e di riflessione porter\u00e0 Gauthier a scrivere il suo libro pi\u00f9 importante, \"J\u00e9sus, l'\u00c9glise, les pauvres\" (1963). Da questo testo, nascer\u00e0 durante il Concilio Vaticano II il movimento della \"Chiesa dei poveri\", attorno alla questione della scelta di condivisione che la Chiesa \u00e8 chiamata a compiere in solidariet\u00e0 con i pi\u00f9 deboli. Infatti quando monsignor Hakim parte per Roma per partecipare al Concilio, vuole che Gauthier lo accompagni: qui il prete francese denuncia la terribile situazione che ha vissuto in prima persona nei territori palestinesi. Le sue parole denunciano il silenzio della Chiesa di fronte a questo e ad altri scandali di un mondo in cui i due terzi degli uomini non hanno cibo a sufficienza.\nGli anni dell'impegno per i poveri.\nRitornato da Roma a in Palestina, Gauthier prosegue con la sua opera di solidariet\u00e0: nel 1958 sar\u00e0 raggiunto da Marie-Th\u00e9r\u00e8ze Lacaze (detta Myriam), che diventa molto presto il suo braccio destro e, in seguito, la sua fedele compagna (quando Gauthier decider\u00e0 di lasciare il sacerdozio), lottando al suo fianco in tutte le peripezie del suo cammino.\nNel 1964, Paul Gauthier e il giornalista italiano Ettore Masina fondano la Rete Radi\u00e9 Resch, un'associazione italiana di solidariet\u00e0 internazionale. Le relazioni tra il Nord e il Sud del mondo sono al centro delle attivit\u00e0 dell'associazione, che raggruppa donne e uomini impegnati nella solidariet\u00e0 con i paesi in via di sviluppo. La rete prende il suo nome da Radi\u00e9 Resch, una bambina palestinese morta in una bidonville di Nazaret, in attesa che la sua famiglia ricevesse un alloggio.\nNel 1967 scoppia la guerra dei sei giorni. Gauthier, disgustato dalle scene di violenza cui assiste, lascia Israele per l'America Latina:\nOpere.\nIn italiano, tra i testi principali:"}
{"id": "521289", "revid": "119206465", "url": "https://it.wikipedia.org/wiki?curid=521289", "title": "Stephen Kleene", "text": "(All'inglese si pronuncia ['klej.ni] (IPA). ['kli.ni] e [klin] sono pronunce errate estremamente comuni). \nBiografia.\nFu ancor meglio conosciuto per la fondazione del ramo della logica matematica conosciuta come \"teoria della ricorsione\" insieme con Alonzo Church, Kurt G\u00f6del, Alan Turing ed altri, e per l'aver inventato le espressioni regolari. Fornendo metodi per determinare quali problemi sono risolvibili, il lavoro di Kleene port\u00f2 allo studio di quali funzioni fossero calcolabili. Tra le altre cose, l\"'algebra di Kleene\", la \"star di Kleene\", il \"teorema di ricorsione di Kleene\" ed il \"teorema di punto fisso di Kleene\" sono stati chiamati cos\u00ec in suo onore. Ha anche contribuito all'intuizionismo matematico fondato da \"Luitzen Egbertus Jan Brouwer\". La posizione di Kleene nella logica matematica \u00e8 riflessa nel proverbio \"Kleeneliness is next to G\u00f6deliness\" tra logici (un gioco di parole su \"Cleanliness is next to godliness\").\nNacque a Hartford, Connecticut, USA. Ricevette la sua laurea di primo livello in Lettere dall\"'Amherst College\" nel 1930. Dal 1930 al 1935, fu un assistente ricercatore all'Universit\u00e0 di Princeton, dove ricevette il suo dottorato in matematica nel 1934 con una dissertazione intitolata \"A Theory of Positive Integers in Formal Logic\" preparata con la supervisione di Alonzo Church. Nel 1935, si un\u00ec al dipartimento di matematica dell'University of Wisconsin a Madison come istruttore. Divenne assistente professore nel 1937.\nDal 1939 al 1940, fu un visiting scholar all'Institute for Advanced Study di Princeton e qui pose le basi per la 'teoria delle funzioni ricorsive, un'area che fu il suo interesse di ricerca per l'arco della sua vita. Nel 1941 torn\u00f2 ad Amherst come professore associato di matematica. Durante la seconda guerra mondiale, Kleene fu luogotenente della marina degli Stati Uniti. Fu istruttore di navigazione alla U.S. Naval Reserve's Midshipmen's School a New York, e direttore di progetto al laboratorio di ricerca navale a Washington, D.C. Nel 1946, torn\u00f2 nel Wisconsin, diventando professore ordinario nel 1948. Ebbe la cattedra di matematica e informatica nel 1962 e nel 1963, e decano del Collegio di Lettere e Scienza dal 1969 al 1974. Nel 1964 fu nominato professore di matematica \"Cyrus C. MacDuffee\". Si ritir\u00f2 nel 1979. Scalatore, Kleene si interess\u00f2 di natura e ambiente e fu attivo in molte cause di conservazione. Capeggi\u00f2 diverse organizzazioni professionali, servendo come presidente dell'Associazione di Logica Simbolica dal 1956 al 1958. Nel 1961 fu presidente dell'Unione internazionale della storia e della filosofia della scienza. Mor\u00ec a Madison, Wisconsin."}
{"id": "521292", "revid": "2039709", "url": "https://it.wikipedia.org/wiki?curid=521292", "title": "Tor Vergata", "text": "Tor Vergata \u00e8 una frazione di Roma Capitale (zona \"O\" 59), situata nelle zone Z. XVI Torrenova e Z. XVII Torre Gaia, nel territorio del Municipio Roma VI (ex Municipio Roma VIII). Assieme alla frazione limitrofa di Giardinetti d\u00e0 vita all'omonima zona urbanistica di Giardinetti-Tor Vergata.\nGeografia fisica.\nTerritorio.\nSorge sul lato sud della via Casilina (zona est-sud-est di Roma), e a cavallo di via di Tor Vergata, esternamente al Grande Raccordo Anulare. La parte a ovest di quest'ultima ricade nella zona di Torrenova, mentre la parte a est ricade nella zona di Torre Gaia.\nStoria.\nL'antica tenuta ed il casale di Tor Vergata erano situati tra le vie Tuscolana e Labicana a sud del 13\u00ba km della via Casilina. Secondo lo storico Antonio Nibby il nome deriva dall'aspetto \"vergato\" della torre, risultante dall'impiego, a fasce alterne, di mattoni rossi e tufi cenerognoli con i quali la struttura era costruita. Dell'antica torre non rimane alcuna traccia.\nLe prime informazioni documentate riguardo al nucleo abitativo di Tor Vergata risalgono al 1361 dove il notaio Paulus Serromani, in un rogito, perfezionava la vendita del casale da parte di Tebalduccio della nobile famiglia degli Annibaldi da Monte Compatri, di un quarto dell'immobile, in favore di Andrea Oddone de Palombara.\nLa tesi pi\u00f9 accreditata tra gli studiosi \u00e8 che il casale sia sorto per volere del senatore Riccardo Annibaldi, nelle vicinanze della torre, un tempo appartenuta a Magister Stephanus. La torre quindi mut\u00f2 il nome, tra gli anni 1301-1361, da \"Turris Magistri Stephani\" in \"Turris Virgata\".\nNel 1972 viene istituito il Campus Universitario \"Tor Vergata\", che comprende la Facolt\u00e0 di Medicina della Universit\u00e0 degli Studi di Roma Tor Vergata con annesso Policlinico, la cui progettazione architettonica \u00e8 stata completata nel 1988. La Facolt\u00e0 di Medicina \u00e8 stata completata nei primi anni novanta, mentre la costruzione del policlinico inizi\u00f2 nel 1997.\nNel 1982 viene inaugurata alla Romanina, in zona Torrenova, l'Universit\u00e0 degli Studi di Roma Tor Vergata.\nNel 2000, nel parco di Tor Vergata, vi si \u00e8 svolta la veglia del sabato e la celebrazione eucaristica della domenica della XV Giornata Mondiale della Giovent\u00f9, presiedute dal papa Giovanni Paolo II (19-20 agosto 2000) durante il Giubileo del 2000.\nDal 2005 sono iniziati i lavori di costruzione della Citt\u00e0 dello sport finiti poi in stallo per mancanza di fondi."}
{"id": "521293", "revid": "62015", "url": "https://it.wikipedia.org/wiki?curid=521293", "title": "Incontrolable", "text": "Incontrolable \u00e8 un album live della band spagnola Ska-P, pubblicato nel 2004. La confezione \u00e8 composta da un CD con i pi\u00f9 grandi successi della band, e da un DVD dove, oltre ai vari contenuti speciali, si trovano i video live della band registrati direttamente da vari concerti del tour \"Que corra la voz\" del 2003.\nDurante il concerto viene nominato pi\u00f9 volte Carlo Giuliani, ragazzo ucciso il 20 luglio 2001 durante i fatti del G8 di Genova."}
{"id": "521297", "revid": "830939", "url": "https://it.wikipedia.org/wiki?curid=521297", "title": "Haskell Curry", "text": "Figlio dell'educatore Samuel Silas Curry, studi\u00f2 all'Universit\u00e0 di Harvard e ricevette il dottorato a Gottinga nel 1930, sotto la supervisione di David Hilbert. Insegn\u00f2 a Harvard, Princeton, e poi dal 1929 per 35 anni all'universit\u00e0 statale della Pennsylvania. Nel 1942 espose il paradosso di Curry. Nel 1966 divenne professore di matematica all'universit\u00e0 di Amsterdam. Mor\u00ec in State College, Pennsylvania.\nNel campo della logica matematica, specialmente in logica combinatoria, il lavoro principale di Curry fu quello di gettare le fondamenta per un linguaggio di programmazione funzionale.\nI linguaggi funzionali Haskell e Curry furono chiamati cos\u00ec in suo onore, cos\u00ec come il concetto di curryficazione in logica combinatoria. In seguito, partendo dai suoi lavori, vennero definiti il lambda calcolo e la programmazione funzionale."}
{"id": "521299", "revid": "287204", "url": "https://it.wikipedia.org/wiki?curid=521299", "title": "Sopwith Aviation Company", "text": "La Sopwith Aviation Company era una societ\u00e0 produttrice di velivoli britannica che progett\u00f2 e produsse aeroplani utilizzati, durante la prima guerra mondiale, dal Royal Flying Corps (RFC), dal Royal Naval Air Service (RNAS) e, in seguito, dalla Royal Air Force (RAF). Gli aerei prodotti da questa ditta vennero impiegati anche dalle Forze Armate del Belgio, della Francia e statunitensi.\nStoria.\nLa Sopwith Aviation Company venne fondata nel giugno 1912 da Thomas Octave Murdoch Sopwith, in seguito Sir Thomas, a Kingston-upon-Thames. Sopwith era uno sportivo dilettante appassionato di vela, aviazione e di competizioni legate al mondo dei motori.\nLa compagnia inizi\u00f2 la sua attivit\u00e0 nel dicembre successivo utilizzando come sede una pista di pattinaggio su ghiaccio inutilizzata. Inizialmente fu lo stesso Sopwith coadiuvato dal suo meccanico personale, Fred Sigrist, a realizzare i primi modelli realizzati dalla nuova societ\u00e0. I primi modelli, tra i quali un triposto, non riscossero un grande successo anche se vennero utilizzati dal RNAS.\nUna collaborazione con S. E. Saunders costruttore di barche di East Cowes sull'isola di Wight, nel 1913, produsse la Sopwith \"Bat Boat\", idrovolante con scafo laminato in Consuta. Un piccolo stabilimento venne aperto a Woolston (Southampton) nel 1914.\nIl primo vero successo della Sopwith venne con il Tabloid. In questo modello si riscontrava l'influenza esercitata da Harry Hawker, allora pilota collaudatore della societ\u00e0. Lo Schneider, un Tabloid dotato di galleggianti vinse nel 1914 la Coppa Schneider. Ne verr\u00e0 realizzata anche una versione \"terrestre\" che verr\u00e0 impiegata sia dal RNAS e dal Royal Flying Corps. Per il servizio aereo della Marina verr\u00e0 derivato da questo modello il Baby. Questo nuovo aeroplano, dotato di un motore pi\u00f9 potente e di galleggianti, diverr\u00e0 il \"cavallo da tiro\" di questo Corpo per gran parte del conflitto.\nNel 1916 Herbert Smith divenne capo progettista della ditta e sotto la sua guida verranno realizzati i velivoli di maggior successo prodotti dalla Sopwith. Il primo fu il Type 9901 meglio conosciuto come 1 1/2 Strutter. Il nome sembra derivasse dalla inusuale configurazione dei montanti centrali fu usato da entrambi i servizi aerei britannici e dall'Aviazione francese che lo impieg\u00f2 come bombardiere monoposto, caccia biposto, per l'addestramento e per l'osservazione del tiro dell'artiglieria.\nA questo segu\u00ec un agile caccia che per la sua evidente discendenza dal modello precedente venne chiamato Pup (cucciolo). Sia il Pup che il 1\u00b0 1/2 Strutter furono i primi velivoli britannici dotati del sistema di sincronizzazione della mitragliatrice che permetteva di fare fuoco attraverso il disco dell'elica. Inizialmente venne usato il meccanismo noto come \"Sopwith-Kauper\", dal nome del progettista che lo aveva realizzato, ma in seguito vennero utilizzati anche altri sistemi.\nA partire dal 1916 e fino agli inizi dell'estate dell'anno successivo il Pup verr\u00e0 ampiamente utilizzato dal RFC sul Fronte Occidentale e sulle navi dal RNAS. Si dimostr\u00f2 un velivolo dalle eccellenti caratteristiche di volo e fu molto amato dai piloti. Venne utilizzato come addestratore avanzato fino alla fine della Grande guerra.\nSu uno di questi caccia venne montata, in via sperimentale, una velatura triplana e un motore pi\u00f9 potente. Con questa configurazione si voleva mantenere un carico alare basso, e quindi buone prestazioni di salita, per i sempre pi\u00f9 potenti velivoli. Le caratteristiche del velivolo si dimostrarono eccellenti tanto che verr\u00e0 prodotto come Sopwith Triplane. Venne impiegato, in piccoli numeri, nel 1917 e divenne un velivolo molto famoso, ispirando analoghi progetti in tutte le nazioni belligeranti anche se alla fine il solo Fokker DR.I ne seguir\u00e0 l'esempio. Venne utilizzato dal RNAS e in particolare dal 10\u00b0 Squadron, o \"Naval 10 Black Flight\". Il nome di questo gruppo era dato dal colore identificativo, il nero, utilizzato dai velivoli. Questo colore si ritrovava anche nei nomi dei velivoli: Black Maria, Black Prince, Black Death, Black Roger e Black Sheep.\nAgli inizi del 1917 fece la sua comparsa il velivolo pi\u00f9 famoso prodotto da questa ditta: il Sopwith Camel. Questo velivolo era dotato di due mitragliatrici e dotato di una grande maneggevolezza. Verr\u00e0 prodotto in cinquemila esemplari e rester\u00e0 in servizio fino alla fine del conflitto. Era per\u00f2 un velivolo difficile da pilotare per piloti poco esperti e furono diversi gli incidenti mortali che li videro coinvolti. Al Camel per\u00f2 verranno accreditate un numero di vittorie superiore a quello di qualsiasi altro caccia britannico. Ne venne realizzata anche una versione \"navale\" e da caccia notturna. Oltre che con i servizi aerei delle Forze Armate Britanniche verr\u00e0 impiegato da quelle Belghe e da quelle statunitensi.\nSuccessivamente verranno introdotti lo Snipe e il Dolphin. Il primo fu l'ultimo caccia dotato di motore rotativo. Il Dolphin era armato con quattro mitragliatrici. Solo lo Snipe entr\u00f2 in azione prima dell'armistizio. Su questo velivolo l'asso canadese George Barker effettu\u00f2 un'azione, affrontando un folto gruppo di velivoli nemici, che port\u00f2 al conferimento allo stesso della Victoria Cross.\nVerso la fine del conflitto verranno prodotti il Sopwith Cuckoo, un aerosilurante monoposto biplano, e il Salamander, un velivolo corazzato da attacco al suolo derivato dallo Snipe.\nDurante tutto il conflitto vennero realizzati anche un grande numero di velivoli sperimentali. A molti di questi veniva dato il nome di animali tanto che si cominci\u00f2 a parlare di \"Zoo Sopwith\".\nNegli anni della Grande guerra la Sopwith produsse 16.000 velivoli impiegando 5.000 dipendenti. I velivoli progettati dalla Sopwith furono anche realizzati da altre ditte quali la Fairey Aviation Company Limited, la Clayton &amp; Shuttlework ed altre.\nDopo il conflitto la, appena formata, RAF scelse lo Snipe come caccia standard e lo mantenne in servizio per gran parte del decennio. La ditta svilupp\u00f2 anche progetti di velivoli civili derivati dai modelli militari, quali il Dove derivato dal Pup e lo Swallow che in pratica era un Camel monoplano, ma la grande disponibilit\u00e0 di velivoli surplus delle Forze Armate port\u00f2 ad un crollo dei prezzi degli aerei e rese queste operazioni antieconomiche. Nel 1919 acquis\u00ec anche la ABC Motors, industria metalmeccanica sempre nel settore dei mezzi di trasporto.\nLa crisi della ditta cominci\u00f2 con la fine delle commesse militari e con il ridimensionamento drastico delle stesse Forze Armate. La Sopwith non riusc\u00ec ad entrare nel mercato dei velivoli civili e nel 1920 venne posta in liquidazione.\nPoco prima della messa in liquidazione per\u00f2 Thomas Sopwith, Fried Sigrist, Harry Hawker e Bill Eyre avevano fondato la \"H.G. Hawker Engineering\" che in seguito diverr\u00e0 la Hawker Aircraft e Hawker Siddeley (Hawker-Siddeley Company). Sopwith ne fu il presidente fino al ritiro. La fabbrica degli ultimi jet Hawker-Siddeley era ancora la stessa dove fu prodotto lo Sopwith Snipes nel 1918, quando Hawker Aircraft compr\u00f2 la Ham Factory alla cessazione del contratto con British Leyland.\nVelivoli.\nI velivoli realizzati dalla ditta Sopwith sono ordinati cronologicamente in base al primo volo."}
{"id": "521316", "revid": "2110845", "url": "https://it.wikipedia.org/wiki?curid=521316", "title": "Dana Scott", "text": "\u00c8 stato professore emerito di informatica all'Hillman University, filosofia e logica matematica alla Carnegie Mellon University; ora \u00e8 in pensione e vive a Berkeley, California.\nLa sua carriera di ricerca ha spaziato tra informatica, matematica e filosofia ed \u00e8 stata caratterizzata dall'unione dell'illustrazione di concetti fondamentali con rigore informale, con lo sviluppo di problemi matematicamente complessi fondati su questi concetti.\nIl suo lavoro in \"teoria degli automi\" gli fece conseguire l'ACM Turing Award nel 1976, mentre la sua collaborazione con Christopher Strachey, negli anni '70, pose le basi per i moderni approcci alla \"semantica dei linguaggi di programmazione\". Ha lavorato anche sulla logica modale, topologia e teoria delle categorie.\n\u00c8 redattore capo della rivista \"Logical Methods in Computer Science\"."}
{"id": "521326", "revid": "2106419", "url": "https://it.wikipedia.org/wiki?curid=521326", "title": "Josef Myslive\u010dek", "text": "Biografia.\nFiglio di un ricco mugnaio, Josef Myslive\u010dek, con il fratello gemello Joachin, ricevette i primi rudimenti di educazione musicale presso la scuola pubblica locale. Nel 1744 inizi\u00f2 a studiare letteratura e filosofia all'universit\u00e0 di Praga, ma nel marzo del 1753 dovette abbandonare gli studi a causa degli scarsi esiti accademici riportati. Indi nel maggio del 1758, sempre con il fratello, prese in mano l'attivit\u00e0 dei genitori, alla quale per\u00f2, dopo la morte del padre, rinunci\u00f2 in favore di Joachin. Torn\u00f2 dunque a Praga dove trov\u00f2 un'occupazione di violinista presso il coro di una chiesa e dove cominci\u00f2 a studiare organo sotto la guida di Josef Seger e composizione sotto l'insegnamento di Franz Johann Habermann. \nIn questo periodo a Praga scrisse le sue prime sinfonie, che riportarono un notevole successo; questo rafforz\u00f2 la sua decisione di diventare compositore. Quindi nel 1763 si diresse a Venezia per prendere lezioni da Giovanni Battista Pescetti. Nel 1764 mise in scena a Parma la sua prima opera, \"Medea\", riscuotendo uno straordinario successo. Inizi\u00f2 qui la relazione amorosa con il famoso soprano Lucrezia Aguiari che durer\u00e0 per molto tempo. Nel 1765 fu la volta della sua seconda opera, La Semiramide, che and\u00f2 in scena a Bergamo. \nNel 1766 l'impresario del Teatro San Carlo di Napoli, Amadori, lo incaric\u00f2 di musicare il libretto \"Bellerofonte\" di Giuseppe Bonecchi. L'opera fu rappresentata il 20 gennaio 1767 ricevendo moltissimi consensi, tanto che di l\u00ec a poco Myslive\u010dek decise di metterne in scena un'altra, \"Farnace\", che il 4 novembre 1767 ebbe un egual successo. Questi trionfi portarono il compositore ceco a essere conosciuto e apprezzato in tutta Italia, tanto che venne soprannominato \"Il Venatorini\" (traduzione italiana del suo cognome) e \"Il divino Boemo\". \nNegli anni seguenti le sue opere andarono in scena nei maggiori teatri italiani. Nel 1768 fu a Praga, nel 1769 a Venezia, Padova e Firenze e nel 1770 Myslive\u010dek incontr\u00f2 a Bologna il giovane Wolfgang Amadeus Mozart, (che in una lettera ebbe a dire di lui \"Egli trasuda fuoco, spririto e vitalit\u00e0\") incontro dal quale nacque una profonda amicizia. Il giovane Mozart divenne un fervido ammiratore della musica del compositore ceco, che pare abbia avuto una profonda influenza sui suoi lavori giovanili.. Il 15 maggio 1771 divent\u00f2 \"accademico filarmonico\" di Bologna. \nNel frattempo la sua gloria aveva superato i confini dell'Italia e si era propagata in quasi tutta Europa; nel 1772 fu a Vienna dove conobbe Charles Burney e nel 1773 a Monaco dove rappresent\u00f2 l'opera \"Erifile\", che tuttavia non ebbe successo. Tornato a Napoli, compose in appena una settimana \"Romolo ed Ersilia\". In seguito music\u00f2 per il San Carlo il \"Demofonte\" (rappresentato il 20 gennaio 1775) e l\"'Ezio\" (rappresentato il 5 giugno 1775). \nNel 1775 inizi\u00f2 a mostrare i primi sintomi di quella che nelle lettere (sue e di Mozart) viene chiamata \"la malattia\" il cui decorso, peggiorato da improvvidi interventi dei medici che Myslivecek aveva consultato, alla fine lo port\u00f2 a una deformante paralisi facciale e alla perdita dell'olfatto, e fu molto probabilmente la causa della sua morte prematura. Fu questa la ragione dell'operazione che sub\u00ec a Monaco, nel 1777. Il ventunenne Mozart lo visit\u00f2 all'ospedale e ne scrisse al padre.\nLa natura della malattia non \u00e8 chiara. Molti commentatori ritengono si trattasse di sifilide. Secondo le lettere scritte da Myslive\u010dek stesso (di cui pochissime sono state tramandate) la deformazione del volto era invece dovuta agli interventi medici su una ferita che aveva riportato nel ribaltamento del calesse su cui viaggiava, e che si era infettata. \nNel 1777 rappresent\u00f2 di nuovo a Monaco l'opera \"Ezio\" e l'oratorio \"Abramo ed Isacco\" ottenendo larghe approvazioni. Ritornato a Napoli, continu\u00f2 la sua gloriosa attivit\u00e0 di compositore d'opere; andarono in scena il 4 novembre 1778 \"Olimpiade\" e il 13 agosto 1779 \"Il Demetrio\". Dopo le rappresentazioni di queste due opere lasci\u00f2 per l'ultima volta Napoli per dirigersi a Venezia, poi a Milano e infine a Roma, dove, il 4 febbraio 1781, mor\u00ec in miseria, malato e quasi dimenticato. Il suo corpo fu sepolto nella chiesa di San Lorenzo in Lucina, dove un suo buon amico inglese, Mr.Barry, gli fece erigere un monumento funebre, che oggi \u00e8 scomparso. In sua memoria \u00e8 stata recentemente apposta in questa stessa chiesa una lapide-cenotafio bilingue con profilo in bronzo\nConsiderazioni sull'artista.\nDedito soprattutto alla lirica, Myslive\u010dek rimase sempre fedele alle convenzioni dell'opera seria italiana, senza approfondire gli aspetti drammatici nelle sue opere. Bench\u00e9 considerato il padre dell'opera ceca, e bench\u00e9 fosse senz'altro uno dei primi compositori cechi a diventare un famoso operista, bisogna osservare che il suo linguaggio operistico non presenta caratteristiche propriamente ceche, bens\u00ec solamente quelle dell'opera seria italiana.\nCome compositore spazi\u00f2 al di fuori dell'ambito lirico scrivendo molte sinfonie, concerti, trii, quartetti, quintetti, ottetti, sonate per violino e musica per tastiera. Non tralasci\u00f2 nemmeno il campo dei lavori sacri, dove si trovano messe, salmi e oratori.\nLavori.\nMusica vocale.\nOpere.\nLe opere sono in ordine cronologico; l'acronimo PR sta per \"prima rappresentazione\".\nMelodrammi.\nTheoderich und Elisa (circa 1778)"}
{"id": "521332", "revid": "154639", "url": "https://it.wikipedia.org/wiki?curid=521332", "title": "Gordon Plotkin", "text": "Svilupp\u00f2 la \"semantica operazionale strutturale\" (SOS) ed ha lavorato anche sulla \"semantica denotazionale\". In particolare, le sue note su \"A Structural Approach to Operational Semantics\" del 1981 furono molto influenti.\nBiografia.\nPer molti anni Plotkin fu all\"'universit\u00e0 di Aarhus\" in Danimarca. Ora \u00e8 professore di Informatica Teorica all'Universit\u00e0 di Edimburgo in Scozia, dove \u00e8 cofondatore del \"laboratorio per la fondazione di informatica\" (LFCS). Fu eletto come '\"Fellow of the Royal Society\"' nel 1992."}
{"id": "521342", "revid": "120991728", "url": "https://it.wikipedia.org/wiki?curid=521342", "title": "Giovan Francesco Rustici", "text": "Biografie e opere.\nDi lui si hanno scarse notizie biografiche e quasi tutte provenienti dalla seconda edizione delle \"Vite\" di Giorgio Vasari. Secondo lui il Rustici fu allievo di Verrocchio e risent\u00ec l'influsso di Leonardo da Vinci, riscontrato anche dalla critica. Forse un'opera nella quale collabor\u00f2 \u00e8 la tomba del Cardinale Forteguerri nel Duomo di Pistoia, mentre, secondo alcuni, \u00e8 evidente l'influenza leonardesca nel modellato molle e pastoso della \"Predica del Battista\", un gruppo bronzeo che decora l'esterno del Battistero di Firenze completato nel 1509, che forse rivela anche un ascendente michelangiolesco nelle figure muscolose in torsione.\nScarse sono le opere certe, oltre al gi\u00e0 citato gruppo del Battista si conoscono:\nA partire da alcuni stilemi tipici di queste opere (le dita piatte e squadrate, le chiome a ciocche spioventi, il modellato tenero e quasi \"molle\") si \u00e8 risaliti ad una serie di opere che gli vengono attribuite, come:\nNel 1528 si rec\u00f2 a Parigi presso Francesco I, dove rimase anche dopo la morte del re. A questo periodo, al palazzo di Fontainebleau, dove operavano anche il Rosso Fiorentino e il Primaticcio, gli vengono attribuite queste opere:\nBaccio Bandinelli fu suo allievo.\nL'Antica Compagnia del Paiolo.\nGiovan Francesco Rustici fonda nel 1512 L'Antica Compagnia del Paiolo e nel motto \u201cl'arte si fa a cena\u201d \u00e8 chiaro il proponimento di coniugare cultura e convivialit\u00e0. Nel 1950 Giuliano Borselli riprende la tradizione di questa storica associazione riportandola ai fasti degli antichi splendori. La compagnia ha avuto come \"Paiolanti d'onore\" importanti personaggi dell'arte, cultura e della politica quali: Giovanni Spadolini, Pietro Annigoni, Franco Zeffirelli, Mario Luzi, Giorgio La Pira."}
{"id": "521344", "revid": "86599", "url": "https://it.wikipedia.org/wiki?curid=521344", "title": "Lowell", "text": ""}
{"id": "521350", "revid": "287204", "url": "https://it.wikipedia.org/wiki?curid=521350", "title": "Il signor Val\u00e9ry", "text": "Il signor Val\u00e9ry \u00e8 un'opera dello scrittore Gon\u00e7alo M. Tavares, insignita del \"Premio Branquinho da Fonseca\" della Fondazione Calouste Gulbenkian e del giornale Expresso.\nStruttura, stile e contenuto.\nArticolato in 25 brevissimi capitoli (dalle 2 alle 4 pagine), illustrati e redatti con stile da fiaba per bambini, il libro ci presenta la paradossale quanto stringente logica con cui il signor Val\u00e9ry analizza e affronta banali condizioni del suo vivere quotidiano, come l'essere sposato o l'avere un animale domestico, trasfigurandole fino a farle divenire dilemmi filosofici; per rendere pi\u00f9 chiari a s\u00e9 e agli altri i suoi ragionamenti, si aiuta tracciando dei disegni.\nCuriosit\u00e0.\nIl nome del soggetto \u00e8 un omaggio al poeta francese Paul Val\u00e9ry."}
{"id": "521351", "revid": "7077", "url": "https://it.wikipedia.org/wiki?curid=521351", "title": "Space Crusade", "text": ""}
{"id": "521354", "revid": "36426", "url": "https://it.wikipedia.org/wiki?curid=521354", "title": "Santi di Tito", "text": " Fu una delle personalit\u00e0 pi\u00f9 influenti della pittura fiorentina (e toscana) della seconda met\u00e0 del Cinquecento.\nSuo figlio Tiberio Titi fu pure un apprezzato pittore, specializzato in ritratti di corte formali.\nBiografia.\nNacque a Firenze nel popolo di San Michele Visdomini da Tito di Santi di Bartolomeo, velettaio originario di Borgo San Sepolcro, e da Maria d\u2019Andrea di Benaccio.\nPittore.\nSi form\u00f2 a Firenze alla bottega di Sebastiano da Montecarlo e fu in contatto anche con Agnolo Bronzino e con Baccio Bandinelli. Si iscrisse alla compagnia di San Luca nel 1554, ma della sua produzione giovanile si sa poco, anche perch\u00e9 la sua personalit\u00e0 pittorica inizia ad emergere solo dopo un viaggio a Roma dal 1558 al 1564, dove pot\u00e9 accostarsi al classicismo dei seguaci di Raffaello. Nella citt\u00e0 dei papi inizi\u00f2 cos\u00ec a lavorare nelle imprese decorative pi\u00f9 importanti del momento, come a palazzo Salviati (1559), al Belvedere nei Palazzi Vaticani con Niccol\u00f2 Circignani (1561-1562), alla Casina di Pio IV accanto a Federico Zuccari (1561-1565).\nIl contatto con gli Zuccari fu fondamentale per elaborare una riforma antimanieristica, che tornato a Firenze propose con decisione e che lasci\u00f2 una forte impronta nell'ambiente artistico locale.\nAccolto dalla corte medicea e partecip\u00f2 attivamente alla vita dell'Accademia di San Luca, preparando per esempio gli apparati per le esequie funebri di Michelangelo e poi affrescando la \"Costruzione del Tempio di Salomone\" nella cappella della compagnia nella Santissima Annunziata.\nLe prime opere di questa fase mostrano ancora le convenzioni linguistiche tipiche della maniera romana, come nella \"Resurrezione\" in Santa Croce (1565), anche se presto il pittore oper\u00f2 una semplificazione dello stile con un recupero della semplicit\u00e0 compositiva e della sobriet\u00e0 del primo Cinquecento fiorentino, unito a un'intensa e devota religiosit\u00e0, ben si adattava ai dettami della Controriforma. Mantenne questa sua forma di \"purismo\" fino alle opere pi\u00f9 tarde, e influenzando la pittura fiorentina almeno fino all'arrivo in citt\u00e0 di Pietro da Cortona.\nLavor\u00f2 anche nello studiolo di Francesco I, dove le sue pitture risentono di queste sue scelte formali, manifeste anche in una serie di pale da altare in diverse chiese fiorentine: la \"Resurrezione di Lazzaro\" in Santa Maria Novella (1576), il \"Martirio di santo Stefano\" nella chiesa dei Santi Gervasio e Protasio (1579), il \"Cristo nell'Orto degli Ulivi\" in Santa Maria Maddalena dei Pazzi (1591), la \"Visione di san Tommaso d'Aquino\" in San Marco (1593) e l'\"Annunciazione\" sempre in Santa Maria Novella (1603). A testimoniare la sua fama, opere sue si trovano anche fuori Firenze e la Toscana, ad esempio a Citt\u00e0 di Castello (\"Imposizione delle mani da parte di san Pietro e san Giovanni\", pinacoteca comunale) o a Forl\u00ec (\"San Mercuriale\", abbazia di San Mercuriale).\nArchitetto.\nCome architetto adott\u00f2 un analogo linguaggio esplicitamente antimanieristico, come si legge nell'oratorio della confraternita di San Tommaso d'Aquino (1568-1569, poi molto alterato), nel palazzo Dardinelli-Fenzi, a palazzo Zanchini-Corbinelli (1583 circa). Altri suoi lavori sono la Cappella di San Michele a Petrognano (1591, che riproduce in piccolo la cupola del Brunelleschi), il convento di San Michele a Doccia (1599), villa Le Corti, la scalinata di palazzo Nonfinito, la Villa di Motrone (o Palagio degli Spini, a Peretola), o la sua casa-palazzo in via delle Ruote a Firenze."}
{"id": "521359", "revid": "289247", "url": "https://it.wikipedia.org/wiki?curid=521359", "title": "Elena Giulia Flavia Augusta", "text": ""}
{"id": "521366", "revid": "599013", "url": "https://it.wikipedia.org/wiki?curid=521366", "title": "Arrotino", "text": "Larrotino \u00e8 una professione artigiana che consiste nella molatura o affilatura delle lame. \nStoria.\nUn tempo svolgevano anche l'attivit\u00e0 di ombrellai e riparavano gli ombrelli ed i meccanismi di apertura e chiusura, nonch\u00e9 gli esoscheletri deperiti o bloccati degli stessi. Era sempre pi\u00f9 diffusa la capacit\u00e0 di rimediare a piccole e medie perdite di cucine a gas, attivit\u00e0 oggi proibita dalla legge, poich\u00e9 le apparecchiature a gas devono essere visionate e riparate da termoidraulici o termotecnici certificati.\nAd oggi la figura non \u00e8 scomparsa, bens\u00ec si \u00e8 specializzata in quanto, per eseguire un lavoro a regola d'arte, occorre possedere nozioni di metallurgia, conoscenza degli acciai e dei trattamenti termici, nozioni sui materiali abrasivi.Di fatto, quella che una volta era vista come una figura quasi folkloristica, oggi \u00e8 un'attivit\u00e0 che richiede ottime conoscenze tecniche e capacit\u00e0 manuali.\nL'attivit\u00e0.\nPer gli spostamenti utilizzava di solito un carretto, una volta giunto sul luogo di lavoro, veniva letteralmente ribaltato su s\u00e9 stesso e si trasformava nello strumento di lavoro. Alla ruota veniva agganciato un pedale con vari snodi, veniva fissata la cinghia di trasmissione del movimento alla mola e su una parte sporgente del carretto, fissava poi un secchiello con dell'acqua che sgocciolava sulla mola mediante un piccolo rubinetto dosatore, con funzioni di lubrificante. Col bello o col cattivo tempo era sempre in cammino da un paese all'altro in cerca di lavoro. Era faticoso farsi una clientela, difficile crearsi una zona di lavoro propria e difendere il proprio territorio dalla concorrenza di altri arrotini, per tali ragioni occorreva affinare il proprio mestiere e mantenere prezzi competitivi. Fino agli anni sessanta l'esercizio di questo mestiere comportava molti sacrifici. \nSuccessivamente pass\u00f2 ad adoperare autoveicoli, nel cui vano portabagagli vi erano una o pi\u00f9 mole collegate all'albero di trasmissione e altre cose che potevano servire per il proprio lavoro. \nLa figura nell'arte.\nEsistono due sculture che rappresentano l'arrotino intento nella propria attivit\u00e0. Si tratta de \"L'arrotino\" di Giovan Battista Piamontini, realizzato nel 1754 ed oggi conservato alla National Gallery of Ireland di Dublino, in Irlanda. Altra opera esposta agli Uffizi di Firenze \u00e8 l\"Arrotino\", celebre scultura ellenistica che in origine componeva un gruppo statuario, rappresentante il mito di Apollo e Marsia; ritenuto nei secoli scorsi un originale greco, fu considerata una delle statue classiche pi\u00f9 belle esistenti al mondo, ma oggi la critica l'ha riconosciuta come semplice copia del I secolo a.C. da un originale ellenistico."}
{"id": "521367", "revid": "4711", "url": "https://it.wikipedia.org/wiki?curid=521367", "title": "Zejiko Kalac", "text": ""}
{"id": "521373", "revid": "78273", "url": "https://it.wikipedia.org/wiki?curid=521373", "title": "Centro-destra italiano", "text": ""}
{"id": "521377", "revid": "2229872", "url": "https://it.wikipedia.org/wiki?curid=521377", "title": "Manuale diagnostico e statistico dei disturbi mentali", "text": "Il Manuale diagnostico e statistico dei disturbi mentali, noto anche con la sigla DSM derivante dall'originario titolo dell'edizione statunitense \"Diagnostic and Statistical Manual of Mental Disorders\", \u00e8 uno dei sistemi nosografici per i disturbi mentali o psicopatologici pi\u00f9 utilizzati da psichiatri, psicologi e medici di tutto il mondo, sia nella pratica clinica sia nell'ambito della ricerca, redatto dall'American Psychiatric Association.\nNel corso degli anni il manuale, arrivato nel 2013 alla 5\u00aa edizione, \u00e8 stato redatto tenendo in considerazione l'attuale sviluppo e i risultati della ricerca psicologica e psichiatrica in numerosi campi, modificando e introducendo nuove definizioni di disturbi mentali: la sua ultima edizione classifica un numero di disturbi mentali pari a tre volte quello della prima edizione.\nStoria.\nLa prima versione risale al 1952 (\"DSM-I\") e fu redatta dall'American Psychiatric Association (APA), come replica degli operatori nell'area del disagio mentale all'Organizzazione mondiale della sanit\u00e0 (OMS), che nel 1948 aveva pubblicato un testo, la classificazione ICD, esteso pure all'ambito dei disturbi psichiatrici. Da allora vi sono state ulteriori edizioni: nel 1968 il \"DSM-II\", nel 1980 il \"DSM-III\", nel 1987 il \"DSM-III-R\" (edizione rivisitata), nel 1994 il \"DSM-IV, \"nel 2000 il \"DSM-IV-TR\" (testo revisionato) e nel 2013 il \"DSM-5\" (il passaggio dalla numerazione romana a quella araba \u00e8 dovuto al fatto che \u00abi numeri romani potrebbero risultare limitanti\u00bb per la numerazione di successive revisioni o aggiornamenti). \nSono state anche effettuate piccole modifiche nelle ristampe di alcune versioni intermedie; particolarmente significativa la settima ristampa del \"DSM-II\", che nel 1973 espulse l'omosessualit\u00e0 dalla classificazione psicopatologica.\nIl manuale \"DSM-5 \"\u00e8 stato pubblicato nel maggio 2013 negli USA, in Italia nel 2014.\nDiffusione e critiche.\nIl \"DSM\" \u00e8 stato definito negli anni \"la Bibbia della psichiatria\", visto il larghissimo numero di psichiatri, medici e psicologi che lo utilizzano come principale riferimento per la propria attivit\u00e0 clinica e di ricerca, ed \u00e8 presto diventato uno dei principali punti di riferimento diagnostico anche nel campo della psicoterapia non legata alla psichiatria e alla medicina. \nMentre \u00e8 considerato da molti, soprattutto nel mondo anglosassone, uno degli strumenti pi\u00f9 attendibili per la diagnosi dei disturbi mentali, esso ha, d'altro canto, da sempre suscitato ampie critiche in quanto ritenuto, al contrario, inaffidabile.\nOltre che come supporto diagnostico e terapeutico, il \"DSM\" \u00e8 utilizzato anche per la costruzione di test e questionari psicologici o per valutare l'idoneit\u00e0 a esercitare di uno psicologo in formazione (in Italia \u00e8 necessario iscriversi all'Albo degli Psicologi per esercitare la professione, e una delle quattro prove costitutive dell'Esame di Stato prevede la descrizione di un caso clinico, e il pi\u00f9 delle volte valutato seguendo i criteri del \"DSM\"). I Corsi di Laurea sono ricchi di riferimenti a questo strumento diagnostico. \u00c8 utilizzato anche da Compagnie di assicurazione sulla salute per determinare la copertura assicurativa.\nIl \"DSM\" \u00e8 al centro di numerose critiche, dal momento che non a tutti sembra uno strumento adeguato per valutare la situazione clinica di una persona. Opinioni difformi da quella dell'APA criticano la sua struttura rigidamente statistica, in particolar modo la scelta dei \"cut-off\" che porterebbero a diagnosticare un disturbo mentale a una persona con tre delle caratteristiche richieste, allo stesso modo di una persona con sette di quelle caratteristiche e \"a scapito\" di chi ne raccoglie solo due. In sostanza, si riproduce un modello neo-positivista di spiegazione, cio\u00e8, si riproduce la cosiddetta \"nosografia\" che \u00e8 un metodo descrittivo della malattia psichiatrica su basi di etichettamento non necessariamente corrispondenti alla realt\u00e0.\nInoltre l'approccio descrittivo del \"DSM\" impedisce di individuare qualche riferimento alle caratteristiche soggettive del paziente, agli effetti della sua esperienza e la sua storia personale (v. Immagine idiografica). Senza contare che un riferimento acritico a esso, non supportato da ulteriori analisi cliniche, sacrificherebbe inevitabilmente ogni aspetto \"psicologico-clinico\", nella sua (ormai rara) accezione di \"intervento sul caso\".\nAltre critiche riguardano pi\u00f9 direttamente \"la dimensione etica\": in uno studio che ha analizzato i rapporti tra 170 membri estensori del \"DSM\" e case farmaceutiche, ha rilevato che circa la met\u00e0 degli psichiatri che hanno partecipato alla stesura del \"DSM\" ha avuto rapporti economici con le societ\u00e0 farmaceutiche. \nInfine, pi\u00f9 di recente sono state avanzate critiche epistemologiche secondo le quali il \"DSM\" \u00e8 entrato in un periodo di crisi scientifica a causa di una serie di vere e proprie \"anomalie kuhniane\": eccessiva comorbilit\u00e0, elevata eterogeneit\u00e0 interna delle diagnosi, ecc. Da queste analisi emergerebbe che queste anomalie sono conseguenze necessarie dell'approccio neopositivista che sottende il \"DSM\" e sulla cui base sono strutturati i criteri diagnostici operativi.\nIn un comunicato del 29 aprile 2013 Thomas Insel, direttore del NIMH (National Institute of Mental Health), la maggiore istituzione pubblica statunitense di ricerca nel campo psichiatrico, ha evidenziato l'intrinseca mancanza di validit\u00e0 dell'intero \"DSM\" (sia dunque con riferimento alle tipologie inserite nella classificazione, sia con riferimento a quelle espunte dall'elenco delle patologie nel corso degli anni), le cui diagnosi sono basate sul consenso su gruppi di sintomi clinici e non su analisi oggettive di laboratorio. Secondo Thomas Insel, questo equivarrebbe, nelle altre branche della medicina, a creare sistemi diagnostici basati sul dolore al petto o sul tipo di febbre.\nSecondo L. Cosgrove, et al., i membri del gruppo degli estensori del \"DSM\" avevano interessi finanziari nell'industria farmaceutica, nel 56% degli estensori per il \"DSM-IV\" e nel 68% per il \"DSM-5\".\nEdizioni.\nDSM (1952).\nLa prima edizione fece seguito a una sintesi richiesta dall'Organizzazione Mondiale della Sanit\u00e0 che chiedeva dati statistici sui disturbi mentali.\nDSM-II (1968).\nParticolarmente significativa la settima ristampa del DSM-II, che nel 1973 espulse l'omosessualit\u00e0 dalla classificazione psicopatologica.\nDSM-IV (1994).\n\"DSM-IV\" \u00e8 la quarta revisione di un lavoro di ricerca di consenso di mezzo secolo da parte dell'\"American Psychiatric Association\". Parte della popolarit\u00e0 del \"DSM-IV\" \u00e8 dovuta al fatto che esso si basa su una vasta base empirica ed \u00e8 ateoretico, cio\u00e8 si \u00e8 limitato a identificare le tipologie pi\u00f9 frequenti di disturbo psichico e a fotografarne gli elementi associati.\nIl manuale, secondo gli intendimenti degli autori e dell'APA, dovrebbe essere:\nI disturbi mentali vengono definiti in base a quadri sintomatologici, e questi ultimi sono raggruppati su basi statistiche.\nSi tratta di un manuale che raccoglie attualmente pi\u00f9 di 370 disturbi mentali, descrivendoli in base alla prevalenza di determinati sintomi (per lo pi\u00f9 quelli osservabili nel comportamento dell'individuo, ma non mancano riferimenti alla struttura dell\"'io\" e della personalit\u00e0). Il problema della malattia mentale non \u00e8 un problema esclusivamente biologico o organicista come si credeva in passato (a tal proposito si parla di \u201criduzionismo biologico\u201d), l'approccio attuale \u00e8 necessariamente un approccio \u201cmultidisciplinare\u201d: la malattia mentale \u00e8 in s\u00e9 stessa multifattoriale e ci\u00f2 comporta che si tenga conto di tutti i diversi paradigmi di spiegazione. Il disturbo mentale \u00e8 il risultato di una \u201ccondizione sistemica\u201d in cui rientrano: il patrimonio genetico, la costituzione, le vicende di vita, le esperienze maturate, gli stress, il tipo di ambiente, la qualit\u00e0 delle comunicazioni intra ed extra-familiari, l'individuale diversa plasticit\u00e0 dell'encefalo, i meccanismi psicodinamici, la peculiare modalit\u00e0 di reagire, di opporsi, di difendersi.\nDunque, una visione \u201cplurifattoriale integrata\u201d della malattia mentale. Non a caso, il \"DSM-IV-TR\" non fa uso di termini quali infermit\u00e0 o malattia, ma ricorre al pi\u00f9 generale concetto di \u201cdisturbo mentale\u201d.\nDSM-IV-TR (2000).\nIl \"DSM-IV-TR\" ha introdotto dei cambiamenti nei criteri diagnostici per le seguenti psicopatologie:\nStruttura DSM-IV.\nIl \"DSM\" \u00e8 uno strumento di diagnosi descrittiva dei disturbi mentali. Il suo approccio \u00e8 quello di applicare la relativa stabilit\u00e0 dell'analisi descrittiva dei sintomi di patologie mediche all'universo dei disturbi mentali.\nLa sua struttura, in riferimento al \"DSM IV-TR\", segue un sistema multiassiale: divide i disturbi in cinque \"assi\", cos\u00ec ripartiti:\nPer fare qualche esempio, il \"DSM\" inserisce nell'ASSE I disturbi come schizofrenia e altre forme di psicosi, e disturbi altrimenti noti come nevrosi, che il manuale ha \"abolito\" dalla sua nomenclatura. Nell'ASSE II invece sono raccolti disturbi di personalit\u00e0 come quello borderline o quello paranoide. I restanti tre assi possono inquadrare sotto aspetti pi\u00f9 ampi il paziente.\nPer ciascun disturbo mentale \u00e8 effettuata una breve descrizione del cosiddetto \"funzionamento generale\", che allude alle strategie di gestione psichica e ambientale dell'individuo, a grandi linee, e un elenco di comportamenti sintomatici o stili di gestione delle emozioni o altri aspetti della vita psichica.\nGeneralmente il \"DSM\" richiede un \"cut-off\", un numero minimo di sintomi raccolti per poter effettuare una corretta diagnosi. Ad esempio per il \"disturbo antisociale di personalit\u00e0\" si parla di un \u00abquadro pervasivo di inosservanza e di violazione dei diritti degli altri\u00bb (APA, 1994) e di \u00abtre (o pi\u00f9)\u00bb caratteristiche elencate, fra cui disonest\u00e0, incapacit\u00e0 di conformarsi alle norme sociali, irritabilit\u00e0 e aggressivit\u00e0.\nDi solito il \"DSM\" richiede un periodo minimo di presenza dei sintomi per poter effettuare una diagnosi (si parla di alcuni mesi). Altri criteri di esclusione sono l'et\u00e0 di insorgenza del disturbo (per i disturbi di personalit\u00e0 ad esempio si richiede l'insorgenza nell'adolescenza) e una diagnosi differenziale rispetto a disturbi che potrebbero essere accomunati dagli stessi sintomi.\nDSM-5 (2013).\n\"DSM-5\" \u00e8 la sigla con cui viene identificata l'edizione, e i cambiamenti approvati dalla fondazione dell'APA il 1\u00ba dicembre 2012. La pubblicazione della quinta edizione \u00e8 avvenuta a maggio del 2013. L'APA ha creato un apposito sito per dare indicazioni e ricevere commenti e suggerimenti sulla nuova versione del manuale. L'edizione italiana del \"DSM-5\" e dei volumi correlati \u00e8 stata pubblicata da Raffaello Cortina Editore.\nNella conferenza del \"DSM\u20135\" Research Planning Conference del 1999, l'APA e il National Institute of Mental Health (NIMH) hanno identificato i punti principali su cui lavorare per creare la nuova versione del \"DSM\". Sei gruppi di lavoro hanno approfondito i seguenti punti: nomenclatura, neuroscienze e genetica, problemi evolutivi e diagnosi, personalit\u00e0 e disturbi relazionali, disturbi mentali e disabilit\u00e0 e problematiche cross-culturali. Nel 2004 sono stati identificati tre ulteriori argomenti da chiarire: le problematiche di genere, la diagnosi in et\u00e0 geriatrica e i disturbi mentali nell'infanzia.\nNella prima bozza dei nuovi criteri diagnostici del \"DSM-5\", tra le revisioni proposte vi erano le seguenti:\nInoltre l'APA propone un nuovo sistema diagnostico di tipo dimensionale, in modo da permettere ai clinici di valutare la gravit\u00e0 dei sintomi.\nCambiamenti proposti nel \"DSM-5\".\nSono inoltre state proposte le seguenti nuove patologie: Absexual, Disturbo post traumatico da stress complesso, Disturbo di personalit\u00e0 depressivo, Disturbo di personalit\u00e0 negativistico (passivo-aggressivo), Disturbi interpersonali, Rallentamento cognitivo (\"sluggish cognitive tempo\"), Disturbo da alimentazione incontrollata."}
{"id": "521386", "revid": "767487", "url": "https://it.wikipedia.org/wiki?curid=521386", "title": "Karma (Karma)", "text": "Karma \u00e8 il primo album dell'omonimo gruppo, registrato nell'autunno del 1994 al Jungle Sound.\nTracce.\nTesti di David Moretti, musiche di Andrea Bacchini, Andrea Viti, David Moretti e Diego Besozzi, eccetto dove indicato."}
{"id": "521387", "revid": "6923", "url": "https://it.wikipedia.org/wiki?curid=521387", "title": "Voivodato di Olsztyn", "text": "Il voivodato di Olsztyn (in polacco: wojew\u00f3dztwo olszty\u0144skie) \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. Nel 1999, con la nuova suddivisione in voivodati, \u00e8 stato sostituito dal voivodato della Varmia-Masuria. La citt\u00e0 capitale era Olsztyn."}
{"id": "521388", "revid": "16953", "url": "https://it.wikipedia.org/wiki?curid=521388", "title": "Elena di Sk\u00f6vde", "text": "Era una donna di origine aristocratica. Si pensa che fosse figlia di Jarl Guthorm. Sposata, ebbe dei figli. Rimasta ben presto vedova, visse piamente facendo elemosine e contribuendo con larghezza alla costruzione della chiesa della sua citt\u00e0.\nAgiografia.\nNarra la leggenda, scritta attorno al 1280 da Brynolf Algotsson (m. 1317), vescovo di Skara, che, essendo stato ucciso suo genero dai propri dipendenti per la crudelt\u00e0 usata verso la moglie, i parenti di lui accusarono Elena di essere stata l'assassina o, per lo meno, di aver preso parte all'omicidio. In seguito a ci\u00f2, per sottrarsi alla vendetta, Elena fece un pellegrinaggio in Terra Santa, rimanendo assente per quattro anni.\nRitornata in patria, mentre si recava alla festa della consacrazione della chiesa di G\u00f6tene, fu assalita a tradimento e uccisa dai familiari del genero.\nElena fu sepolta nella chiesa di Sk\u00f6vde, e il popolo la vener\u00f2 come santa, specialmente per i prodigi che avvennero, subito dopo la morte, sulla sua tomba.\nContinua infatti la leggenda che la sera della sua morte un cieco, accompagnato da un bambino, si trov\u00f2 a passare presso il luogo dell'uccisione ed il bambino scopr\u00ec in un roseto, illuminato da una luce che ardeva vivamente, un dito mozzato di Elena, nel quale era infilato l'anello che ella aveva portato dalla Terra Santa. Quando il cieco, curvatosi, con l'aiuto del bambino, pot\u00e9 toccare il sangue di Elena e stropicciarsene gli occhi, riacquist\u00f2 la vista.\nLa leggenda aggiunge che nel luogo dove la santa era caduta, a circa due chilometri da Sk\u00f6vde, sgorg\u00f2 una sorgente d'acqua, per cui fu chiamato Elins Kalla. Nel 1596, per ordine dell'arcivescovo luterano Angermannus, la sorgente fu riempita di terra, ma l'acqua continu\u00f2 a sgorgare ugualmente. Vicino alla sorgente esisteva anche una cappella dedicata alla santa, gli ultimi avanzi della quale furono adoperati nel 1759 per la ricostruzione della chiesa di Sk\u00f6vde, divorata da un incendio.\nCulto.\nSecondo la tradizione, il papa Alessandro III, vivamente pregato dal primo arcivescovo della Svezia, la iscrisse nell'albo dei santi nel 1164.\nElena era molto venerata anche in Danimarca; infatti nelle vicinanze di Tisvilde, gi\u00e0 villaggio peschereccio situato sull'isola di Zelanda affacciata sul Kattegat e che divent\u00f2 poi stazione balneare (attualmente parte del comune di Helsinge), esisteva una localit\u00e0 chiamata Helenes Kilde che era visitata, specialmente la vigilia della festa di San Giovanni, perch\u00e9 si credeva che restituisse la salute agli ammalati.\nParecchi pittori danesi trassero da questa sorgente il motivo per alcuni dei loro quadri. Nell'iconografia \u00e8 infatti raffigurata con una spada e il dito mozzato su un libro.\nNella stessa localit\u00e0, pi\u00f9 precisamente nei pressi dell'antica parrocchia di Tibirke, si trovano la tomba e il pozzo di Sant'Elena entrambi venerati. I Bollandisti danno una possibile ragione della venerazione a Tisvilde per il fatto che Elena aveva visitato quel posto, o perch\u00e9 le sue reliquie furono portate l\u00e0 dal mare in una bara di legno, la sorgente nacque nell'esatto punto in cui approdarono.\nLa sua festa si celebra il 31 luglio."}
{"id": "521389", "revid": "6923", "url": "https://it.wikipedia.org/wiki?curid=521389", "title": "Voivodato di Elbl\u0105g", "text": "Il voivodato di Elbl\u0105g (in polacco: wojew\u00f3dztwo elbl\u0105skie) \u00e8 stato un'unit\u00e0 di divisione amministrativa e governo locale della Polonia negli anni 1975-1998. Nel 1999 \u00e8 stato soppiantato dai voivodati di Varmia-Masuria e di Pomerania. La citt\u00e0 capitale era Elbl\u0105g."}
{"id": "521391", "revid": "287204", "url": "https://it.wikipedia.org/wiki?curid=521391", "title": "Voivodato di Elblag", "text": ""}
{"id": "521392", "revid": "287204", "url": "https://it.wikipedia.org/wiki?curid=521392", "title": "Crypto", "text": "Crypto (titolo originale in lingua inglese: \"Digital fortress\") \u00e8 il primo romanzo thriller dello scrittore Dan Brown, scritto nel 1998 e pubblicato in Italia il 27 giugno 2006.\nTrama.\nLa brillante mente matematica Susan Fletcher, responsabile della divisione di crittologia della \"National Security Agency\", viene convocata con urgenza da Strathmore, il comandante del settore. Collocato in una sala di massima sicurezza, un sofisticatissimo strumento informatico denominato \"TRANSLTR\", che si occupa di decodificare qualunque testo cifrato in brevissimo tempo tramite attacchi a forza bruta, \u00e8 alle prese con un messaggio criptato tramite un algoritmo ricorsivo, che non riesce a forzare. Sono molto poche le persone che sanno dell'esistenza di questa macchina, creata allo scopo di contrastare le minacce di terroristi, e che controlla il contenuto dei messaggi di posta elettronica che circolano su Internet. Il misterioso ed inviolabile codice con cui \u00e8 alle prese ha ben presto un nome: \"Fortezza Digitale\". \u00c8 stato creato dal giapponese Ensei Tankado, ex matematico della NSA, portatore di handicap sin dalla nascita a causa del disastro atomico di Hiroshima, e strenuo sostenitore della privacy dei cittadini minacciata da \"TRANSLTR\". Da qui la sua decisione di intralciare l'operato della NSA e la minaccia di permettere a chiunque di scaricare \"Fortezza Digitale\" (che quindi consentirebbe di inviare messaggi criptati non decodificabili da \"TRANSLTR\"), da Internet, con la conseguenza di consentire a criminali e a terroristi di agire indisturbati. Nel corso degli eventi si scoprir\u00e0 che il file \u00e8 un virus (si tratta di un worm) creato apposta per mandare in tilt TRANSLTR e distruggere la Banca Dati dell'NSA, rendendo quindi disponibile a tutti gli utenti i piani segreti degli Stati Uniti.\nSar\u00e0 quindi un'estenuante corsa contro il tempo di Susan e della sua squadra, mentre il suo fidanzato David Becker sar\u00e0 in Spagna sulle tracce di un misterioso anello, pedinato da Hulohot, un sicario sordo dalla nascita.\nCuriosit\u00e0.\n128-10-93-85-10-128-98-112-6-6-25-126-39-1-68-78.\nPu\u00f2 essere decifrato prendendo la lettera iniziale dei corrispondenti capitoli, ottenendo cos\u00ec:\nWECGEWHYAAIORTNU.\nPer decifrare questa serie di lettere bisogna utilizzare il metodo dei \"quadrati di Cesare\", descritto nel romanzo (in realt\u00e0 il vero e proprio cifrario di Cesare si basava su un meccanismo diverso). Per risolverlo bisogna disporre il testo in quattro righe di quattro lettere:\nWECG - EWHY - AAIO - RTNU.\nLeggendolo dall'alto verso il basso si ottiene:\nWEAREWATCHINGYOU.\nAggiungendo gli spazi si ottiene:\n\" We are watching you\" (\u00abNoi ti stiamo osservando\u00bb).\nQuesto \u00e8 un esplicito riferimento al sistema di sorveglianza dell'NSA.\nLa stessa cosa succede con l'edizione in lingua francese: il codice segreto \u00e8 113-19-5-28-5-53-66-113-76-19-128-10-92-15-19-128 e la parola che si ottiene \u00e8 VEOROTBVUESESSES a cui aggiungendo gli spazi si arriva a \"Vous \u00eates observ\u00e9s\"."}
{"id": "521404", "revid": "11148782", "url": "https://it.wikipedia.org/wiki?curid=521404", "title": "Salvatore Nobile", "text": ""}
{"id": "521406", "revid": "117348791", "url": "https://it.wikipedia.org/wiki?curid=521406", "title": "Lukas Ridgeston", "text": "Biografia.\nFamoso per avere caratteristiche fisiche particolarmente attraenti (occhi blu, capelli castani, fisico muscoloso, zigomi alti e sorriso perfetto), Ridgeston \u00e8 alto 1,75, pesa 80\u00a0kg e ha un pene di 20 centimetri.\nHa lavorato come attore, regista, cameraman e tecnico del montaggio esclusivamente per Bel Ami, famosa casa di produzione specializzata in pornografia gay con giovani attori dell'Est Europa.\nNel 2006 Ridgeston annuncia il suo ritiro dalle scene, continuando per\u00f2 a lavorare per la Bel Ami a livello produttivo.\nNel 2013, in occasione del ventennale della Bel Ami, torna ad esibirsi come attore pornografico nel film \"Forever Lukas\", di cui \u00e8 protagonista di ben cinque scene barebacking."}
{"id": "521436", "revid": "1543377", "url": "https://it.wikipedia.org/wiki?curid=521436", "title": "Ignacio Ellacur\u00eda", "text": "Impegno sociale.\nHa svolto un importante compito come docente e rettore all'Universit\u00e0 Centroamericana \"Jos\u00e9 Sime\u00f3n Ca\u00f1as\" (UCA), un istituto retto dai Gesuiti di El Salvador e fondato nel 1965.\nIgnacio Ellacur\u00eda \u00e8 stato amico e collega degli studiosi Ignacio Mart\u00edn-Bar\u00f3 e Segundo Montes, che furono assassinati con Ellacur\u00eda dall'esercito salvadoregno, insieme ad altri tre colleghi Juan Ram\u00f3n Moreno, Amando L\u00f3pez, e Joaqu\u00edn L\u00f3pez y L\u00f3pez, insieme a Elba Ramos e la figlia minore Celinae un'inserviente con sua figlia,dal massacro scamp\u00f2 Jon Sobrino. La sua opera \u00e8 stata definita dall'UCA nei suoi primi cinque anni di esistenza e negli anni a venire. Ellacur\u00eda \u00e8 stato anche responsabile dello sviluppo del programma di formazione per i preti nella provincia dei Gesuiti in America Centrale.\nEgli \u00e8 entrato nei Gesuiti nel 1947 ed \u00e8 stato inviato nella repubblica centroamericana di El Salvador nel 1948. Ha vissuto e lavorato l\u00ec fino alla sua morte, avvenuta nel 1989, tranne alcuni periodi, in cui ha studiato in Ecuador, Austria e Spagna.\nIl lavoro accademico di Ellacur\u00eda \u00e8 stato un importante contributo alla filosofia della liberazione. Questa scuola filosofica ha origine dall'opera di Augusto Salazar Bondy (1925-1974) e Leopoldo Zea (1912-2004). Pone il suo obiettivo sulla liberazione degli oppressi al fine di \"raggiungere la pienezza dell'umanit\u00e0\". Ellacur\u00eda \u00e8 stato inoltre grande sostenitore e contributore della teologia della liberazione.\nLe implicazioni politiche dell'impegno di Ellacur\u00eda alle sue idee trovarono l'opposizione dei religiosi conservatori e delle forze al governo in El Salvador. Quest'opposizione si concretizz\u00f2 nell'assassinio dei \"martiri della UCA\" tra i quali Ellacur\u00eda, per mano delle Forze Armate Salvadoregne il 16 novembre 1989. Il loro assassinio segn\u00f2 un punto di svolta nella guerra civile in El Salvador (vedi Storia di El Salvador). Da un lato, ha accresciuto la pressione della comunit\u00e0 internazionale sul governo locale per firmare gli accordi di pace con le organizzazioni guerrigliere; dall'altro, ha aiutato a far conoscere in tutto il mondo la situazione di profondo degrado sociale denunciato dalle opere di Ellacur\u00eda (all'epoca, conosciute solo in America Latina e Spagna).\nIl suo pensiero filosofico.\nLa filosofia di Ellacur\u00eda ha il suo punto di partenza dalla critica alla filosofia occidentale di Xavier Zubiri (1898-1983). Per Zubiri, dai tempi di Parmenide, il pensiero in Occidente ha separato la percezione dall'intelligenza (sensing from intelligence). Quest'errore ha portato a due conseguenze: la prima, che Zubiri ha chiamato \u201cla logificazione dell'intelligenza\u201d; la seconda, che \u00e8 stata definita \u201cl'entificazione della realt\u00e0\u201d. \nLa \"logificazione dell'intelligenza\" implica che l'intelletto \u00e8 stato ridotto a \"logos\" (termine greco per \"parola\"/\"pensiero\"). Questa prospettiva ha portato i filosofi a credere che ci\u00f2 che chiamano \"Essere\" sia la causa della realt\u00e0, e questo, a sua volta, spiega la confusione della metafisica con l'ontologia. \nLa logificazine dell'intelligenza esclude altre funzioni sensitive dell'intelligenza non cos\u00ec logiche. Sebbene Zubiri riconosce la logica descrittiva e la ragione come importanti componenti dell'intelligenza, egli sottolinea che l'intelligenza non si riduce ad esse. Per Zubiri, l'intelligenza \u00e8 un'unit\u00e0 con le modalit\u00e0 dell'apprensione sensitiva, del logos e della ragione.\nLa logificazione dell'intelligenza ha portato alla percezione della realt\u00e0 come \"Essere\" in una zona in spazio e tempo (come, per Heidegger, nel Dasein) di identificabili entit\u00e0 con un'essenza, al di fuori del cervello umano). Questo \u00e8 ci\u00f2 che Zubiri ha chiamato l'\"entificazione della realt\u00e0\". Questa percezione vede la realt\u00e0 come una particolare forma di \"Essere\". Di conseguenza, per Zubiri, l'\"Essere\" \u00e8 stato \"sostantivato\" dalla filosofia occidentale.\nPer Zubiri, la realt\u00e0 \u00e8 di capitale importanza per l'Essere, il quale non \u00e8 un soggetto, ma un verbo. L'essere \u00e8 un particolare aspetto della realt\u00e0 e non qualcosa che le sta attorno. La metafisica studia la realt\u00e0 e l'ontologia studia l'essere. Il modo dell'essere umano di accedere alla realt\u00e0 \u00e8 l'intelligenza, ma non \"logificata\", quanto un'\"intelligenza senziente\", che \u00e8 essa stessa parte della realt\u00e0.\nOpere.\nGli scritti di Ignacio Ellacur\u00eda sono raccolti nelle seguenti collezioni di volumi:\nIn particolare, sono da segnalare gli articoli seguenti:\nIn Italia, sono stati pubblicati i seguenti testi:\nSu Ellacur\u00eda, tra i testi pi\u00f9 interessanti, la raccolta di lettere che Jon Sobrino dedica ogni anno, nell'anniversario della morte, all'amico scomparso:\n\u00c8 uscito a settembre 2009: E. Maspoli \"Ignacio Ellacur\u00eda e i martiri di San Salvador\" Paoline, Milano (2009)."}
{"id": "521440", "revid": "15756", "url": "https://it.wikipedia.org/wiki?curid=521440", "title": "Paulo Evaristo Arns", "text": "Biografia.\nQuinto di tredici figli di una coppia di immigrati tedeschi in Brasile (Gabriel e Helana Arns), entr\u00f2 nell'Ordine dei Frati Minori, cos\u00ec come fecero in seguito uno dei suoi fratelli e tre delle sue sorelle (una delle sue sorelle \u00e8 stata Zilda Arns).\nDal 1941 al 1943 studi\u00f2 filosofia a Curitiba ed il 10 dicembre 1943 entr\u00f2 tra i francescani per poi essere ordinato prete il 30 novembre 1945. Dal 1944 al 1947 studi\u00f2 teologia a Petr\u00f3polis prima di essere inviato alla Sorbona di Parigi nel 1950, dove studi\u00f2 letteratura, latino, greco e storia dell'antichit\u00e0.\nIl 2 maggio 1966, venne nominato vescovo titolare di Respetta e assegnato come coadiutore prima, e poi come arcivescovo, all'arcidiocesi di San Paolo il 22 ottobre 1970.\nNel concistoro del 5 marzo 1973, papa Paolo VI lo cre\u00f2 cardinale e all'inizio del suo mandato vendette il palazzo vescovile usando il denaro ricavatovi per costruire un centro di assistenza sociale nella \"favela\". e divenne nella Chiesa brasiliana uno dei protagonisti dell'opposizione alla dittatura militare, conducendo il progetto \"Tortura Nunca Mais\" (Mai pi\u00f9 tortura) alla fine degli anni settanta.\nSi ritir\u00f2, due anni dopo le disposizioni canoniche, il 15 aprile 1998 ma aveva richiesto a Giovanni Paolo II gi\u00e0 nel 1996, al compimento dei 75 anni, di poter lasciare la guida della grande arcidiocesi.\nCon la morte del cardinale Eug\u00eanio de Ara\u00fajo Sales, il 9 luglio 2012 divent\u00f2 cardinale protopresbitero.\n\u00c8 morto nell'ospedale di Santa Catarina a San Paolo il 14 dicembre 2016 all'et\u00e0 di 95 anni per complicazioni da polmonite ed in seguito ai solenni funerali presieduti dal cardinale Odilo Pedro Scherer, \u00e8 stato sepolto il 16 dicembre nella cripta della Cattedrale metropolitana di San Paolo.\nSe si eccettua il papa emerito Benedetto XVI, Arns al momento della morte era l'ultimo cardinale vivente creato da papa Paolo VI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "521442", "revid": "666668", "url": "https://it.wikipedia.org/wiki?curid=521442", "title": "Ricky Carmichael", "text": "I suoi soprannomi sono: \"RC\", \"G.O.A.T.\" (acronimo di \"Greatest of all time\", in italiano \"il pi\u00f9 grande di tutti i tempi\") e \"Angry little elf\", ovvero \"Piccolo elfo arrabbiato\".\nCarriera.\nCarmichael inizi\u00f2 ad andare in moto all'et\u00e0 di 3 anni e gareggi\u00f2 nei campionati amatoriali durante la sua infanzia conquistando molte vittorie. Nel 1996 debutt\u00f2 nel campionato professionistico nell'ultima gara della stagione con il team Kawasaki. Fin\u00ec ottavo e questo piazzamento gli valse l'attenzione degli addetti ai lavori.\nDal 1997 al 1999 vinse poi il campionato nazionale motocross nella classe 125. Conquist\u00f2 anche il titolo Supercross nel 1998, vincendo tutte le gare.\nLa sua prima stagione nel supercross 250 nel 1999 fu per\u00f2 meno stellare e rovinata dai molti incidenti e infortuni; conquist\u00f2 cos\u00ec la sua prima vittoria solo nel 2000 al Daytona International Speedway. Gli and\u00f2 meglio nel campionato motocross dove vinse 9 delle 12 gare in programma, conquistando cos\u00ec il titolo National alla sua prima partecipazione nel campionato 250.\nIl 2001 vide Ricky togliere il titolo di campione supercross a Jeremy McGrath, che lo deteneva da 3 anni. McGrath vinse 2 delle prime 3 gare ma poi Carmichael inanell\u00f2 una serie consecutiva di 13 vittorie, per un totale di 14 gare vinte su 16 totali; vinse anche il titolo motocross 250 vincendo 7 delle 12 gare.\nNel 2002 pass\u00f2 dal team Kawasaki al team Honda. Questa decisione fu molto criticata dai suoi fan che la ritennero motivata dai soli interessi economici, mentre l'interessato afferm\u00f2 che era dovuta al maggiore sviluppo dei mezzi Honda. Dopo un brutto avvio di stagione nel campionato supercross 2002, dove si frattur\u00f2 una mano, torn\u00f2 poi a dominare e vinse 11 gare sulle 16 totali, superando cos\u00ec in classifica finale il rivale David Vuillemin; biss\u00f2 il successo anche nel campionato motocross vincendo tutte le gare, impresa mai riuscita a nessuno in precedenza.\nVinse poi il suo terzo campionato supercross 250 nel 2003, sebbene con un distacco minore dal secondo classificato rispetto agli anni precedenti. Vinse 7 gare e fin\u00ec il campionato con un vantaggio di 7 punti da Chad Reed, che invece vinse 8 prove; domin\u00f2 ancora una volta il campionato motocross vincendo 9 delle 11 gare.\nSalt\u00f2 la stagione supercross 2004 per riprendersi dall'infortunio al ginocchio capitatogli l'anno precedente. Chad Reed vinse il campionato ma Ricky si rifece nel motocross dove vinse tutte le gare come nel 2002, e questa volta su una nuova moto, la Honda CRF450R (4 tempi). Alla fine della stagione pass\u00f2 alla Suzuki.\nTorn\u00f2 nel 2005 senza aver pi\u00f9 gareggiato per due anni e vinse il titolo battendo campioni come James \"Bubba\" Stewart, Chad Reed e Kevin Windham, ottenendo 7 vittorie; vinse anche il 250 National outdoor, il titolo US Open of Supercross e vinse con il Team USA il Motocross delle Nazioni.\nNel 2006 gareggi\u00f2 su una RMZ450 e la stagione fu una vera e propria battaglia tra lui, Reed e Stewart: alla gara finale di Las Vegas fin\u00ec secondo, aggiudicandosi per\u00f2 il quinto titolo e precedendo gli avversari di 5 punti. Vinse anche il campionato AMA Motocross, aggiudicandosi 9 delle 12 gare in programma. A causa di un infortunio non pot\u00e9 per\u00f2 far parte del Team USA che partecip\u00f2, vincendolo, al Motocross delle Nazioni."}
{"id": "521443", "revid": "1543377", "url": "https://it.wikipedia.org/wiki?curid=521443", "title": "Chirurgia endocrina", "text": "La chirurgia endocrina \u00e8 un capitolo molto vasto della chirurgia generale, ma pu\u00f2 comprendere anche altre specialit\u00e0 chirurgiche (neurochirurgia, otorinolaringoiatria, ginecologia, chirurgia toracica).\nA seconda delle ghiandole endocrine trattate possiamo parlare di:"}
{"id": "521445", "revid": "256896", "url": "https://it.wikipedia.org/wiki?curid=521445", "title": "Propaganda Fide", "text": ""}
{"id": "521447", "revid": "125486070", "url": "https://it.wikipedia.org/wiki?curid=521447", "title": "Giuseppe Biava", "text": "Carriera.\nGiocatore.\nI primi anni.\nCresciuto nelle giovanili del Leffe, ed esordiente nel calcio professionistico con la maglia dell'Albinese, contribu\u00ec all'epopea dell'AlbinoLeffe, fino alla storica promozione in Serie B del sodalizio seriano.\nPalermo.\nA met\u00e0 del campionato successivo alla promozione dell'AlbinoLeffe, viene acquistato dal Palermo, e precisamente alla fine del calciomercato invernale, il 31 gennaio 2004. Qui gioca il finale di stagione al centro della difesa in coppia con Pietro Accardi, contribuendo attivamente alla promozione in Serie A, che a Palermo mancava da 31 anni.\nNel torneo successivo di Serie A \u00e8 titolare dell'undici di Francesco Guidolin, che al termine del campionato si qualifica, per la prima volta nella storia del Palermo, ad una competizione europea, la Coppa UEFA, dopo il sesto posto in campionato. In quell'anno arriva per Biava l'esordio in Serie A alla prima giornata il 12 settembre 2004 in Palermo-Siena 1-0.\nNon si conferma nella stagione successiva durante la quale il sodalizio rosanero \u00e8 guidato da Luigi Delneri (17 le sue presenze in campionato). Riesce comunque a segnare il suo primo gol in Serie A l'11 dicembre 2005 in Roma-Palermo con la rete che sblocca la partita per la vittoria finale per 2-1 dei rosanero.\nRitorna titolare all'inizio della stagione 2006-2007, segnando un gol di tacco al volo nella prima giornata di campionato contro la (che la redazione di Sport Mediaset ha ritenuto essere il gol pi\u00f9 bello di quel campionato) e per una prestazione perfetta nella partita di San Siro contro il Milan, terminato 2-0 a favore del Palermo. Nella stagione 2007-2008 arriva a quota 24 presenze in campionato e 123 col Palermo. Dopo la partenza di Franco Brienza \u00e8 diventato il veterano della squadra, e a fine stagione viene ceduto al .\nGenoa.\nApprodato al Genoa nell'ambito della trattativa che ha riportato in rosanero Cesare Bovo, viene inizialmente acquisito come contropartita tecnica da girare ad altra societ\u00e0, ma durante il ritiro estivo convince il tecnico dei \"rossoblu\" Gasperini e viene schierato titolare per il resto della stagione, al fianco di Matteo Ferrari. Le sue prestazioni positive vengono coronate da due gol segnati nelle gare casalinghe contro e , entrambe vinte dal \"Grifone\". Al termine della stagione il Genoa conquista il quarto posto (a pari merito con la Fiorentina che per\u00f2 era in vantaggio negli scontri diretti) schierando Biava nella quinta difesa meno perforata del campionato.\nTitolare anche nella prima parte della stagione 2009-2010, nel mercato di riparazione viene ceduto alla Lazio.\nLazio.\nIl 1\u00ba febbraio 2010 firma un contratto biennale con la Lazio. Chiude la prima stagione alla Lazio con 13 partite in campionato ed una in Coppa Italia.\nNella stagione 2010-2011 diventa titolare fisso della squadra. Segna il primo gol con la maglia biancoceleste il 3 dicembre 2010 nella gara vinta per 3-1 contro l'Inter, dopo una carambola davanti alla porta. Alla fine del campionato le reti saranno tre in 35 incontri; il computo statistico \u00e8 chiuso da una presenza in Coppa Italia.\nIl 23 marzo 2012 rinnova il contratto fino al 30 giugno 2013, chiudendo la stagione con 31 presenze complessive, 26 in campionato (con una rete nel 3-0 sul Novara) e 5 in Europa League.\nNella stagione 2012-2013 gioca 31 incontri in campionato, 8 in Europa League e 4 in Coppa Italia, scendendo in campo anche il 26 maggio 2013, in occasione della finale vinta per 1-0 contro la Roma. Tre giorni dopo rinnova il contratto con la Lazio fino al 30 giugno 2014.\nIl 18 agosto 2013 perde la Supercoppa italiana 2013 contro la Juventus per 0-4. Il 26 maggio 2014, dopo quattro anni e mezzo passati con la maglia biancoceleste con cui ha totalizzato 148 presenze totali, annuncia l'addio alla squadra data la scadenza del contratto.\nAtalanta.\nIl 17 luglio 2014 firma un contratto con l'Atalanta. Esordisce il 23 agosto 2014, in occasione della vittoria casalinga per 2-0 contro il Pisa nel terzo turno di Coppa Italia. Il successivo 31 agosto gioca invece la sua prima partita di campionato con i bergamaschi, contro l'Hellas Verona.\nDirigente sportivo.\nNel 2016 \u00e8 nominato responsabile dell'area tecnica del Cenate Sotto, squadra del suo paese natale, che milita in Seconda Categoria.\nAllenatore.\nNell'estate 2016 firma un contratto con la societ\u00e0 bergamasca del Pontisola, andando a sostituire Domenico Anania sulla panchina della squadra Juniores nazionale.\nStatistiche.\nPresenze e reti nei club.\n\"Statistiche aggiornate al 10 maggio 2015.\""}
{"id": "521448", "revid": "125186667", "url": "https://it.wikipedia.org/wiki?curid=521448", "title": "Gustavo Guti\u00e9rrez", "text": "Biografia.\nHa studiato medicina e letteratura in Per\u00f9, psicologia e filosofia a Lovanio (Belgio), conseguendo inoltre il dottorato all\"Institut Pastoral d'Etudes Religieuses (IPER)\" dell'Universit\u00e0 Cattolica di Lione.\nLa sua attivit\u00e0 accademica non lo ha mai distolto dalla vicinanza alle comunit\u00e0 di base, con cui ha elaborato la sua visione teologica e spirituale; ci\u00f2 gli ha guadagnato un largo consenso anche da parte dell'episcopato locale .\nGuti\u00e9rrez \u00e8 membro dell'Accademia Peruviana del Linguaggio, e nel 1993 ha ricevuto la Legion d'Onore dal governo francese per il suo lavoro instancabile.\nTeologia.\nL'opera fondamentale di Guti\u00e9rrez, \"Teologia della liberazione\" (1971) spiega la sua nozione di povert\u00e0 cristiana, sia come un atto di solidariet\u00e0 amorevole con i poveri, sia come protesta liberatrice contro la povert\u00e0.\nSecondo Guti\u00e9rrez, la vera e piena \u201cliberazione\u201d implica tre grandi dimensioni fondamentali:\nOpere.\nTra i libri pi\u00f9 importanti, pubblicati in italiano dall'Editrice Queriniana:\nScrittore assai prolifico, ha pubblicato molti articoli nella rivista internazionale di teologia \"Concilium\", di cui \u00e8 stato componente del comitato di direzione. Oggi appartiene al comitato scientifico della rivista, insieme ad altri esponenti della teologia della liberazione."}
{"id": "521460", "revid": "767487", "url": "https://it.wikipedia.org/wiki?curid=521460", "title": "Pjet\u00ebr Budi", "text": "Biografia.\nNacque in Albania nel villaggio di Gur i Bardh\u00eb nella regione centro-settentrionale di Mat. Studi\u00f2 presso il Collegio Illirico di Loreto e all'et\u00e0 di 21 anni fu ordinato prete e inviato in Macedonia e Kosovo che ai tempi era parte della provincia ecclesiastica della Serbia sotto la giurisdizione dell'Arcivescovo di Antivari (Bar), rimase nell'area per 12 anni.\nIn Kosovo entr\u00f2 in contatto con i francescani della Bosnia, una relazione che gli fu utile negli anni successivi e nei suoi sforzi politici per creare appoggi alla resistenza albanese contro l'Impero Ottomano.\nNel 1599, Budi fu nominato vicario generale della Serbia, mantenne il ruolo per 17 anni. Come rappresentante della Chiesa cattolica nei Balcani occupati dai turchi oper\u00f2 senza dubbio in un clima politico di forte tensione, tantopi\u00f9 considerando il suo impegno politico per la causa albanese, Budi desiderava infatti liberare il suo popolo dall'oppressione turca, ebbe contatti con figure di primo piano della resistenza come il croato Francesco Bertucci (\"Franjo Brtu\u010devi\u0107\") e con i ribelli albanesi.\nNel 1616 Pjet\u00ebr Budi si rec\u00f2 a Roma dove rimase fino al 1618 per sovrintendere alla pubblicazione delle sue opere. Dal marzo del 1618 fino al settembre del 1619 si rec\u00f2 in pellegrinaggio a Santiago di Compostela in Spagna. Rientrato a Roma nell'autunno del 1619 si impegn\u00f2 nel tentativo di portare all'attenzione della curia romana la situazione dei cristiani in Albania cercando aiuti finanziari per la resistenza armata.\nIl 20 luglio 1621, fu nominato vescovo di Sapa e Sarda (\"Episcopus Sapatensis et Sardensis\") e l'anno successivo torn\u00f2 in Albania dove svolse principalmente attivit\u00e0 di tipo politico, uno dei suoi impegni fu quello di sostituire i religiosi di altre nazionalit\u00e0 con religiosi albanesi, opera non ben vista dalle gerarchie romane. Nel dicembre del 1622 anneg\u00f2 durante una traversata del fiume Drin.\nOpere.\nLa prima opera di Budi fu la \"Dottrina Christiana\" (in albanese \"Doktrina e K\u00ebrshten\u00eb\") la traduzione del catechismo di San Roberto Bellarmino (1542-1621) pubblicata a Roma nel 1618.\nDa un punto di vista letterario, pi\u00f9 che il catechismo sono interessanti le 53 pagine di poemi religiosi, costituiscono il primo esempio di poesia nel dialetto Gheg, la gran parte dei poemi furono tradotti dal latino o dall'italiano ma alcuni di essi sono originali.\nAltre pubblicazioni di Budi furono:\nLa gran parte della sua opera consiste in testi religiosi in latino e traduzioni dal latino e dall'italiano, scrisse per\u00f2 anche un gran numero di prefazioni, lettere pastorali, postfazioni e commenti in una lingua albanese dall'ottimo stile. Confrontato con lo stile di Gjon Buzuku che lo precedette e di Pjet\u00ebr Bogdani che visse mezzo secolo dopo di lui e che ebbe uno stile pi\u00f9 astratto e grande ricchezza di vocabolario, il suo linguaggio \u00e8 fresco e ricco di espressioni idiomatiche, Budi \u00e8 l'autore pi\u00f9 spontaneo e prolifico della sua epoca.\nFu anche il primo scrittore albanese a comporre versi, circa 3.300 righe di versi religiosi in quartine a rima alternata."}
{"id": "521464", "revid": "963244", "url": "https://it.wikipedia.org/wiki?curid=521464", "title": "Ostr\u00f3da", "text": "Ostr\u00f3da (in tedesco: \"Osterode\") \u00e8 una citt\u00e0 del voivodato della Varmia-Masuria in Polonia, nella regione della Masuria, con abitanti (il 1\u00ba gennaio 2005). Sorge sulla Terra dei laghi della Masuria ed \u00e8 un centro di attrazione turistica a causa dello scenario naturale che circonda la citt\u00e0.\nStoria.\nOstr\u00f3da era in origine un insediamento prussiano su un'isola del delta fluviale dove il Drw\u0119ca si getta nel Lago Drw\u0119ckie. Nel 1270 l'Ordine Teutonico inizi\u00f2 a costruire fortificazioni in legno, per controllare l'insediamento originario e per difendere i coloni tedeschi. Essi diedero un nuovo nome alla citt\u00e0: \"Osterode\", come Osterode am Harz nella Bassa Sassonia, in Germania (ora le citt\u00e0 sono gemellate). Tra il 1349 e il 1370 l'Ordine rimpiazz\u00f2 le costruzioni in legno e terra con un castello di pietra. La citt\u00e0 divenne presto il centro amministrativo regionale dell'Ordine.\nDopo la Battaglia di Grunwald (1410), Klaus von D\u00f6hringen conquist\u00f2 il castello di Ostr\u00f3da e consegn\u00f2 la citt\u00e0 al vittorioso Ladislao II di Polonia. Durante la Guerra dei tredici anni (1454-1466) Ostr\u00f3da fu ripetutamente conquistata dai polacchi, prussiani e dai cavalieri teutonici. Dopo la guerra fu feudo del Regno di Polonia. Dal 1633 al 1639, con il consenso del re Ladislao IV Vasa, la citt\u00e0 fu amministrata da Giovanni Cristiano di Brieg, uno degli ultimi principi della dinastia dei Piast polacchi; \u00e8 morto qui.\nDal 1701 divenne parte del Regno di Prussia e dal 1772, parte della provincia della Prussia Orientale. Nel 1818 divent\u00f2 sede di un \"Kreis\", distretto del Regno di Prussia. I polacchi erano ancora la maggioranza degli abitanti della regione. Con la creazione dell'Impero tedesco, che comprendeva la Prussia, Ostr\u00f3da entr\u00f2 a farne parte. Nel 1890, i polacchi costituivano il 62% degli abitanti di Circondario del Osterode.\nDopo la prima guerra mondiale e la rinascita della nazione polacca, Ostr\u00f3da rimase comunque parte della Germania.\nDurante la Seconda guerra mondiale, Ostr\u00f3da, che aveva perso la sua popolazione ebrea dell'anteguerra a causa della persecuzione nazista, fu occupata dall'Armata Rossa sovietica nella primavera del 1945. Dopo la guerra la citt\u00e0 fu data alla Polonia e la popolazione tedesca fu rimpiazzata con polacchi. \nDal 1975 al 1998 la citt\u00e0 ha fatto parte del voivodato di Olsztyn, mentre dal 1999 \u00e8 nel voivodato della Varmia-Masuria.\nSport.\nLa pi\u00f9 importante societ\u00e0 calcistica \u00e8 Sok\u00f3\u0142 Ostr\u00f3da."}
{"id": "521465", "revid": "617066", "url": "https://it.wikipedia.org/wiki?curid=521465", "title": "Serge Brussolo", "text": "Biografia.\nHa avuto molto presto la vocazione della scrittura e della pittura, fin dall'et\u00e0 di dodici anni, ha iniziato a cercare di farsi pubblicare. Dopo avere seguito studi di lettere e di psicologia, ha esercitato molti piccoli lavori, pur non rinunciando alla scrittura. Il primo riconoscimento arriva nel 1978, quando riuscir\u00e0 a fare apparire il suo primo racconto, \"Funnyway\", nell'antologia \"Futurs au pr\u00e9sent\" diretta da Philippe Curval. Questo testo sar\u00e0 premiato con il \"Gran premio della science-fiction francese\" nel 1979.\nLa Collana \"Pr\u00e9sence du futur\" pubblica in seguito una prima raccolta di racconti, \"Vue en coupe d'une ville malade\", molto apprezzata dal pubblico che gli vale un altro \"Gran premio della science-fiction francese\".\nScrittore molto prolifico, all'inizio degli anni 1990 si orienta verso la scrittura di thriller e di romanzi polizieschi. Nel 1995 pubblica \"Conan Lord, carnets secrets d'un cambrioleur\", romanzo nel quale inventa un nuovo personaggio, un tipo di anti-eroe che non sopporta pi\u00f9 di scorgere il suo riflesso, e graffia gli specchi con un diamante come firma. Nominato nel 2000 alla direzione letteraria delle Edizioni \"La Maschera\", ha aggiunto alla sua ampia bibliografia la pubblicazione di molti libri per la giovent\u00f9, in particolare le serie Peggy Sue e gli invisibili e Sigrid e i mondi perduti. \nLa sua opera \u00e8 caratterizzata da una fervida ed originale immaginazione, associata a una scrittura nervosa ed efficace. Serge Brussolo ama spesso sviluppare societ\u00e0 che si evolvono in un ambiente ristretto, attraverso una specie di piccola scalata alla civilizzazione.\nOpere.\nNarrativa per ragazzi.\nSerie inedita in Italia:"}
{"id": "521466", "revid": "287204", "url": "https://it.wikipedia.org/wiki?curid=521466", "title": "Ostroda", "text": ""}
{"id": "521468", "revid": "123711769", "url": "https://it.wikipedia.org/wiki?curid=521468", "title": "Peggy Sue e gli invisibili", "text": "Peggy Sue e gli invisibili (\"Peggy Sue et les Fant\u00f4mes\") \u00e8 una serie di romanzi fantasy per ragazzi ideata dal francese Serge Brussolo nel 2001, pubblicata in Italia da Fanucci Editore. La serie ha avuto un seguito intitolato \"Peggy Sue et le chien bleu\" (\"Peggy Sue e il cane blu\") inedito in Italia.\nTrama.\nLa protagonista, Peggy Sue Fairway, \u00e8 un'adolescente di 14 anni che, per ragioni sempre diverse, in ogni libro si ritrova ad affrontare avventure e pericoli mortali. \n\u00c8 l'unica persona in grado di vedere e di combattere dei particolari \"fantasmi\" detti \"Invisibili\", che si divertono a fare scherzi pericolosi, spesso mortali, alla gente e la cui natura viene spiegata solo ne \"La farfalla degli abissi\". \nI suoi compagni d'avventura sono un cane chiamato \"Il Cane Blu\", che \u00e8 un cane telepatico, divenuto intelligentissimo e color indaco dopo essere stato esposto alla luce di un sole artificiale costruito dagli Invisibili, e Sebastian, un giovane messicano, che era imprigionato nel mondo dei sogni e di cui lei si innamorer\u00e0. Da quando \u00e8 scappato dal mondo dei sogni, grazie a Peggy Sue, \u00e8 condannato a essere un uomo di sabbia, tranne quando \u00e8 bagnato con acqua pura; quando l'acqua si asciuga, egli si trasforma di nuovo in sabbia. \nNei primi libri, la protagonista vive con i propri genitori, ma a partire da \"La farfalla degli abissi\" (il terzo volume della serie) smette di andare a scuola e va a vivere a Shaka-Kandarec (un paesino sperduto, dove una farfalla gigante dona felicit\u00e0 a chi passa sotto la sua ombra), insieme alla nonna Katy Erin Flanaghan (\"Nonna Katy\"), una strega un po' pazza, ma molto gentile, che accompagna Peggy Sue ovunque vada.\nNel quinto libro (\"Il castello nero\"), Sebastian viene guarito dalla maledizione della sabbia. Egli pu\u00f2 compiere sforzi sovraumani, ma poi cade in un sonno cos\u00ec profondo che neanche il dolore lo risveglia.\nNel settimo libero \"La Rivolta dei Draghi\" Sebastian si trasformer\u00e0 in lupo a causa della magia del pianeta che voleva ricostruire l'ecosistema perduto. Nonostante Peggy Sue riesca a farlo tornare umano gli rimarr\u00e0 l'animo di lupo facendolo comportare come un selvaggio. Dopo alcune vicissitudini Peggy sar\u00e0 costretta a malincuore ad abbandonarlo sul pianeta.\nNel dodicesimo libro (inedito in Italia) \"l'Albero che non esiste\" Sebastian riesce infine a guarire dalla maledizione, tornando sulla terra da Peggy ritornando finalmente insieme.\nNel libro \"La Luce Misteriosa\" si scopre infine che Peggy Sue non \u00e8 la vera figlia della famiglia Fairway, ma di un terrestre e di Azena, la bella fata dai capelli rossi che and\u00f2 a trovare Peggy da piccola per consegnarle gli occhiali magici in grado di affrontare gli Invisibili.\nGli Invisibili erano consapevoli che Peggy Sue avrebbe portato la loro distruzione in futuro e cercarono di ucciderla fin da bambina.\nIl padre fu assassinato e Azena, a malincuore, fu costretta a separarsi da lei e a nasconderla sul pianeta Terra per fare in modo che gli Invisibili non potessero trovarla cosa che, tuttavia, riuscirono a fare, ma non prima che Azena potesse imporre un incantesimo a sua figlia rendendola intoccabile a loro. Per lungo tempo Azena non si present\u00f2 alla propria figlia poich\u00e9 gli invisibili continuavano a braccarla.\nAlla fine del libro madre e figlia si ritrovano iniziando a conoscersi.\nRomanzi del ciclo.\nPeggy Sue e il cane blu.\nDopo aver ritrovato sua madre, Peggy Sue intraprende un'altra avventura: Torna ad Ankartha, proprio nel luogo in cui \u00e8 nata. Ma senza sapere che una leggenda su un cavaliere regnava in questo mondo. Il Cavaliere Erwan di Bregannog avrebbe fatto un patto con un potente mago, desiderando ottenere un'armatura magica che lo rendesse invincibile. D'altra parte, si trasformava in lupo mannaro ogni volta che indossava l'armatura in questione. Questa \u00e8 la leggenda di Bregannog che Peggy Sue incontrer\u00e0, nel bene e nel male...\nInseguiti dalle fate, Peggy Sue e il cane blu hanno cercato rifugio oltre il confine e conducono una vita errante sotto il segno del pericolo. Ma come fai a sfuggire alle spie dei corvi e alle frecce viventi che vagano nel cielo alla tua ricerca? Nascondendosi in questo strano circo, forse? Un tendone in cui compiamo prodigi ma i cui artisti hanno teste morte! Un circo il cui direttore \u00e8 un gorilla chiuso in una gabbia, e il ragioniere \u00e8 una pantera nera! Strano, giusto? Ne saprai di pi\u00f9 partecipando alla prossima esibizione del circo Diablo! Se ne uscirai vivo, naturalmente.\nAllertata da Sebastian, Peggy Sue si reca nella riserva dei licantropi dove sua nonna \u00e8 in pericolo. Infatti, i licantropi si sono ribellati, costringendo gli abitanti della Terra a rifugiarsi in uno strano albero, che cresce ogni minuto ... Presto i lupi mannari attaccheranno e l'unica soluzione \u00e8 arrampicarsi su questo albero nero di carbone - foglie commestibili , che protegge tutti i locali. Peggy Sue si innamorer\u00e0 di nuovo di Sebastian? Chi l'ha abbandonata per un lupo e divenne un capobranco?\nUna prigioniera nel labirinto dell'albero gigante, Peggy Sue deve affrontare mille incantesimi e malvagi stregoni. Chi \u00e8 questo misterioso uomo dalla testa di piombo che la rintraccia per appropriarsi della mappa magica che indica la via della libert\u00e0? Non \u00e8 facile sopravvivere in questo labirinto pieno di trappole, soprattutto quando l'agognata carta \u00e8 viva, capricciosa e non ha intenzione di fornire le informazioni che ci si aspetta da lei."}
{"id": "521470", "revid": "109275346", "url": "https://it.wikipedia.org/wiki?curid=521470", "title": "Elodie e il signore dei sogni", "text": "Elodie e il signore dei sogni \u00e8 una serie letteraria per ragazzi creata da Serge Brussolo.\nTrama.\nElodie \u00e8 un'adolescente, a cui i genitori proibiscono di fare il bagno. Un giorno, mentre i suoi sono assenti, Eloide decide di provare a fare il bagno. Cos\u00ec, si ritrova nel Mondo dei Sogni dove tutto pu\u00f2 esistere (il meglio e il peggio). Elodie viene accolta nel regno da un coniglio di nome Tinkie-Pinkie, che le dice che quello \u00e8 il suo regno. Infatti, secondo l'animale, Elodie non \u00e8 altri che la \"principessa senza memoria\" che \u00e8 stata bandita dal suo regno da suo zio. Insieme cominceranno, allora, una ricerca per trovare i ricordi perduti di Elodie e il suo trono nel Paese dei Sogni."}
{"id": "521472", "revid": "619191", "url": "https://it.wikipedia.org/wiki?curid=521472", "title": "Pagina principale", "text": "__NOEDITSECTION__ \n&lt;templatestyles src=\"Pagina principale/styles.css\" /&gt;\n "}
{"id": "521474", "revid": "965226", "url": "https://it.wikipedia.org/wiki?curid=521474", "title": "Matteo Matteotti", "text": "Biografia.\nIl padre Giacomo, martire dell'antifascismo, fu ucciso quando Gianmatteo aveva solo tre anni. Il giovane orfano studi\u00f2 al Liceo Terenzio Mamiani di Roma e si laure\u00f2 in Scienze politiche.\nDopo l'8 settembre 1943, \u00e8 stato Commissario della brigata partigiana comandata da Eugenio Colorni. Giornalista Professionista iscritto all'Albo del Veneto, \u00e8 stato direttore dal 1944 di \"Rivoluzione Socialista\", il settimanale della Federazione Giovanile Socialista Italiana; editore e collaboratore di \"Tempi moderni\", rivista diretta da Fabrizio Onofri; collaboratore di \"Critica Sociale\", \"Tempo presente\" e \"Ragionamenti\".\nHa fatto parte della Costituente; \u00e8 stato deputato per otto legislature, e Presidente dell'Unione Internazionale della Giovent\u00f9 Socialista dal 1945 al 1946. Tra i protagonisti della scissione di Palazzo Barberini del 1947; \u00e8 stato segretario del PSDI dal 1954 al 1957, nel 1959 rientr\u00f2 al PSI, per poi ritornare nel PSDI nel 1969.\nFu ministro del Turismo e dello spettacolo nel governo Colombo dal 1970 al 1972, e del Commercio estero dal 1972 al 1974 (nel secondo governo Andreotti e nel quarto e quinto governo Rumor). Dal 1985 al 1988 \u00e8 stato direttore politico de \"L'Umanit\u00e0\", organo ufficiale del PSDI; essendo un parlamentare, Matteotti fu affiancato da Gianpiero Orsello in qualit\u00e0 di direttore responsabile, ai sensi della legge 47/1948.\nNel 1998 conflu\u00ec (insieme al PSDI) nei Socialisti Democratici Italiani, cui rimase iscritto fino alla morte nel 2000.\nMatteo Matteotti \u00e8 stato anche presidente generale del Corpo Nazionale Giovani Esploratori Italiani (CNGEI).\nLe opinioni sull'omicidio del padre.\nMatteo Matteotti sostenne sempre l'intenzionalit\u00e0 dell'uccisione del padre. A sapere che Matteotti doveva essere ucciso, secondo il figlio, erano Amerigo Dumini e Amleto Poveromo; mentre ad assassinarlo furono i colpi vibrati da Poveromo stesso, il quale, dopo aver chiesto a Dumini (al volante dell'auto) di uscire da Roma, seppell\u00ec sommariamente il cadavere nel bosco della Quartarella con gli altri complici. Il seppellimento sarebbe stato volontariamente sommario - nell'auto non c'erano strumenti da scavo - perch\u00e9 in caso d'arresto l'assassinio doveva apparire preterintenzionale.\nIn varie interviste alla stampa e allo storico Marcello Staglieno, inoltre, condivise le accuse a Vittorio Emanuele III di essere stato il mandante dell'omicidio del padre, essendo divenuto il re azionista della compagnia petrolifera statunitense Sinclair Oil Corporation, a titolo di tangente onde non permettere a un ente petrolifero italiano di intraprendere trivellazioni nel deserto libico. Giacomo Matteotti sarebbe stato ucciso in quanto in possesso di documenti attestanti il coinvolgimento del sovrano, e sul punto di divulgarli. Al momento dell'omicidio, il deputato socialista avrebbe avuto con s\u00e9 una busta con dentro i documenti sui rapporti tra il re e la Sinclair."}
{"id": "521475", "revid": "2175", "url": "https://it.wikipedia.org/wiki?curid=521475", "title": "Longeville (Doubs)", "text": ""}
{"id": "521477", "revid": "120507597", "url": "https://it.wikipedia.org/wiki?curid=521477", "title": "Luigi Bertoldi", "text": "Biografia.\nDeputato socialista, eletto nel collegio di Verona, fu pi\u00f9 volte Ministro del lavoro e della previdenza sociale: nel IV governo Rumor, dal 07.07.1973 al 14.03.1974; nel V governo Rumor, dal 14.03.1974 al 23.11.1974"}
{"id": "521481", "revid": "6923", "url": "https://it.wikipedia.org/wiki?curid=521481", "title": "Voivodato di Danzica", "text": "Il voivodato di Danzica \u00e8 stato un'unit\u00e0 di divisione amministrativa e di governo locale della Polonia che \u00e8 esistito in diversi periodi della storia polacca.\n1945-1975.\nIl voivodato di Danzica fu creato per la prima volta nel 1945 e sopravvisse fino al 1975, quando fu sostituito dai Voivodati di Danzica, Elbl\u0105g e S\u0142upsk (zona di L\u0119bork). La capitale era Danzica.\n1975-1998.\nIl voivodato di Danzica, con estensione inferiore al precedente, fu ancora un'unit\u00e0 di divisione amministrativa e governo locale dal 1975 al 1998. Nel 1999 \u00e8 stato sostituito dal voivodato della Pomerania. La capitale era Danzica."}
{"id": "521486", "revid": "287204", "url": "https://it.wikipedia.org/wiki?curid=521486", "title": "Mercurio (araldica)", "text": "In araldica Mercurio, dio del commercio, simboleggia \"floridit\u00e0 nel commercio\" e \"abilit\u00e0 nel negoziare\", secondo altri testi invece \u00e8 simbolo di \u00abprudenza conciliatrice degli animi\u00bb. Viene di norma rappresentato con cappelletto alato in testa, caduceo nella destra e i coturni ai piedi alati. Nell'araldica inglese, facendo riferimento al pianeta e non alla divinit\u00e0, viene anche denominato \"Mercurio\" (\"Mercury\") il color porpora presente sugli stemmi dei principi sovrani.\n\u00c8 utilizzato pi\u00f9 come cimiero che nelle armi."}
{"id": "521489", "revid": "16073", "url": "https://it.wikipedia.org/wiki?curid=521489", "title": "Pato Aguileira", "text": ""}
{"id": "521490", "revid": "287204", "url": "https://it.wikipedia.org/wiki?curid=521490", "title": "Lingua Emiliana", "text": ""}
{"id": "521492", "revid": "122996750", "url": "https://it.wikipedia.org/wiki?curid=521492", "title": "Luigi Mazzella", "text": "Note biografiche.\nLaureatosi in giurisprudenza nel 1954 presso l'Universit\u00e0 di Napoli, vinse il concorso per l'Avvocatura dello Stato nel 1956. Ha svolto il ruolo di capo gabinetto in ambito ministeriale e ha svolto incarichi direttivi presso pubbliche istituzioni, a livello nazionale e regionale.\nIscritto all'albo dei giornalisti pubblicisti dal 1992, ha redatto saggi, articoli e libri su riviste giuridiche.\nIl 13 dicembre 2001 \u00e8 stato nominato Avvocato Generale dello Stato e lo resta fino al 2005. Dal 14 novembre 2002 al 2 dicembre 2004 \u00e8 stato Ministro per la funzione pubblica nel Governo Berlusconi II.\nIl 15 giugno 2005 \u00e8 stato eletto dal Parlamento alla Corte Costituzionale. Il successivo 27 giugno ha lasciato l'Avvocatura Generale dello Stato e l'indomani ha giurato come giudice costituzionale.\nIl 29 gennaio 2013 \u00e8 stato nominato, dal neoeletto presidente della Corte costituzionale della Repubblica Italiana Franco Gallo, vicepresidente vicario della stessa Corte. Resta alla Consulta fino al 2014.\nL'11 dicembre 2017 viene nominato presidente d'onore dell'associazione culturale Liberalismo Gobettiano. Fa parte del comitato scientifico della fondazione Luigi Einaudi.\nControversie.\nNel maggio 2009 Luigi Mazzella tenne nella sua residenza romana una cena alla quale avrebbero partecipato il suo collega giudice delle Corte costituzionale Paolo Maria Napolitano, il Presidente del Consiglio Silvio Berlusconi, il Ministro della Giustizia Angelino Alfano, il sottosegretario alla Presidenza del Consiglio Gianni Letta e il presidente della Commissione Affari Costituzionali del Senato Carlo Vizzini.\nLa notizia dell'incontro ha dato vita ad un dibattito sulla sua opportunit\u00e0, soprattutto in vista del giudizio con cui successivamente, il 7 ottobre 2009, la Corte costituzionale ha dichiarato incostituzionale il cosiddetto lodo Alfano.\nIl 1\u00ba luglio 2009 il deputato dell'Italia dei Valori Antonio Di Pietro in un'interrogazione parlamentare si \u00e8 espresso con \"la richiesta formale di dimissioni, oltre che dei due giudici della Corte costituzionale che si sono prestati al gioco, o quantomeno la loro astensione, le dimissioni sue, Ministro della giustizia\".\nNei giorni successivi Mazzella ha scritto una lettera aperta a Berlusconi in cui ha rivendicato \"il diritto 'umano' di invitare a casa mia un amico di vecchia data\" come lui.\nRoberto Bin, professore ordinario di Diritto costituzionale all'Universit\u00e0 di Ferrara, pur non ritenendo il comportamento formalmente censurabile, poich\u00e9 ai giudici costituzionali le norme ordinarie non sono applicabili, ha definito tracotante il comportamento del giudice Mazzella. Pi\u00f9 corretto sarebbe stato invece il giudice Napolitano, che \"si \u00e8 gustato la cena ed ha taciuto\". Il presidente emerito della Corte Cesare Mirabelli ha espresso un parere simile: la cena \u00e8 stata altamente inopportuna anche se non violava alcun dovere giuridico..\nL'interrogazione parlamentare ha spinto anche il giudice Napolitano a intervenire, con una lettera indirizzata al direttore del Corriere della Sera, nella quale ha accusato l'ex-magistrato di ingerenza e di aver deformato \"basilari concetti\" che invece dovrebbe conoscere. Fra questi: la Corte non fa parte dell'ordinamento giudiziario e quindi i paragoni con i normali processi sarebbero sbagliati; il Presidente del Consiglio non \u00e8 imputato e non pu\u00f2 essere un imputato nel procedimento costituzionale. Tali argomenti sono stati criticati da Alessandro Morelli, ordinario di diritto costituzionale a Catanzaro: i principi comuni possono essere applicabili anche ai procedimenti costituzionali; anche se non formalmente, sostanzialmente il Presidente Berlusconi \u00e8 parte nel giudizio. Morelli giudica gravi anche le esternazioni dei due giudici, perch\u00e9 metterebbero in pericolo la stessa legittimazione della Corte.\nAttivit\u00e0 svolte.\n1 \u2013 Direzione di pubbliche istituzioni nazionali e regionali svolta in modo autonomo:\na) Commissario Straordinario alla Gestione Autonoma dei Concerti dell\u2019Accademia Nazionale di Santa Cecilia dal 1974 al 1978 (nominato dal Ministro dello Spettacolo On. Adolfo SARTI).\nb) Commissario Governativo dell\u2019Accademia Nazionale d\u2019Arte drammatica \u201cSilvio d\u2019Amico\u201d dal 1979 al 1986 (nominato dal Ministro della Pubblica Istruzione Sen. Giovanni SPADOLINI).\nc) Commissario Straordinario dell\u2019IDISU (poi ADISU) Universit\u00e0 di Tor Vergata di Roma, dal 1993 al 1997, nominato dalla Regione Lazio.\nd) Vice Presidente del Consiglio di Amministrazione della Banca Nazionale del Lavoro \u2013 Sezione Autonoma di Credito Cinematografico (SACC) dal 1984 al 1990.\ne) Vice Presidente del Consiglio Direttivo dell\u2019Accademia Filarmonica Romana, prestigiosa e plurisecolare istituzione musicale di rilevanza nazionale.\nf) Membro del Consiglio Direttivo dell\u2019Ente Autonomo \u201cLa Biennale di Venezia\u201d per due mandati consecutivi.\n2 \u2013 Incarichi direttivi in Gabinetti Ministeriali:\na) Vice Presidenza del Consiglio dei Ministri dal 1970 al 1973 (Vice Capo di Gabinetto).\nb) Ministero dei lavori pubblici dal 1973 al 1975 (Capo dell\u2019Ufficio Legislativo).\nc) Ministero della difesa dal 1979 al 1983 (Consigliere Giuridico del Ministro).\nd) Ministero per il turismo e lo spettacolo dal 1983 al 1985 (Capo di Gabinetto).\ne) Ministero dell\u2019ambiente dal 1986 al 1987 (Capo di Gabinetto)\nf) Ministero delle aree urbane dal 1987 al 1993 (Capo di Gabinetto).\n3 \u2013 Attivit\u00e0 svolte in organismi internazionali e altri organismi interni:\na) Membro del Comitato per i Pubblici Appalti della allora CEE a Bruxelles dal 1973 al 1975.\nb) Membro del Comitato Giuridico dell\u2019Organizzazione Internazionale dell\u2019Aviazione Civile (ICAO-OACI) a Montreal dal 1983 al 1985.\nc) Membro del Comitato per gli Affari Urbani dell\u2019OCSE a Parigi dal 1987 al 1993.\nd) Membro della delegazione della Cassa per il Mezzogiorno dal 1973 al 1975.\ne) Membro del Consiglio Superiore delle Forze Armate dal 1981 al 2002.\nf) Membro del Consiglio di Amministrazione dei Monopoli di Stato.\ng) Giudice della Commissione Tributaria Centrale dal 1992 al 2002.\n4 \u2013 Attivit\u00e0 ulteriori:\na) Presidente o Membro di Commissioni di studio istituite dalla Pubblica Amministrazione (Commissione Giannini per il riordino delle forze armate, Commissione per la rilocalizzazione dei Ministeri in Roma Capitale ed altre).\nb) Presidente o Membro di commissioni di esame (Avvocatura dello Stato, INPS ed altre).\nc) Autore di saggi ed articoli su riviste giuridiche (Rassegna dell\u2019Avvocatura dello Stato e numerose altre) e su riviste di studi politici e di cultura (\u201cSpecchio Economico\u201d, \u201cPolitica e Mezzogiorno\u201d \u201cMinerva\u201d ed altre).\nd) \u00c8 iscritto all\u2019albo dei giornalisti pubblicisti (Ordine interregionale del Lazio e del Molise) dal 1992.\n6 \u2013 Autore di libri:\nA) \"SAGGI SOCIO-POLITICI\"\n 1. \u201cCinquanta proposte di buon governo\u201d - Marsilio - 1992; \n2 . \u201cL\u2019irresistibile vento dell\u2019ovest\u201d - Minerva - 2001;\n 3 . \u201cRecondite armonie diriformediverse\u201d- Maggioli - 2004; \n 4 . \u201cLe utopie possibili. Bel Paese e Buon Governo\u201d - Maggioli 2005; \n5. \u201cLe probabilit\u00e0 ragionevoli\u201d - Minerva 2006;\n 6. \u201cLa passione della ragione\u201d - Avagliano - 2008;7\n 7. \u201cDall\u2019impegno al distacco\u201d - Avagliano - 2007;\n8. \u201cCasta Italia\u201d - Avagliano - 2009;\n9. \u201cNessun dorma\u201d - Avagliano - 2010;\n10. \u201cLe luci spente dell\u2019illuminismo\u201d - Avagliano - 2010;\n11. \u201cLa forza e la frode\u201d \u2013Avagliano 2012\n 12. \u201cIl dispotismo indulgente\u201d \u2013 Avagliano - 2013\n13. \u201cEurocrash, cinquanta ipotesi d\u2019incerto futuro\u201d \u2013 Curcio 2014\n14. \u201cDebole di costituzione\u201d \u2013Mondadori 2014\n15. \u201cEuropa mia, bench\u00e9 \u2018l parlar sia indarno\u201d \u2013 Avagliano 2017\n16. \u201cIl decennio nero degli Italiani\u201d- Avagliano 2018\n17. \u201cElogio del pensiero libero\u201d - Avagliano 2019\nB) \"SAGGI CINEMATOGRAFICI\"\n1. \u201cIl bello nel cinema\u201d- Seam - 2000;\n2. \u201cIl Leone e gli Oscar\u201d- Eagle Pictures - 2001; \n3.\u201cFermo immagine\u201d-- - Minerva - 2001;\n4. \u201cIl cinema tra irrisione e riflessione\u201d Avagliano - 2011.\n5. \u201cVoce fuori campo\u201d \u2013Avagliano - 2014. \n6. \u201cL\u2019orso e la Palma\u201d \u2013 Istituto Culturale del Mezzogiorno- 2017\n7. \u201c50 film da rivedere, per riflettere ancora\u201d \u2013 Ist.Cult. Mezz.2018\n8. \u201cFederico Fellini, il visionario realista\u201d \u2013 Ist. Cult.Mezz. 2018 \n9. \u201cFederico Fellini\u2013realista e visionario\u201d-id. Monografia completa. 2019\nC) \"NARRATIVA E POESIA\"\n1. \u201cUn gioco malandrino di finestre e balconi\u201d Avagliano - 2006;\n2. \u201cIl Chiodo nella sabbia\u201d - Avagliano - 2008;\n3. \u201cLa baia del dubbio\u201d - Avagliano - 2009;\n4. \u201cLa verit\u00e0 dietro l\u2019angolo - Avagliano - 2011\n5. \u201cI pazzi e le smorfie\u201d \u2013\u2013 3 Edizioni - Genesi 2011\n6. \u201cLa Grimpeuse \u2013 Confessioni di una rampante\u201d \u2013 Genesi 2013\n7. \u201cGrigio senza sfumature\u201d\u2013 Avagliano 2014 \n8. \"In fuga dall\u2019intimit\u00e0\u201d \u2013 Avagliano 2015. \n9. \u201cI pazzi e le smorfie\u201d Poesie Genesi 2013\n10. \u201cCanzoniere satirico\u201d \u2013 Genesi 2015.\n11. \u201cL\u2019implosione\u201d \u2013Avagliano 2016.\n12. \u201cLa complicit\u00e0 del perdono\u201d \u2013 Marsilio 2016\n13. \u201cVissi d\u2019arte\u201d \u2013 Avagliano - 2018 \n14. \u201cFake off \u2013 Le falsit\u00e0 pericolose\u201d \u2013Avagliano -2019\n15. \u201cDue alberi distanti nello stesso giardino\u201d \u2013 Avagliano 2020 (in stampa).\nD) \"SAGGI IN OPERE COLLETTANEE\"\n1. Saggio in \u201cLa riforma costituzionale ai raggi X\u201d \u2013 2016\n2. Saggio in \u201cOmaggio a Francesco De Sanctis\u201d - 2016 \n3. Saggio in \u201c Meno Stato, pi\u00f9 Societ\u00e0\u201d \u2013 2016\n4 - Saggio in \u201cReinventare l\u2019Amministrazione\u201d \u20132017\nPREMI E RICONOSCIMENTI IN CAMPO LETTERARIO\nPremio Grinzane Cavour Cesare Pavese - Menzione speciale al Premio Roma - Premio per la narrativa del Centro di psicologia Salvatore Valitutti di Salerno - Menzione speciale al Premio Internazionale di saggistica \u201cSalvatore Valitutti\u201d- - Premio Presidente Provincia Salerno al premio internazionale di saggistica \u201cSalvatore Valitutti\u201d - Premio alla carriera al Premio internazionale di saggistica \u201cSalvatore Valitutti\u201d -Premio al Festival Cinematografico di Salerno- Premio Letterario Emily Dickinson- 1\u00ba classificato \u2013 Premio i Murazzi di Torino alla Carriera \u2013 Premio Domenico Aliqu\u00f2 per la poesia e per la narrativa.- Premio Capri per la narrativa- Premio A.Ekberg per la monografia su Federico Fellini."}
{"id": "521493", "revid": "8596", "url": "https://it.wikipedia.org/wiki?curid=521493", "title": "Arturo Mario Luigi Parisi", "text": ""}
{"id": "521495", "revid": "899609", "url": "https://it.wikipedia.org/wiki?curid=521495", "title": "Francesco Salviati", "text": "Biografia.\nOrigini e formazione (1510-1530).\nLa principale fonte sulla biografia del Salviati \u00e8 il capitolo che gli dedic\u00f2 l'amico Giorgio Vasari ne Le vite, il pi\u00f9 esteso di tutta l'opera e ricco di informazioni di prima mano.\nEra figlio del tessitore di velluti Michelangelo, e fin da piccolo dimostr\u00f2 poco attaccamento al mestiere paterno e un interesse precoce per l'arte, favorito anche dall'essere vicino di casa e compagno di giochi dei figli dell'artista Domenico Naldini in via dei Servi. Ricevuti da un cugino alcuni disegni da studiare, diede buona prova nel disegno, facendo interessare lo stesso Naldini perch\u00e9 entrasse a bottega dallo zio Dionigi da Diacceto, rinomato orafo, nonostante il parere inizialmente contrario del padre. Dimostratosi veloce e profittevole nell'apprendere, nel 1524 era gi\u00e0 nella bottega di Giuliano Bugiardini, dove ebbe a conoscere e stringere amicizia con l'adolescente Giorgio Vasari, appena giunto a Firenze. Nel 1526 Vasari, grazie all'alunnato sotto Baccio Bandinelli, gli permise poi di avere accesso ad alcuni disegni di Michelangelo Buonarroti, che in quegli anni lavorava a San Lorenzo.\nDurante la seconda cacciata dei Medici, nel 1527, in seguito ai tumulti a a palazzo Vecchio che ruppero un braccio del David di Michelangelo, fu proprio lui, con l'inseparabile Vasari, a raccogliere qualche giorno dopo i tre frammenti del braccio rotto che tutti ignoravano, e a nasconderli in casa del padre per poi riconsegnarli, anni dopo, al duca Cosimo I che li fece restaurare nel 1543. Passata la tempesta politica, che aveva fatto tornare Vasari ad Arezzo col padre, e una pestilenza che aveva reso quest'ultimo orfano, Francesco si ricongiunse al suo amico a Firenze, andando entrambi a bottega dal pittore Raffaello del Brescia, assieme anche a un terzo amico comune, Nannoccio dalla costa San Giorgio. In questa bottega si impratichirono facendo piccole scene decorative, ma nel 1529 Francesco, con Nannoccio, ritenne pi\u00f9 proficuo entrare tra gli alunni di Andrea del Sarto. Qui trascorse l'assedio di Firenze (mentre Vasari si era trasferito a Pisa), facendo alcune opere anche con episodi tratti dalla cronaca di quegli eventi, che per\u00f2 oggi sono perdute. Guadagnatosi la fama di miglior nuovo talento nella scena fiorentina, un suo dipinto venne persino spedito al re di Francia (una \"Dalila che taglia i capelli a Sansone\", perduta) e poco dopo fu raccomandato da Benvenuto dalla Volpaia, maestro orologiaio, al cardinale Giovanni Salviati, che cercava un pittore a Roma.\nPrimo soggiorno a Roma (1531-1539).\nFu cos\u00ec che nel 1531 Francesco part\u00ec per Roma, alloggiando a spese del cardinale in Borgo Vecchio e restando al suo servizio per otto anni, tanto da finire di adottarne anche il nome.\nInizialmente si dedic\u00f2 alla realizzazione di tavole tra cui sono superstiti le \"Madonne\" di Aix-en-Provence, di Hampton Court e del Prado, l\"Adorazione dei Pastori\" agli Uffizi e le \"Tre Parche\" di palazzo Pitti. Decor\u00f2 poi Palazzo Salviati con le \"Storie di san Giovanni Battista\", una cappella perduta presumibilmente nel palazzo dei Penitenzieri (distrutta), altre pitture per Filippo Segardi nella chiesa di Santa Maria della Pace (perdute), e scene sull'arco di San Marco in occasione dell'entrata a Roma dell'imperatore a Roma nell'aprile 1536.\nSignificativa fu l\"Annunciazione\" di San Francesco a Ripa caratterizzate da un ampio modo architettonico di suddividere le scene tipico della maturit\u00e0 di Raffaello, ma anche da torsioni delle figure e panneggi svolazzanti tipica dei classicisti come Giulio Romano e il Penni, e da un'attenzione al disegno sempre incisivo tipico della tradizione fiorentina. Partecip\u00f2 a numerose imprese decorative, fornendo disegno per apparati scenografici, scene teatrali, incisioni, arazzi, tarsie lignee, sempre riscuotendo notevole successo.\nPartecip\u00f2 infine alla decorazione dell'oratorio di San Giovanni Decollato con una \"Visitazione\" (1538), dove coniug\u00f2 al classicismo raffaellesco l'eleganza decorativa ispirata al Parmigianino e le stilizzazioni taglienti desunte dal Rosso Fiorentino. Come artista per\u00f2 non am\u00f2 mai le competizioni, che venivano acuite dalle rivalit\u00e0 tra i committenti nell'asperrima scena romana: il diretto confronto con Jacopino del Conte lo mise infatti di mala voglia, tanto che abbandon\u00f2 la citt\u00e0 nel 1539, col pretesto di rivedere la famiglia e l'amico Vasari.\nVenezia (1539-1541).\nTornato a Firenze partecip\u00f2 alla preparazione degli apparati per il matrimonio di Cosimo I de' Medici, che per\u00f2 fece completare a Carlo Portelli poich\u00e9 si era manifestata nel frattempo l'opportunit\u00e0 di andare a Venezia, raggiungendo prima Vasari a Bologna e poi proseguendo insieme all'allievo Giuseppe Porta.\nIn Laguna fu subito accolto dal patriarca Giovanni Grimani e da suo fratello Vettore, che gli affidarono una parte della decorazione del loro palazzo in Santa Maria Formosa, eseguita in collaborazione con altri artisti e solo in parte sopravvissuta. L'opera pi\u00f9 importante e lodata infatti, una tela raffigurante l'inizio del mito di Psiche, \u00e8 nota solo da copie. Forn\u00ec anche i disegni per le incisioni per la \"Vita di Maria Vergine\" di Pietro Aretino, pubblicata da Francesco Marcolini nell'ottobre 1539, e realizz\u00f2 almeno due pale d'altare: la \"Piet\u00e0\" per la chiesa del Corpus Domini (oggi alla Pinacoteca di Brera) e una \"Sacra Conversazione\" spedita alla chiesa di Santa Cristina a Bologna. A Venezia port\u00f2 una ventata di manierismo, che fu recepita anche dai maggiori pittori locali, come lo stesso Tiziano.\nCome amico di Pietro Aretino e di Paolo Giovio, fu aiutato da questi a entrare al servizio del marchese del Vasto a Milano, ma senza successo (1540), per questo decise di tornare a Roma, facendo tappe anche a Verona e a Mantova (dove ammir\u00f2 i recenti lavori di Giulio Romano).\nSecondo soggiorno romano (1541-1543).\nNel luglio del 1541 si trovava quindi gi\u00e0 a Roma, dove per papa Paolo III Farnese aveva dipinto un \"Pipino\" nella stanza dell'Incendio di Borgo in Vaticano (perduto). Entr\u00f2 quindi a servizio per il figlio del papa Pier Luigi Farnese, duca di Castro e Nepi, per il quale aveva gi\u00e0 lavorato alla fine del precedente soggiorno romano. Per lui decor\u00f2 una stanza da bagno nella Rocca di Nepi (pure perduta) e forn\u00ec i disegni per una serie di arazzi con le \"Storie di Alessandro\", di cui resta il \"Sacrificio di Alessandro\" nel museo di Capodimonte, e per le bordure (fogli oggi al Cabinet des Dessins del Louvre e a Christ Church a Oxford). Fece anche disegni per un cofanetto (progetti oggi al GDSU) e per gli apparati per il rientro del duca nella riconquistata citt\u00e0 di Castro.\nLe opere di questo periodo, come il ritratto del suo protettore al palazzo Reale di Napoli, il \"Giovane con cane\" alla villa Aldobrandini di Frascati e il \"Gentiluomo della famiglia Santacroce\" al Kunsthistorisches Museum di Vienna, mostrano una ritrovata monumentalit\u00e0, derivata dall'esempio di Sebastiano del Piombo, e una aggraziata irrequietezza ispirata al Parmigianino.\nFu molto attivo come disegnatore per incisioni, destinate sia a fogli singoli che all'illustrazioni di volumi, come i testi chirurgici raccolti da Guido Guidi.\nCapolavoro del secondo periodo romano dell'artista (1541-1543) \u00e8 la decorazione ad affresco della Cappella dei Margravi di Brandeburgo nella chiesa di Santa Maria dell'Anima.\nAl suo rifiuto di lavorare a Nepi tuttavia ruppe col suo protettore e se ripart\u00ec per Firenze.\nRientro a Firenze (1543-1547).\nNella sua citt\u00e0 d'origine, nell'agosto del 1543, fu accolto dalla protezione di Alamanno Salviati, fratello del cardinale suo primo protettore e zio del duca Cosimo I. Fu Alamanno a commissionargli una \"Madonna \" che venne poi incorniciata da nella bottega dell'intagliatore Del Tasso, e in ottobre ricevette dal duca la commissione per affrescare le \"Storie di Furio Camillo\" nella Sala delle Udienze a Palazzo Vecchio, pagate fino al 1545. In queste opere il suo stile si fa pi\u00f9 decorativo e calligrafico, con linee sinuose e piene di forza che creano un effetto irreale e fiabesco.\nLavor\u00f2 inoltre per alcuni arazzi (comprese le \"Storie di Giuseppe ebreo\" per il Salone dei Duegento), per le grottesche nello scrittoio della duchessa. Complet\u00f2 poi almeno due pale d'altare, un\"Incredulit\u00e0 di san Tommaso\" commissionata da Tommaso Guadagni per la sua cappella familiare a Lione (oggi al Louvre), una \"Deposizione\" per la cappella Dini in Santa Croce.\nNumerose furono le opere di dimensioni pi\u00f9 piccole, in cui propese per una pittura s\u00ec elegante, ma anche robusta, influenzato dai coevi lavori di Bronzino, come nella \"Carit\u00e0\" degli Uffizi, nella \"Resurrezione di Lazzaro\" alla galleria Colonna) o in alcuni famosi ritratti (\"Ritratto di Poggio Bracciolini\" alla Galleria Colonna di Roma, \"Ritratto di ignoto\" agli Uffizi, altri ritratti al Kunsthistorisches Museum, al Museo Poldi Pezzoli, all'Honolulu Academy of Arts).\nNel 1547 fu brevemente a Roma perch\u00e9 con la morte di Perin del Vaga sperava di ottenere l'incarico per la Sala Regia in Vaticano, senza per\u00f2 riuscire nell'impresa. Tornato a Firenze, si trov\u00f2 nuovamente al centro di una competizione in cui venne ostacolato: gli affreschi per il coro di San Lorenzo che vennero infatti poi dati al Pontormo.\nTerzo soggiorno romano (1548-1556).\nDecise quindi di tronarsene a Roma nell'autunno del 1548. Prese casa vicino a Palazzo Farnese, e grazie all'aiuto di Annibale Caro e di Giulio Clovio ricevette dal cardinale Alessandro Farnese l'incarico di completare la cappella del Pallio nel palazzo della Cancelleria.\nLavor\u00f2 inoltre di nuovo all'oratorio di San Giovanni Decollato (dove fu affrescata una \"Decollazione del Battista\" su sui disegni) e verso il 1551-52 esegu\u00ec le \"Nozze di Cana\" nel refettorio di San Salvatore in Lauro. Tra gli sviluppi stilistici si riscontra in questo periodo un maggior accentramento delle figure nelle composizioni, con un maggiore volume e plasticismo dei corpi, che acquistano uno straordinario decoro aristocratico, influenzandosi reciprocamente con il suo collega e amico Giorgio Vasari.\nFinalmente nel 1552 lavor\u00f2 a Palazzo Farnese, nel salotto dei Fasti Farnesiani, per il cardinale Ranuccio (le pareti di fondo vennero completate su suo disegno dai fratelli Taddeo e Federico Zuccari dopo la sua partenza per la Francia). A questo periodo risale anche l\"Adamo ed Eva\" per Alemanno Salviati, spedito a Firenze nel 1553 e oggi nella Galleria Colonna, e gli affreschi in palazzo Sacchetti, per il cardinale Giovanni Ricci, composti da quadretti con le \"Storie di Davide\" su uno sfondo architettonico dipinto, ispirati a decorazioni antiche.\nEntro il 1554 complet\u00f2 la decorazione della Cappella Chigi in Santa Maria del Popolo, con le \"Storie della Genesi\", le \"Stagioni\" e la parte alta della pala d'altare avviata da Sebastiano del Piombo. Fece poi le figure all'entrata dell'emiciclo di villa Giulia e una nuova serie di disegni per arazzi (\"Stagioni\" ed \"Et\u00e0 del Mondo\", oggi agli Uffizi e al Nationalmuseum di Stoccolma). In quegli anni si nota l'influenza di artisti francese della scuola di Fontainebleau, incontrati a palazzo Sacchetti o conosciuti attraverso stampe e disegni. Nel 1553 inoltre incontr\u00f2 forse a Roma Pieter Bruegel il Vecchio, da cui avrebbe assorbito un certo naturalismo nei paesaggi.\nIn Francia (1557-1558 circa).\nInvitato dal cardinale Carlo di Lorena, il Salviati trascorse due anni in Francia: secondo il Vasari nel 1554, ma secondo studi pi\u00f9 recenti potrebbe trattarsi dei bienni 1555-1556 o 1557-1558. Visse al castello di Dampierre, vicino a Parigi, ma abbandon\u00f2 la Francia prima della guerra contro l'Inghilterra, che coinvolse il suo protettore. Di quel periodo resta solo forse il \"Ritratto di un uomo dell'Ordine di San Michele\" (gi\u00e0 presso Colnaghi, Londra), dove le lucide velature trasparenti fanno trasparire un'influenza nordica.\nUltimi anni (1558-1563).\nTornando a Roma, si ferm\u00f2 a Milano per visitare Leone Leoni, e a Firenze per l'amico Vasari. Tra le opere dell'ultimo periodo ci sono l\"Annunciazione\" in San Domenico Maggiore a Napoli (forse fatta per la famiglia Cambi di Firenze), alcuni ritratti e numerosi disegni per oggetti, soprattutto vassoi d'argento.\nFinalmente all'inizio del 1562, grazie al sostegno del cardinale Farnese e di Pirro Ligorio, ottenne un incarico per la Sala Regia, ma nel settembre lasciava l'affresco da terminare e i disegni all'allievo Giuseppe Porta, essendo incapace di tollerare la serrata competizione tra gli artisti coinvolti.\nRisale al 1562-63 la sua ultima opera, le \"Storie della Vergine\" per San Marcello al Corso, commissionategli dal cardinale Matteo Grifoni.\nMor\u00ec l'11 novembre 1563 e fu sepolto in San Girolamo della Carit\u00e0."}
{"id": "521497", "revid": "36426", "url": "https://it.wikipedia.org/wiki?curid=521497", "title": "Manierista", "text": ""}
{"id": "521498", "revid": "599013", "url": "https://it.wikipedia.org/wiki?curid=521498", "title": "Giorgio Salvini", "text": "Biografia.\n\u00c8 stato Ministro dell'Universit\u00e0 e della Ricerca Scientifica e Tecnologica del Governo Dini e precedentemente presidente dell'INFN dal 1966 al 1970.\nOltre ad un'attivit\u00e0 di primissimo piano nel campo della fisica delle particelle, ha fornito anche contributo di primissimo piano nella didattica della fisica.\nHa ricoperto il ruolo di presidente dell'Accademia Nazionale dei Lincei dal 1990 al 1994."}
{"id": "521500", "revid": "57342", "url": "https://it.wikipedia.org/wiki?curid=521500", "title": "Sindaci di Salerno", "text": "Di seguito l'elenco cronologico dei sindaci di Salerno e delle altre figure apicali equivalenti che si sono succedute nel corso della storia."}
{"id": "521503", "revid": "1833487", "url": "https://it.wikipedia.org/wiki?curid=521503", "title": "Elio Guzzanti", "text": "Biografia.\nSpecialista in malattie dell'apparato respiratorio e in igiene e tecnica ospedaliera, \u00e8 stato direttore degli ospedali Santo Spirito, San Camillo e Policlinico Umberto I di Roma. Dal 1976 al 1984 e dal 1991 al 1993 \u00e8 stato componente del Consiglio superiore di sanit\u00e0. Dal 1985 al 1994 \u00e8 stato direttore sanitario dell'ospedale pediatrico Bambino Ges\u00f9 e dal 1996 al 1998 direttore dell'Agenzia per i Servizi sanitari regionali.\nAutore di numerose pubblicazioni riguardanti l'organizzazione sanitaria, dal 17 gennaio 1995 al 17 maggio 1996 \u00e8 stato Ministro della sanit\u00e0 con il Governo Dini.\n\u00c8 stato presidente del comitato scientifico della Fondazione Cesare Serono. Il 28 ottobre 2009, in seguito alle dimissioni del presidente della Regione Lazio Piero Marrazzo, \u00e8 stato nominato dal Governo Berlusconi commissario ad acta per la Sanit\u00e0 nella stessa Regione.\n\u00c8 stato direttore scientifico dell'Istituto di ricovero e Cura a Carattere Scientifico IRCCS Oasi di Troina (Enna).\nVita privata.\nEra lo zio di Paolo Guzzanti, giornalista e politico dei Responsabili, i cui figli Corrado, Sabina e Caterina sono comici e personaggi televisivi.\nMorte.\n\u00c8 morto il 2 maggio 2014 all'et\u00e0 di 93 anni al Policlinico Gemelli di Roma, dove era ricoverato da qualche giorno."}
{"id": "521510", "revid": "767487", "url": "https://it.wikipedia.org/wiki?curid=521510", "title": "Merlato rovesciato", "text": ""}
{"id": "521511", "revid": "123282400", "url": "https://it.wikipedia.org/wiki?curid=521511", "title": "Agostino Gambino", "text": "Biografia.\n\u00c8 stato Ministro delle poste e delle telecomunicazioni del governo Dini dal 17 gennaio 1995 al 17 maggio 1996. Cavaliere di Gran Croce dell\u2019Ordine al Merito della Repubblica Italiana, si \u00e8 laureato in Giurisprudenza con il massimo dei voti. Si \u00e8 perfezionato in Diritto delle assicurazioni sia all'universit\u00e0 di Heidelberg che all'universit\u00e0 di Amburgo. \nAvvocato dal 1958, allievo e assistente di Alberto Asquini, divenne professore di ruolo all'universit\u00e0 nel 1965. Ha insegnato diritto commerciale e diritto fallimentare presso le universit\u00e0 di Sassari, Venezia e alla Sapienza di Roma. \u00c8 stato nominato professore emerito di diritto commerciale nel 2005.\n\u00c8 coodirettore della Rivista di diritto commerciale, di Giurisprudenza commerciale e di Assicurazioni, inoltre \u00e8 Presidente Onorario della Sezione italiana della Associazione Internazionale di Diritto delle Assicurazioni (AIDA) e Presidente internazionale onorario dell'Associazione.\n\u00c8 stato membro del Consiglio di amministrazione di diverse Societ\u00e0, bancarie, tra le quali la Banca Nazionale dell'Agricoltura, e assicurative, MEIE e Fata. Ha rivestito l'incarico collegiale di commissario governativo della Federazione Italiana dei Consorzi Agrari.\nA seguito del dissesto del Banco Ambrosiano e delle banche e societ\u00e0 estere da esso possedute, \u00e8 stato co-presidente della Commissione internazionale mista, nominata dalla Santa Sede e dal Governo Italiano per l'accertamento dei rapporti tra il Gruppo Banco Ambrosiano e l'Istituto per le Opere di Religione.\n\u00c8 stato componente di diverse Commissioni legislative :\nNel 1994 \u00e8 stato membro della Commissione governativa dei cosiddetti \"tre saggi\" incaricati di elaborare una soluzione legislativa ai problemi dei conflitti di interessi tra l'attivit\u00e0 di governo e le propriet\u00e0 ed incarichi personali del presidente del Consiglio dei Ministri Silvio Berlusconi.\nOpere.\n\u00c8 autore in vari settori del Diritto commerciale di volumi - per uno dei quali, \" L'assicurazione nella teoria dei contratti aleatori,\" gli \u00e8 stato attribuito il premio internazionale dell'Accademia dei Lincei - nonch\u00e9 di oltre 150 saggi pubblicati dalle principali riviste giuridiche italiane e taluni tradotti e pubblicati in lingua tedesca, inglese, francese, spagnola e giapponese tra cui:"}
{"id": "521512", "revid": "11959", "url": "https://it.wikipedia.org/wiki?curid=521512", "title": "Battaglia di az-Zallaqah", "text": ""}
{"id": "521513", "revid": "697352", "url": "https://it.wikipedia.org/wiki?curid=521513", "title": "Taglio", "text": ""}
{"id": "521522", "revid": "253269", "url": "https://it.wikipedia.org/wiki?curid=521522", "title": "Ed Asner", "text": "Biografia.\nDivenne noto in Italia soprattutto per il ruolo di Lou Grant nella sitcom televisiva \"Mary Tyler Moore\" (1970-77), personaggio protagonista in seguito di una serie autonoma, \"Lou Grant\", grazie al quale egli vinse pi\u00f9 volte il Golden Globe e l' Emmy Awards negli anni settanta.\nRecit\u00f2 anche nel ruolo dello schiavista capitano Davies, nella mini-serie \"Radici\" e svolse attivit\u00e0 di doppiatore, dando la sua voce a J. Jonah Jameson nella serie televisiva animata \"Spider-Man - L'Uomo Ragno\" (1990), Hudson in \"Gargoyles,\" Jabba the Hutt nella versione radio di \"Star Wars\", Vrook Lamar nel videogioco \"\" e nel , Roland Daggett in \"Batman: The Animated Series\", e Cosgrove in \"Freakazoid\". Nel 1993 ebbe il ruolo di narratore del documentario \"Legacy for Efrain\". Nel 2002 fu protagonista della miniserie \"Papa Giovanni\", in cui ha interpretato papa Giovanni XXIII da anziano. \nDoppi\u00f2 il malvagio Hoggish Greedly nella serie animata \"Captain Planet and the Planeteers\" Ed Wuncler in \"The Boondocks\". Nel 2009 Asner si \u00e8 cimentato un'altra volta nel mondo del doppiaggio, per il film \"Up\", prestando la sua voce a Carl Fredricksen.\nPoliticamente orientato a sinistra, Asner era un noto membro dei Socialisti Democratici Americani ed ebbe due mandati come presidente della Screen Actors Guild, . Fu attivo in altre cause, come nel movimento di liberazione di Mumia Abu-Jamal.\nVita privata.\nFu sposato dal 1959 al 1988 con Nancy Sykes, dalla quale ebbe tre figli: i gemelli Matthew e Lisa, e Kate. Nel 1987 ebbe un altro figlio, Charles, nato dalla relazione con Carol Jean Vogelman. Nel 1991 si leg\u00f2 alla produttrice cinematografica Cindy Gilmore che spos\u00f2 poi nel 1998 e che lasci\u00f2 nel 2007.\nAsner \u00e8 morto per cause naturali a Los Angeles il 29 agosto 2021 a 91 anni.\nRiconoscimenti.\nEd Asner vinse:\nAi Golden Globe ottenne 11 candidature consecutive, tra il 1972 e il 1982;\nAgli Emmy Awards ottenne 16 candidature, tra il 1971 e il 2007;\nDoppiatori italiani.\nNelle versioni in italiano dei suoi film Edward Asner \u00e8 stato doppiato da:\nDa doppiatore \u00e8 sostituito da:"}
{"id": "521565", "revid": "122095544", "url": "https://it.wikipedia.org/wiki?curid=521565", "title": "Antonio D'Al\u00ec (1951)", "text": "\u00c8 stato Senatore della Repubblica Italiana ininterrottamente dal 1994 al 2018, nonch\u00e9 Sottosegretario di Stato del Ministero dell'Interno e presidente della Provincia di Trapani.\nBiografia.\nLaureato in giurisprudenza presso l'Universit\u00e0 degli Studi di Roma La Sapienza, \u00e8 rampollo di un'antica famiglia imprenditoriale (il nonno Giulio fu presidente dal 1895 al 1933 della Banca Sicula) proprietaria di saline, navi commerciali, ampi latifondi e della Banca Sicula di Trapani, primo istituto privato bancario della Sicilia, confluita nel 1991 nella Comit. Quando, nel 1983, lo zio, che allora era amministratore delegato dell'istituto, lasci\u00f2 la carica, questi gli subentr\u00f2 nell'incarico.\nAttivit\u00e0 politica.\nSuccessivamente \u00e8 entrato in politica come membro autorevole di Forza Italia, di cui alla fine del 1993 \u00e8 stato uno dei fondatori.\nNel marzo 1994 \u00e8 stato eletto senatore nel collegio di Trapani. Nella XII legislatura \u00e8 vicepresidente della commissione Finanze, e per un breve periodo \u00e8 stato il responsabile economico di Forza Italia. Riconfermato nella XIII, XIV (1996) e nella XV Legislatura (2001).\n\u00c8 stato Sottosegretario di Stato per l'Interno nel secondo e nel terzo Governo Berlusconi (2001-2006).. Confermato al Senato alle politiche del 2006.\n\u00c8 stato il fautore della presenza a Trapani nel 2005 degli Act's della Vuitton Cup, preliminari della America's Cup.\nRieletto al Senato nell'aprile 2006 per la Casa delle libert\u00e0, \u00e8 stato eletto Presidente della Provincia di Trapani nel turno elettorale del giugno 2006, raccogliendo il 55,6% dei voti in rappresentanza di una coalizione di centrodestra.\nIl mandato amministrativo sarebbe scaduto nel 2011, ma D'Al\u00ec ha rassegnato, dopo poco pi\u00f9 di un anno e mezzo dalle elezioni, le sue dimissioni per concorrere alle elezioni politiche anticipate del 13 aprile 2008, nelle quali \u00e8 risultato nuovamente eletto al Senato con il PdL. Il 22 maggio 2008 \u00e8 stato eletto Presidente della Commissione Ambiente del Senato. Il 27 febbraio 2012 viene eletto coordinatore provinciale del PdL.\nAlle elezioni politiche del 2013 \u00e8 confermato al Senato nella lista PdL in \"regione Sicilia\".\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 13 ottobre 2014 lascia il Nuovo Centrodestra e ritorna in Forza Italia.\nNel maggio 2017 si candida a sindaco di Trapani, e alle elezioni dell'11 giugno giunge terzo, non raggiungendo il ballottaggio.\nDopo 24 anni di presenza ininterrotta in Parlamento, non si ricandida pi\u00f9 alle elezioni politiche del 2018.\nProcedimenti giudiziari.\nConcorso esterno in associazione mafiosa.\nIndagato (e in seguito condannato) per concorso esterno in associazione mafiosa ha sempre smentito ogni suo coinvolgimento.\nNell'ottobre 2011 la procura di Palermo ha chiesto il rinvio a giudizio, e nel maggio 2012 viene deciso il processo con rito abbreviato davanti al tribunale di Palermo.\nIl 14 giugno 2013 i Pm chiedono la condanna di D'Al\u00ec a 7 anni e 4 mesi per concorso esterno in associazione mafiosa.\nIl 30 settembre 2013 il Gup di Palermo Gianluca Francolini ha assolto il senatore del Pdl per i fatti successivi al 1994 e ha dichiarato la prescrizione per quelli precedenti\n. La procura annuncia ricorso in appello.\nIl 23 settembre 2016 la Corte d'Appello di Palermo assolve D'Al\u00ec per i fatti successivi al 1994 e dichiara prescritti quelli precedenti, confermando quindi la sentenza di primo grado.\nIl 18 maggio 2017 la DDA di Palermo richiede al tribunale per il politico siciliano, candidato sindaco nella sua citt\u00e0 natale, la misura del soggiorno obbligato a Trapani, in quanto \"socialmente pericoloso\". Il 22 gennaio 2018 venne annullata l'assoluzione dalla Cassazione, ordinando un nuovo processo d'appello, che \u00e8 in corso.\nIl 9 agosto 2019 il Tribunale Misure di Prevenzione di Trapani gli impone l'obbligo di dimora a Trapani per tre anni, ma l'11 gennaio 2021 il soggiorno obbligato gli viene revocato dalla corte d'appello di Palermo. \nIl 21 luglio 2021 la Corte d'Appello di Palermo lo ha condannato a 6 anni di reclusione per concorso esterno in associazione mafiosa nel processo d'appello bis con il procuratore generale che chiedeva la condanna a 7 anni e 4 mesi; D'Al\u00ec, considerato vicino a Messina Denaro, viene inoltre interdetto per 3 anni dai rapporti con i pubblici uffici.\nVita privata.\nSposato per oltre vent'anni con Maria Antonietta Aula, Picci per gli amici, un figlio. La coppia ha divorziato nel 2002. Si \u00e8 risposato con Antonia Postorivo, calabrese di origine, avvocato a Roma dello studio Previti."}
{"id": "521569", "revid": "1516566", "url": "https://it.wikipedia.org/wiki?curid=521569", "title": "Miglio (araldica)", "text": "In araldica la pianta di miglio simboleggia la \"conservazione\" e la \"durata\" sia della famiglia che del potere."}
{"id": "521609", "revid": "3917637", "url": "https://it.wikipedia.org/wiki?curid=521609", "title": "Airone cinerino", "text": ""}
{"id": "521621", "revid": "339392", "url": "https://it.wikipedia.org/wiki?curid=521621", "title": "Gerolamo Romani", "text": ""}
{"id": "521622", "revid": "61024", "url": "https://it.wikipedia.org/wiki?curid=521622", "title": "Eug\u00e8ne-Gabriel-Gervais-Laurent Tisserant", "text": ""}
{"id": "521624", "revid": "36426", "url": "https://it.wikipedia.org/wiki?curid=521624", "title": "Agnolo di Cosimo", "text": ""}
