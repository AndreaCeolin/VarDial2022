{"id": "637170", "revid": "834", "url": "https://it.wikipedia.org/wiki?curid=637170", "title": "Rb", "text": ""}
{"id": "637172", "revid": "14691", "url": "https://it.wikipedia.org/wiki?curid=637172", "title": "Mohammed Abd el-Wahaab", "text": ""}
{"id": "637177", "revid": "327773", "url": "https://it.wikipedia.org/wiki?curid=637177", "title": "Retablo", "text": "Retablo \u00e8 il termine spagnolo che indica una grande pala d'altare inquadrata architettonicamente.\nIl retablo pu\u00f2 essere costituito da un dipinto su tavola a scomparti che a seconda delle parti di cui si compone pu\u00f2 essere un dittico, un trittico o un polittico, ma pu\u00f2 essere anche formato da scomparti in rilievo, oppure da scomparti dipinti alternati a scomparti in rilievo.\nIl termine retablo nello spagnolo ha etimologia latina, dalla locuzione \"re(tro)tabulum altaris\" (tavola dorsale dell'altare).\nCaratteristiche.\nLa funzione pi\u00f9 antica del retablo era quella di ornare e riparare, con sportelli decorati, una cassa centrale che racchiudeva un'immagine della Madonna, o un tabernacolo (retablo \"ad ante\"). Nel tempo, gli sportelli divennero pareti piane dalla ricchissima ornamentazione, e l'immagine centrale fu dedicata anche a santi diversi.\nIl retablo \u00e8 una struttura complessa e fortemente scenografica, caratterizzato da grandissima variet\u00e0 di materiali e stili figurativi. La struttura \u00e8 generalmente in legno, ma pu\u00f2 essere anche in pietra o marmo. Pu\u00f2 essere realizzato sia in pannelli dipinti, generalmente inseriti in cornici dorate, sia in legno scolpito e dipinto, ma pu\u00f2 anche utilizzare entrambi i tipi di tecnica figurativa.\nIl suo uso inizi\u00f2 dal XIV secolo in Spagna, da dove si diffuse in tutta l'Europa - giungendo, attraverso l'influenza spagnola nelle Fiandre, fino all'estremo nord - e nell'oltreoceano ispanofono.\nIl pi\u00f9 grande retablo del mondo (m. 20 X 18) si trova nella Cattedrale di Siviglia.\nRetabli sardi.\nIn Italia la forma prevalente di questo tipo di arte religiosa \u00e8 stata il polittico semplice. Il dominio aragonese in Sardegna, tuttavia, \u00e8 all'origine di molti retabli ancora conservati: si veda quello della \"Madonna di Loreto\" a Ozieri, della prima met\u00e0 del Cinquecento, o quello sempre cinquecentesco della chiesa di San Francesco di Iglesias, o quello del duomo di Castelsardo, o quello di Ardara, o il retablo di San Giorgio a Perfugas o quello di \"Santa Maria\" a Lunamatrona, o i numerosi conservati nella Pinacoteca nazionale di Cagliari.\nNumerosi nell'isola sono anche i retabli barocchi, sempre di influenza spagnola."}
{"id": "637180", "revid": "1573940", "url": "https://it.wikipedia.org/wiki?curid=637180", "title": "Echeneidae", "text": "La famiglia Echeneidae comprende otto specie di pesci d'acqua salata, conosciute principalmente come remore, appartenenti all'ordine dei Perciformes.\nDistribuzione e habitat.\nLe remore sono diffuse in tutti gli oceani, dalle zone tropicali a quelle temperate. Abitano il mare aperto quanto le acque costiere, ovunque ci siano grossi animali a cui attaccarsi.\nDescrizione.\nIl corpo \u00e8 allungato, sottile, con testa appuntita. La pinna dorsale e quella anale sono simmetriche e opposte, posizionate verso la parte terminale del corpo. La coda \u00e8 allungata, poco lobata. La caratteristica principale di queste specie \u00e8 una grossa porzione di tessuto piatto, di forma ovaloide, sulla fronte e sul dorso. Grazie a delle contrazioni muscolari il disco aderisce esattamente come una ventosa alle superfici piatte. In questo modo la remora si attacca alla pelle di grandi mammiferi marini, squali, tartarughe marine e pesci luna, facendosi trasportare velocemente.\nBiologia.\nSebbene gli squali siano i preferiti, le remore si attaccano anche ad altri animali, come mante, tartarughe marine, delfini e spesso anche alle imbarcazioni, e in antichit\u00e0 si credeva che questi pesci potessero impedire alle imbarcazioni di procedere.\nA lungo si \u00e8 creduto che la remora fosse uno sciacallo del mare, e che si cibasse dei rimasugli del pasto del suo ospite. Questo non \u00e8 del tutto vero. Certo la remora pu\u00f2, occasionalmente, approfittare dei resti della caccia dello squalo, ma certo non pu\u00f2 ottenere lo stesso dalle tartarughe marine o addirittura dalle imbarcazioni, su cui pure si fissa di frequente. La remora infatti \u00e8 un cacciatore attivo, e si separa periodicamente dal suo ospite per andare in cerca dei pesci pi\u00f9 piccoli di cui si nutre, e dipende dal suo ospite solo per un trasporto pi\u00f9 agevole.\nLa forza della ventosa \u00e8 sproporzionata rispetto alle dimensioni dell'animale, e pu\u00f2 sostenere un peso molte volte superiore a quello della remora senza staccarsi n\u00e9 spostarsi.\nLa pesca con la remora.\nLa remora non ha valore commerciale, ma alcune popolazioni della fascia tropicale hanno trovato un loro valido impiego nella pesca alle tartarughe marine, che al contrario sono un valido supporto dell'economia di alcuni villaggi costieri.\nLe remore vengono catturate e mantenute vive in acqua, e alla coda del pesce viene fissato un anello metallico collegato ad una lunga lenza. Il pesce viene dunque liberato e lasciato vagare, nella speranza che si attacchi ad una tartaruga. Sfruttando la grande forza della ventosa i pescatori possono dunque recuperare la tartaruga mediante la lenza e issarla in barca, impresa altrimenti impossibile per un sommozzatore.\nTassonomia.\nComprende 8 specie in 4 generi:\nCuriosit\u00e0.\nGli antichi Romani attribuivano alle remore il potere di bloccare, con la forza della ventosa, le navi. Si narra che durante la battaglia di Azio abbiano trattenuto la nave ammiraglia di Antonio, permettendo ad Ottaviano Augusto di sorprenderlo. Il \"bloccanavi\" veniva anche considerato mortale se mangiato."}
{"id": "637181", "revid": "22475", "url": "https://it.wikipedia.org/wiki?curid=637181", "title": "Biblioteca delle tradizioni popolari siciliane", "text": "La Biblioteca delle tradizioni popolari siciliane \u00e8 l'opera pi\u00f9 importante del palermitano Giuseppe Pitr\u00e8 (1841-1916), pubblicata in ben venticinque volumi tra il 1871 e il 1913.\nCome il conterraneo Giovanni Meli, il Pitr\u00e8 divenne medico di professione e venne, grazie ad essa, a contatto con i ceti pi\u00f9 umili dai quali raccolse per primi i \"Canti popolari siciliani\", pubblicati in due volumi nel 1871. Molto importante fu anche il contributo della madre, a cui dedic\u00f2 questa sua prima opera; addirittura disse di lei: \u00ab\u00e8 la mia biblioteca delle tradizioni popolari siciliane\u00bb.\nAi primi due volumi si aggiunsero presto gli altri, dedicati alla cultura popolare, ma anche a giochi, proverbi, indovinelli, feste, medicina popolare, usi nuziali e molto altro. Per i suoi meriti e la sua fama Giuseppe Pitr\u00e9 fu nominato Senatore del Regno il 30 dicembre del 1914, quando anche in America venivano tradotte e pubblicate le sue opere per le Edizioni Crane, specialmente i proverbi e le fiabe, la cui radice comune a tanti popoli egli aveva esaltato rivendicando in una lettera ad Ernesto Monaci la loro ricchezza linguistica con queste parole: \u00abChe bellezza, amico mio! Bisogna capire e sentire il dialetto siciliano per capire e sentire la squisitezza delle fiabe che sono riuscito a cogliere di bocca ad una tra le mie varie narratrici\u00bb.\nCome sostiene Giuseppe Cocchiara, l'opera del Pitr\u00e9 presenta due aspetti, uno storico e l'altro poetico, rivelando \u00abun'umanit\u00e0 viva e vibrante\u00bb per cui egli era convinto che era giunto il tempo di studiare con amore e pazienza le memorie e le tradizioni, per custodirle. Da questo nacque anche la creazione del Museo Etnografico, dove raccogliere tutti i materiali e gli oggetti pazientemente ricercati per la Sicilia, che oggi porta il suo nome, ed \u00e8 ospitato nelle ex-stalle della Palazzina Cinese, all'interno del Parco della Favorita. Molto belle sono le pagine dedicate alle storie di Giuf\u00e0, protagonista di molti racconti comici della tradizione siciliana, e alle feste popolari, soprattutto quella del Natale e quella dei Morti (\"Commemorazione dei defunti\")."}
{"id": "637183", "revid": "117293837", "url": "https://it.wikipedia.org/wiki?curid=637183", "title": "Th\u00e9\u00e2tre de la com\u00e9die italienne", "text": "Ci fu a pi\u00f9 riprese un Th\u00e9\u00e2tre italien de Paris (teatro italiano) a Parigi. \nA seconda delle epoche, il Th\u00e9\u00e2tre-Italien di Parigi proponeva delle pi\u00e8ce senza musica o delle opere. Si distinguono cos\u00ec la \"com\u00e9die italienne ancienne\", il \"th\u00e9\u00e2tre lyrique italien\" (questo, sotto nomi differenti), e la \"com\u00e9die italienne moderne\".\nOrigini: La com\u00e9die italienne ancienne.\nLa \"com\u00e9die italienne\" storica, nei secoli XVII e XVIII, era sotto la protezione del re, e presentava al pubblico francofono lavori teatrali con attori di professione italiani. Recitando in un primo tempo in spettacoli della commedia dell'arte nella loro lingua materna, gli attori italiani lavorarono in seguito con i pi\u00f9 grandi drammaturghi francesi dell'epoca (da Moli\u00e8re a Marivaux). La \"Com\u00e9die-Italienne\" era ospitata a volte al Th\u00e9\u00e2tre du Petit-Bourbon o all'H\u00f4tel de Bourgogne, fino al 1697. Tra gli attori italiani c'erano: Angelo Costantini, nel ruolo di Mezzettino; Fran\u00e7oise Biancolelli che era Isabella e Catherine Biancolelli che era Colombina; Giuseppe Geratoni che ricopriva il ruolo di Pierrot e Giuseppe Tortoriti che si presentava nei ruoli di Pasquariello e di Scaramouche; Giovanni Battista Costantini era Ottavio, il primo moroso, e Angelica Toscano la servetta Marietta. \nQuando vennero annunciate le rappresentazioni de \"La Fausse prude\" (\"La Falsa pudibonda\"), una \"pi\u00e8ce\" che mirava direttamente a Madame de Maintenon, moglie segreta di Luigi XIV, questi decise di cacciare gli attori impudenti: il 13 maggio 1697 fu chiuso l'\"H\u00f4tel de Bourgogne\" e la compagnia di Evaristo Gherardi, capocomico e maschera di Arlecchino, si disperse.\nGli attori italiani furono richiamati a Parigi nel 1716, poi si unirono all'Op\u00e9ra-Comique nel 1762, che prender\u00e0 ugualmente il nome di Com\u00e9die-Italienne sino al 1780.\nIl Th\u00e9\u00e2tre-Lyrique italien o Op\u00e9ra-Italien.\nLe prime opere rappresentate a Parigi furono italiane, ma ben presto si impose la nuova opera francese, come testimonia la creazione dell'Acad\u00e9mie royale de musique. Nel corso del XVIII secolo, tuttavia, alcune compagnie liriche italiane furono attive a Parigi. In particolare, nel 1752, le rappresentazioni de \"La serva padrona\" diedero luogo alla \"Querelle des Bouffons\". Nel 1787, una compagnia musicale italiana avendo conosciuto un grande successo, ebbe l'idea di fondare un teatro permanente dove recitare l'opera buffa. Questa iniziativa si concretizz\u00f2 nel gennaio del 1789 con l'apertura di un teatro, che subito si pose sotto la protezione del conte di Provenza, fratello del re, da cui il nome di Th\u00e9\u00e2tre de Monsieur. In un primo tempo le rappresentazioni si tennero nel teatro delle Tuileries, per passare in seguito al Th\u00e9\u00e2tre Feydeau. Tuttavia nel 1792 questo teatro chiuse con la partenza della compagnia.\nIl Th\u00e9\u00e2tre-Italien di Parigi fu ricostruito nel 1801, questa volta per rappresentare tanto l'opera seria che l'opera buffa, sempre in lingua italiana. Una nuova compagnia si insedi\u00f2 dunque alla sala Favart poi alla sala Louvois. Nel 1808, i cantanti italiani si trasferirono al Th\u00e9\u00e2tre de l'Od\u00e9on, allora chiamato \u00abTh\u00e9\u00e2tre de l'Imp\u00e9ratrice\u00bb. Vi rimasero fino al 1815.\nAl momento della Restaurazione, Luigi XVIII volle affidare la direzione alla cantante lirica Angelica Catalani. Era quasi tutto pronto per questo trasferimento, al momento del ritorno di Napoleone per i Cento Giorni. Gli attori rimasero ancora nel Th\u00e9\u00e2tre de l'Imp\u00e9ratrice, ma all'inizio della Seconda Restaurazione, il progetto iniziale fu ripreso e Angelica Catalani riebbe la compagnia dall'ottobre del 1815. Dal 1815 al 1818 il Th\u00e9\u00e2tre royal italien ritrov\u00f2 dunque la sua indipendenza. Tuttavia Angelica Catalani part\u00ec per una tourn\u00e9e in Europa, lasciando la gestione del teatro a Ferdinando Pa\u00ebr dal 1812 al 1827.\nNel 1818, il privilegio della Catalani fu revocato e il teatro chiuse. \nAllora fu deciso di affidare l'amministrazione del Th\u00e9\u00e2tre royal italien all'Acad\u00e9mie royale de musique, ma mantenendo ognuno la propria autonomia. \nQuesto ordinamento dur\u00f2 sino al 1827, data in cui il teatro recuper\u00f2 nuovamente la sua indipendenza, affidato a un direttore imprenditore. \nNel 1828 e 1830, il Th\u00e9\u00e2tre-Italien fu associato a un teatro inglese facendo conoscere particolarmente Shakespeare.\nIl Th\u00e9\u00e2tre-Italien present\u00f2 opere di Paer, Mozart e Cimarosa, ma soprattutto accolse quelle di Rossini, arrivato a Parigi nel 1823 e che fu condirettore del teatro dal 1824 al 1826, di Saverio Mercadante e Bellini, che per il teatro compose espressamente \"I puritani\", Donizetti, Meyerbeer e Verdi. \nIl 19 giugno 1825 avviene la prima assoluta di \"Il viaggio a Reims\" di Gioachino Rossini con Ester Mombelli, Giuditta Pasta, Marco Bordogni, Domenico Donzelli e Nicolas Levasseur diretta dal compositore.\nIl 12 marzo 1835 avviene la prima assoluta di \"Marin Faliero\" di Gaetano Donizetti con Luigi Lablache, Antonio Tamburini.\nIl 7 gennaio 1842 avviene la prima assoluta dello \"Stabat Mater\" di Rossini con Giulia Grisi, Giovanni Matteo De Candia, Tamburini, Giovan Battista Rubini e la Grisi.\nIl decreto del 1864, ristabilendo la libert\u00e0 dei teatri, caus\u00f2 la perdita del Th\u00e9\u00e2tre lyrique italien, costretto a chiudere nel 1878.\nQuesta chiusura non imped\u00ec la rappresentazione di opere italiane, tanto al Th\u00e9\u00e2tre de la Ga\u00eet\u00e9, al Th\u00e9\u00e2tre du Ch\u00e2telet e, soprattutto, all'Op\u00e9ra national de Paris.\nIl 19 gennaio 1874 il Th\u00e9\u00e2tre de l'Op\u00e9ra a causa di un incendio alla Salle Le Peletier viene ospitato temporaneamente fino al 30 dicembre.\nLa Com\u00e9die-Italienne odierna.\nLa \"com\u00e9die italienne\" attuale \u00e8 situata in rue de la Ga\u00eet\u00e9. Fu fondata nel 1980 dal regista Attilio Maggiulli e dall'attrice H\u00e9l\u00e8ne Lestrade dopo la chiusura del loro \"Teatrino Italiano\" creato nel 1975 in avenue du Maine). La Com\u00e9die-Italienne resta il solo teatro italiano di Francia e programma esclusivamente \"pi\u00e8ce\" di autori italiani, classiche e contemporanee (da Goldoni a Iago Migatti Lulli), recitate in francese."}
{"id": "637184", "revid": "123358387", "url": "https://it.wikipedia.org/wiki?curid=637184", "title": "Chiesa di San Gaetano (Padova)", "text": "La chiesa dei Santi Simone e Giuda conosciuta pi\u00f9 come chiesa di San Gaetano \u00e8 un edificio religioso di origine medievale che si erge in contr\u00e0 Altinate, a Padova. In et\u00e0 medievale era chiamata anche San Francesco Piccolo ed era retta dai padri Umiliati a cui subentrarono i Teatini che ricostruirono le strutture del convento e della chiesa a progetto di Vincenzo Scamozzi. Nella chiesa si concentra una vasta raccolta di opere d'arte tra cui i lavori di Pietro Damini, Alessandro Maganza, Pietro Ricchi, Bartolomeo Bellano, Ruggero Bescap\u00e8 ed il \"Paradiso\" capolavoro del francese Guy Louis II Vernansal. L'attiguo convento \u00e8 ora Centro culturale, il pi\u00f9 grande d'Italia.\nStoria.\nLa chiesa dei Santi Simone e Giuda sorse verso il XII secolo, come luogo di culto del complesso conventuale dei padri Umiliati. Nel 1571, dopo la soppressione dell'ordine emanata dal papa Pio V, per volere del vescovo Nicol\u00f2 Ormaneto, le fabbriche con la contigua chiesa passarono ai Teatini che precedentemente possedevano alcune abitazioni \"vicino al Ponte Ponderoso\" verso la contr\u00e0 di san Massimo. Tra il 1578 e e il 1581 acquistando alcune propriet\u00e0 confinanti, i padri avviarono un'opera di ricostruzione e con la mediazione del vescovo Federico Cornaro, commissionarono a Vincenzo Scamozzi un progetto moderno e dinamico, costruito sul modulo quadro e che ruotasse attorno allo spazio del chiostro e della chiesa. Dopo aver in gran parte demolito il precedente complesso, forse gotico, nel 1582 si iniziarono a gettare le fondamenta della chiesa. Lo stesso Scamozzi ricord\u00f2 l'evenienza, resa difficoltosa dalle persistenti rovine romane e asperit\u00e0. All'opera partecip\u00f2 economicamente il prelato Alvise Cornaro, che poi succeder\u00e0 allo zio alla guida della diocesi patavina. La chiesa fu terminata nel 1585 mentre proseguiva il cantiere del contiguo complesso conventuale. Il 14 marzo dello stesso anno sopra l'arcata del presbiterio fu posto il ricco stemma dei Cornaro, sovrastato dalla mitria. La chiesa fu consegnata ufficialmente nel 1586. Il 23 ottobre 1588 venne solennemente consacrata dal vescovo di Urbino Antonio Gianotti o Zanotti o Zanoto o Zanotto conservando l'antico titolo ai Santi Simone e Giuda, sebbene il volgo gi\u00e0 la identificasse come \"San Gaetano\" ricollegandola alla figura di Gaetano da Thiene che studi\u00f2 allo Studio Patavino e fu cofondatore dell'ordine dei Chierici Regolari Teatini. Negli anni successivi si prosegu\u00ec ad adornare riccamente la fabbrica, anche grazie ai cospicui lasciti del patriziato veneziano.\nDal 1629 si avviarono alcuni lavori di ampliamento, sulla scia di giubilo che invest\u00ec i Teatini per la beatificazione di padre Andrea Avellino. Si costru\u00ec la grande sacrestia a ponente e l'Oratorio del Crocifisso, una cappella posta a fianco alla facciata e collegata alla navata da una scalinata, eretta per ospitare il Cristo in croce \"devotissimo\" opera di Agostino Vannini. L'originario progetto scamozziano non venne rispettato, tanto che la facciata fu in parte occultata da nuove costruzioni e il numero degli altari aument\u00f2 da tre a cinque.\nLa carismatica figura di Raffaele Savonarola, che tra il 1692 e il 1730 ricopr\u00ec il ruolo di prevosto del convento, contribu\u00ec largamente all'arricchimento della chiesa, influenzato dal grandioso cantiere barocco della chiesa di San Gaetano di Monaco a cui assistette direttamente. Procedette col graduale ricoprimento di preziosi marmi e dipinti dell'intera aula manierista. Il raffinato arricchimento di gusto barocco che non fu accolto con felicemente dai critici dell'epoca, fu compiuto dal grandioso \"Paradiso\" di Guy Louis II Vernansal nel 1729. Ai lavori di arricchimento si aggiunse l'opera del nuovo altar maggiore \"a marmi di paragone\", i pavimenti, l'erezione di tre altari nella Cappella del Crocifisso e la conseguente copertura a marmi. In ultimo si arricch\u00ec la sacrestia con preziosissima mobilia, con un grandioso altare e con due coretti comunicanti con il presbiterio, che permettevano ai chierici di officiare alle ore al riparo del freddo. Dopo il 1739 si costru\u00ec il nuovo campanile rococ\u00f2 e si prosegu\u00ec con i lavori al convento il cui chiostro fu adornato a \"piante di agrumi comperati dalla Casa Cavalli\" \"grande benefattrice\". Tutti i lavori commissionati dal prevosto Savonarola furono accolti con gran plauso dai padovani che oltre a potersi gloriare del bel luogo di culto, poterono approfittare dell'aiuto economico provocato dai cantieri.\nCon le legislazioni ecclesiastiche napoleoniche del 1806 la chiesa e il convento furono sottratti ai Teatini (1810). Se il convento dopo il 1844 divenne \"Imperial Regia Corte di Giustizia\" a sostituzione del Palazzo della Ragione, la chiesa pass\u00f2 a gestione della parrocchia di Santa Sofia. Il parroci che trovarono abitazione proprio in alcune strutture dell'ex convento teatino, officiarono assiduamente l'edificio che nel 1816 acquist\u00f2 il titolo di chiesa parrocchiale, assorbendola dalla chiesa di San Bartolomeo. Nel 1825 furono restaurate le volte del coro. Nella visita pastorale compiuta da vescovo Federico Manfredini la chiesa fu trovata restaurata a spese del duca Silvestro Camerini. In seguito fu in progetto l'idea di chiuderla al culto per ricavarvi l'aula della Corte d'Assise del Palazzo di Giustizia, cosa che fortunatamente non trov\u00f2 compimento.\nIl 12 febbraio 1929 si svilupp\u00f2 un furioso incendio che coinvolse le strutture dell'ex convento, che furono danneggiate gravemente. La chiesa si salv\u00f2 miracolosamente, seppur accusando lievi danni. Negli anni seguenti al restauro del Palazzo di Giustizia, si accavallarono importanti interventi anche alle coperture, e il 18 aprile 1942 venne consacrato l'altar maggiore dal vescovo Carlo Agostini. Negli anni seguenti seguirono interventi di restauro a singhiozzo, soprattutto quando la chiesa divenne rettoria soggetta a Santa Sofia.\nRecentemente, con il restauro e la riconversione del Palazzo di Giustizia gi\u00e0 convento (ora Centro culturale Altinate/San Gaetano) la chiesa \u00e8 stato oggetto di un'importante campagna di restauri (facciata, fiancate, campanile, cupola e volta interna) che aspetta il compimento con la pulizia dei marmi ed il restauro delle statue e dei dipinti.\nLa chiesa \u00e8 attualmente rettoria dipendente dalla chiesa di Santa Sofia.\nTra i personaggi illustri che furono ospiti nel convento dei padri Teatini ricordiamo il teologo, fisico e astronomo Giuseppe Ballo.\nNella chiesa sono sepolti illustri personaggi, il prelato Marco Antonio Martinengo vescovo di Torcello, l'arciprete della Cattedrale Giovanni Dotto (\u202012 agosto 1797).\nDescrizione.\nEsterno.\nL'edificio, visibile sin dal primo tratto di via Altinate verso l'omonima porta, si affaccia verso la strada verso meridione. Dopo i recenti restauri \u00e8 stata ripristinata l'originale copertura pensata dallo Scamozzi, una cupola ad ombrello coperta da lamina metallica.\nLa facciata.\nIspirata secondo alcuni agli archi trionfali romani e all'architettura di Jacopo Barozzi da Vignola \u00e8 una delle opere pi\u00f9 significative di Vincenzo Scamozzi. Compiuta in cotto, pietra, terracotta ed intonaco, si innalza su un crepidoma elevato su tre gradini che si estende lungo la strada. \u00c8 mossa da sei paraste giganti di ordine corinzio che sorreggono, con la trabeazione dall'importante cornice, un elevato attico su cui si apre una finestra alla palladiana ed un falso cleristorio. Gli elaborati capitelli sono plasmati in terracotta. Al centro della facciata, affiancata da due paraste, coronata dallo stemma dei Chierici Regolari Teatini, un'iscrizione in cornice barocca -DOM SANCTISQ APOSTOLIS SIMONIS ET IUDAE PIORUM LIBERALITAS A FUNDAMENTIS REST. MDLXXXVI-; sotto si apre l'ampio portale maggiore, ingentilito da un timpano curvilineo su cui si poggiano due rappresentazioni di virt\u00f9. Ai lati, due portali minori coronati da timpani triangolari sopra, due altorilievi raffigurano i martiri dei Santi Simone e Giuda e ancor pi\u00f9 due finestre rastremate. Alle estremit\u00e0, due nicchie sovrapposte, per lato contenenti le statue a grandezza naturale dei santi titolari e di San Gaetano da Thiene e Andrea Avellino. I preziosi battenti lignei sono cinquecenteschi.\nSulla destra, sempre decorata da pietra ed intonaci, si prolunga una piccola costruzione che alcuni hanno individuato come la base di un campanile non compiuto.\nLe fiancate ed il campanile.\nLe suggestive fiancate si caratterizzano dal prezioso opus in cotto, dalle cappelle minori dotate di lanterne e dalle finestre termali. Verso la grande sacrestia sono individuabili elementi di et\u00e0 gotica, forse parti della vecchia chiesa medievale inglobate nella costruzione. A ponente si eleva l'elegante campanile, in stile rococ\u00f2, intonacato, decorato da elementi di ordine corinzio e coronato da balaustra. Le quattro monofore disposte sulle corrispondenti facciate aprono la cella campanaria.\nInterno.\nDi grande suggestione, l'aula a pianta ottagonale, in continuit\u00e0 con la facciata, si eleva sull'ordine corinzio. Le paraste coperte di preziosi marmi (otto elegantemente \"spezzate\") sono concluse da capitelli dorati. Ai quattro lati minori, nicchie sovrapposte che ospitano sette statue in stucco forte di Ruggero Bescap\u00e8: verso il presbiterio San Paolo e San Giovanni Battista, Sant'Andrea e San Paolo; in controfacciata San Giovanni e San Tommaso, San Giacomo Maggiore e San Matteo. Sempre di Ruggero Bescap\u00e8 gli stucchi che decorano l'aula e le figure allegoriche poste sopra le arcate.\nSotto la trabeazione, ogni parete ospita uno dei quattro importanti riquadri raffiguranti le storie di Cristo: sopra l'arco della cappella di destra \"Annunciazione\" su tela, opera di Jacopo Palma il Giovane (1610); in controfacciata sopra la porta maggiore \"Ges\u00f9 salva Pietro e gli Apostoli\", tela attribuita ad Alessandro Maganza; sopra l'arco della cappella di destra \"Nativit\u00e0\" della scuola di Annibale da Bassano; sopra l'arco della cappella maggiore \"Deposizione\" di Dario Varotari.\nTra le paraste sono ospitati, all'interno di eleganti cornici marmoree curvilinee (donate dal vescovo di Torcello Marcantonio Martinengo nel 1628) sono ospitate le sei tele di anonimi pittori veneti del Seicento che raffigurano i Santi Gaetano e Andrea Avellino (verso il presbiterio) e i santi protettori di Padova, Antonio, Prosdocimo, Daniele e Giustina.\nAll'interno delle paraste altre sedici tele, opere di diverse mani che hanno raffigurano San Giuda Taddeo, San Simone, Santa Francesca Romana, Santa Chiara, Sant'Agostino, San Michele Arcangelo, Santa Caterina da Siena, San Francesco d'Assisi, San Luigi di Francia, Sant'Apollonia, Sant'Agata, San Francesco di Paola, San Nicola da Tolentino, la Maddalena, Santa Lucia, Santa Scolastica.\nSulla sinistra, verso la cappella maggiore, \u00e8 esposta una preziosissima Madonna col Bambino scolpita a tutto tondo sulla tenera pietra di Nanto, opera di Andrea Briosco.\nLa volta ed il \"Paradiso\" del Vernansal.\nDalla ricca trabeazione si innalza una cupola ad ombrello, le cui nervature, corrispondenti ad ogni parasta, convergono verso l'oculo centrale. La volta \u00e8 completamente coperta da pittura a fresco per mano del pittore parigino Guy Louis II Vernansal ed \u00e8 forse il suo capolavoro. L'affresco, compiuto nel 1729 e raffigurante un ideale Paradiso (ricollegandosi a quello di Giusto de' Menabuoi al Battistero) \u00e8 impostato come un grandioso trompe l'\u0153il, un cielo costellato di nuvole e santi che raggiungono la Trinit\u00e0 all'interno dell'oculo che con le nervature che si dipanano, \u00e8 come contenuta in una teca d'ostensorio.\nOgni nervatura suddivide il Paradiso: dalla controfacciata i personaggi dell'Antico Testamento, i Santi Martiri, i Santi protettori di Padova, le Sante Martiri e i Profeti dell'Antico Testamento; verso la cappella maggiore, gli Apostoli, i predicatori della carit\u00e0, i Santi Titolari, i Papi, i Vescovi e i confessori. Sopra la cappella di destra gli Evangelisti, i Santi della penitenza, e la ecclesiastica gerarchia. Sopra la cappella di sinistra, i Confessori della Fede, i Dottori della Chiesa, e i Santi della Carit\u00e0.\nLa cappella maggiore ed il coro.\nLa cappella maggiore \u00e8 uno spazio a pianta quadrata, non molto esteso, sviluppato in altezza. Quattro arcate sorreggono la cupola e il lanternino. Dall'aula il presbiterio \u00e8 elevato da scalini e circondato da una balaustra marmorea. L'arcata maggiore che si apre verso la chiesa, \u00e8 sostenuta da eleganti mensole ed \u00e8 coronata dall'elaborato stemma dei Cornaro che \u00e8 concluso da una preziosa mitria dorata e decorata con tanto di pietre dure. Le arcate al Vangelo e all'Epistola sono aperte in basso da due coretti e sopra, due logge. Sui pennacchi altorilievi de i quattro Evangelisti, opere in stucco forte di Ruggero Bescap\u00e8. Sulla cupola, il martirii dei Santi Titolari di Carlo Scapin. L'altare maggiore, settecentesco ed operato a marmi \"di paragone\" si pone sotto l'arcata che separa la cappella maggiore dal coro.\nIl coro, di pianta rettangolare, \u00e8 concluso dalla parete terminale mossa da tre arcate: quello maggiore ospita la \"Trasfigurazione\" di Federico Zuccari quelle pi\u00f9 piccole, ai lati, le statue dei Santi Giuda e Simone. Sopra gli stalli, cinquecenteschi, quattro tele che ritraggono i maggiori teatini, tutte opere di Giovan Battista Pellizzari a cui si aggiunge \"i santi Simone e Giuda condotti al martirio\" dello Zuccari. La tela in centina ottagonale, posta sul soffitto voltato, raffigura \"Sant'Andrea Avellino in gloria\" \u00e8 di Giovanni Battista Cromer.\nLa cappelle minori.\nDue cappelle minori gemelle si aprono con arcate sull'aula:\nquella della Madonna reca, sui pennacchi del cupolino, affreschi di Dario Varotari (i dottori della Chiesa Ambrogio, Agostino, Gregorio Magno, Girolamo). Sull'altare \u00e8 posta la pala di Jacopo Palma il Giovane \"Presentazione di Ges\u00f9 al Tempio\" databile al 1610. I due teleri inseriti nelle arcate sopra le ricche porte barocche, sono opera di Alessandro Maganza e raffigurano \"l'Adorazione dei Magi\" e la \"Disputa tra i dottori\".\nLa cappella di San Gaetano ha sui pennacchi le quattro virt\u00f9 di Dario Varotari. La pala d'altare \u00e8 di Pietro Damini e raffigura \"la Trasfigurazione con i Santi Gaetano, Andrea Avellino, Carlo Borromeo\". Ai lati, teleri con \"San Carlo Borromeo incontra Clemente VIII\" di Giovan Battista Bissoni (del 1622) e \"San Carlo Borromeo salva una fanciulla annegata nel Ticino\" di Pietro Damini.\nLa cappella del Crocifisso.\nLa cappella del Crocifisso o del Santo Sepolcro \u00e8 un ambiente accessibile dalla navata. Il livello del calpestio \u00e8 inferiore a quello della chiesa, dovuto a certi lavori compiuti nel XVII secolo per ampliare l'ambiente, originariamente composto da uno spazio pressoch\u00e9 rettangolare e voltato a cui sono state aggiunte in seguito le tre cappelle per ospitare gli altari e la gran ricchezza di marmi. Lungo le pareti scorre un lungo scanno ligneo, sopra un continuo susseguirsi di pi\u00f9 di venti tele di varie dimensioni e forme, inerenti alla storia di Cristo. Spiccano i lavori di Pietro Ricchi, Francesco Zanella, Carlo Scapin, Matteo Ghidoni. Notevolissima la piccola tavola posta sulla porta murata, una \"Crocifissione\" di origine fiamminga.\nSull'altare centrale \u00e8 posto il crocefisso di Agostino Vannini opera di straordinaria intensit\u00e0 e fisicit\u00e0. Nel piccolo tabernacolo, ove si conserva la reliquia della Vera Croce la portella \u00e8 decorata da un intenso \"Cristo Portacroce\" della seconda met\u00e0 del Seicento. Sopra, un \"Dio Padre tra angeli\" attribuito a Giovanni Bonagrazia.\nL'altare di destra \"della flagellazione\", ricco di inserti marmorei raffiguranti gli strumenti della Passione di Cristo, \u00e8 posta la straordinaria pala di Guy Louis II Vernansal consegnata verso il 1715 raffigura la \"Flagellazione di Cristo\", mentre sopra, sull'arco, \"Cristo agonizzante\" seicentesco.\nL'altra cappella contiene due altari, che si susseguono. Sulla parete in fondo, una stupenda deposizione di Giulio Cirello e sotto, tre tele tra cui \"Angeli con Sindone\" di Andrea Mantova. Sotto la mensa del primo altare \u00e8 posta la straordinaria opera di Bartolomeo Bellano, statua lignea che ritrae \"Cristo deposto\".\nLa Sacrestia.\nIl grande vano \u00e8 frutto degli interventi promossi dal prevosto Raffaele Savonarola tra Sei e Settecento. Solo la sostituzione novecentesca del pavimento e il compimento dell'affresco raffigurante \"L'esaltazione della Croce\" hanno in parte alterato questo ambiente affascinante.\nSul fondo domina un grandioso altare dall'importante dossale timpanato, retto da ben otto colonne di marmo e decorato da una grande turba angelica marmorea, lavori dei Bonazza. Vi \u00e8 posto la straordinaria pala lignea, lavorata ad altorilievo e raffigurante \"l'orazione all'orto\" opera di Michele Fabris detto l'Ongaro. Ai lati dell'altare, oltre a nicchie ospitanti statue, sono posti due lavori di Bartolomeo Bellano: una \"Piet\u00e0\" in basso rilievo su marmo e \"Dolente\" in terracotta policroma. Tra le tele, un \"Cristo Risorto\" di anonimo seicentesco e \"Angeli che reggono catene\" di Marco Liberi.\nLa parete a levante, verso il coro ospita i due teleri che un tempo adornavano il presbiterio e poi tolti per permettere l'apertura dei coretti, al tempo del Savonarola. Sono opera di Pietro Damini (riconducibili agli anni attorno al 1625) e raffigurano ciascuno i martiri dei Santi Titolari. Si aggiunge un'altra tela attribuita ad Alessandro Zanchi raffigurante il martirio di San Bartolomeo, ed alcuni ritratti di teatini, lavori di Giovan Battista Pellizzari. Spicca quello del beato Giovanni Marinoni. Bella \"l'Immacolata\" settecentesca in posta su una ricca cornice barocca dorata.\nSulla parete a meridione spicca un imponente mobile, capolavoro dell'ebanisteria veneta: all'interno infatti vi \u00e8 un complesso gioco architettonico che permetteva ai chierici di disporre la biancheria liturgica personale. Vi sono poi due notevoli tele, un \"Ecce homo\" copia di Pietro Damini da Tiziano, una \"Piet\u00e0\" di Alessandro Maganza. Spicca pure una tela attribuita ad alcuni allo stesso Tiziano Vecellio, raffigurante \"l'Addolorata\".\nSulla parete a ponente, grande armadio da paramenti, e sopra, tra busti reliquiario, una \"Adorazione dei Magi\" di anonimo seicentesco, un \"Martirio di San Daniele\" di Alessandro Zanchi e una \"Santa Caterina\" di Alessandro Maganza.\nL'organo.\nSino al 1975 nella chiesa si conservava un organo meccanico ad un manuale di Francesco Dacci, realizzato nel 1750. Ora \u00e8 funzionante, dopo alcuni adattamenti, nella chiesa parrocchiale di Primolano a cui \u00e8 stato ceduto."}
{"id": "637186", "revid": "52953", "url": "https://it.wikipedia.org/wiki?curid=637186", "title": "Peristalsi", "text": "Per peristalsi si intende la contrazione ordinata e coordinata della muscolatura liscia presente in organi tubulari capace di determinare un \"movimento ondoso\" che consente alle sostanze contenute in questi organi di procedere in un determinato senso.\nCaratteristiche generali.\nLa peristalsi rappresenta una contrazione prodotta dal sistema nervoso enterico che invia impulsi al mioenterico di Auerbach presente nell'intestino. \nTipico movimento di tipo peristaltico \u00e8 quello presente nell'intestino, ma essa \u00e8 riscontrabile anche negli altri segmenti dell'apparato digerente \u00e8 presente anche in altri organi cavi quali l'uretere o le tube uterine.\nLa peristalsi dell'intestino.\nLa distensione dei visceri (dovuta al bolo alimentare) scatena un riflesso nervoso che induce la contrazione della muscolatura liscia circolare. Il riflesso peristaltico \u00e8 dovuto a una contrazione involontaria legata all'attivit\u00e0 del sistema nervoso autonomo che invia i suoi impulsi alla rete nervosa periferica distribuita in plessi quale quello mioenterico di Auerbach presente nell'intestino. Tale contrazione determina la cosiddetta \"onda peristaltica\", caratterizzata dalla breve durata sia spaziale che temporale: essa infatti investe segmenti limitati dell'intestino e si esaurisce dopo pochi secondi, per poi riprendere subito dopo. \nIl movimento consente non solo alle sostanze di procedere in una determinata direzione (dalla parte superiore dell'intestino alla parte terminale del colon), ma favorisce anche il rimescolamento del chimo con i succhi gastro-enterici; inoltre lo spinge a contatto con le pareti dell'intestino favorendo l'assorbimento dei liquidi e delle sostanze in esso disciolte. \nNei casi in cui l'intestino debba liberarsi del suo contenuto, come in alcune diarree tossiche, o nel tentativo di forzare un ostacolo, come in presenza di un ileo meccanico, la peristalsi pu\u00f2 aumentare al punto tale da diventare dolorosa. In certi casi, anche non patologici, si manifesta con borborigmi avvertiti soggettivamente, ma percepibili anche a distanza. \nL'occlusione intestinale meccanica rappresenta un quadro patologico molto grave caratterizzato, tra l'altro, da turbe della peristalsi. Persistendo l'ostruzione, la peristalsi pu\u00f2 invertire il proprio movimento (antiperistalsi) con conseguente vomito enterico o addirittura fecaloide, per poi cessare del tutto nelle fasi terminali della malattia. \nL'assenza di peristalsi \u00e8 caratteristica della occlusione intestinale paralitica, evento morboso legato a varie condizioni ma particolarmente agli interventi chirurgici.\nPu\u00f2 accadere per esempio, per vari motivi nel decorso post operatorio, che subentri una paralisi della muscolatura liscia intestinale con assenza di \"canalizzazione\". Questa evenienza, favorevole rispetto alla forma meccanica, tende a risolversi spontaneamente nell'arco di poche ore, al massimo 72, in relazione alla sede, alla durata, all'entit\u00e0 dell'intervento subito. La manovra di auscultazione dell'addome eseguita periodicamente dal chirurgo serve appunto a evidenziare la ripresa dell'attivit\u00e0 peristaltica che si accompagner\u00e0 con l'emissione di aria dall'ano a testimonianza dell'avvenuta ricanalizzazione e quindi dell'esito favorevole dell'intervento."}
{"id": "637189", "revid": "2225", "url": "https://it.wikipedia.org/wiki?curid=637189", "title": "Amores Perros", "text": ""}
{"id": "637195", "revid": "125962404", "url": "https://it.wikipedia.org/wiki?curid=637195", "title": "Martin Sheen", "text": "Biografia.\nSheen \u00e8 nato a Dayton, nell'Ohio, il 3 agosto 1940 in una famiglia numerosa composta, oltre che da lui, da nove fratelli e una sorella. Il padre, Francisco Est\u00e9vez Mart\u00ednez, era un immigrato gallego originario di Salceda de Caselas mentre la madre, Mary-Anne Phelan, era un'immigrata irlandese originaria di Borrisokane, nella contea di Tipperary, costretta a fuggire dal suo paese ai tempi della guerra d'indipendenza a causa dei legami del padre con l'IRA. Sheen adott\u00f2 il proprio nome d'arte in onore dell'arcivescovo e teologo cattolico Fulton J. Sheen.\nMartin Sheen avrebbe desiderato recitare fin da ragazzo, ma il padre disapprovava questa sua inclinazione. Una volta ha dichiarato di non avere deliberatamente superato l'esame di ammissione all'Universit\u00e0 di Dayton, per poter raggiungere il suo scopo, ma ha sempre riconosciuto ai padri mariani che operavano all'interno di quell'universit\u00e0, il merito della sua presa di coscienza e del suo attivismo sociale.\nCon i soldi presi in prestito da un sacerdote, Sheen si mise in viaggio per New York. Dopo un periodo impegnativo e faticoso, riusc\u00ec a mettere in piedi una compagnia teatrale, con la speranza di essere notato da qualche produttore. Al Broadway Theatre il suo primo ruolo importante, in \"La signora amava le rose\", ruolo che lui pot\u00e9 reinterpretare nel 1968, in occasione della versione cinematografica. Dovette poi aspettare fino al 1973 per un altro ruolo importante, a fianco di Sissy Spacek nel film drammatico \"La rabbia giovane\" di Terrence Malick.\nLa carriera.\nNel 1974 Sheen ricevette una candidatura al Premio Emmy come migliore attore per la sua interpretazione di Eddie Slovik, nel film per la televisione \"The Execution of Private Slovik\". Il film si svolgeva durante la seconda guerra mondiale e raccontava la storia dell'unico soldato americano giustiziato per diserzione, dai tempi della guerra di secessione. Fu la sua interpretazione in questo film che convinse Francis Ford Coppola a sceglierlo per il ruolo del capitano Willard di \"Apocalypse Now\", nel 1979, che lo rese famoso in tutto il mondo e per il quale ottenne una candidatura ai BAFTA. Sul set di \"Apocalypse Now\", Sheen ammise di aver fatto abuso di alcolici e di aver fumato fino a 3 pacchetti di sigarette fino a che, durante le riprese, non venne colpito da infarto e sostituito quindi per un breve periodo da una controfigura.\nMartin Sheen ha una stella intitolata a suo nome nell'Hollywood Walk of Fame, al n. 1500 di Vine Street. Ha dichiarato di essere stato fortemente influenzato dall'attore James Dean.\nSheen ha annunciato il suo progetto di proseguire gli studi. \u00abMi piacerebbe studiare letteratura inglese, filosofia e teologia a Galway, in Irlanda, paese di origine di mia madre e del quale io sono cittadino onorario\u00bb, ha dichiarato. Durante un discorso tenuto in occasione del conferimento di una laurea \"honoris causa\" in Arte, conferitagli dalla National University of Ireland, Sheen ha scherzosamente dichiarato che sarebbe stato \u00ab\"la pi\u00f9 vecchia matricola\"\u00bb dell'universit\u00e0, quando avrebbe cominciato a frequentare le lezioni a tempo pieno nell'autunno del 2006. Pur esprimendo seria preoccupazione per la possibilit\u00e0 di essere una \u00abdistrazione\u00bb per gli altri universitari, ha comunque espresso la volont\u00e0 di assistere regolarmente alle lezioni, come qualsiasi altro studente: \u00abNon ho mai frequentato l'universit\u00e0 da ragazzo e adesso, a 65 anni, non vedo l'ora di cominciare\u00bb.\nHa inoltre prestato sia la voce, sia le sue sembianze, al personaggio dell'Uomo Misterioso (\"The Illusive Man\" nella versione inglese) nei videogiochi di fantascienza \"Mass Effect 2\" e \"Mass Effect 3\".\nL'attivismo politico.\nAppassionato di politica, sia nel campo professionale sia nella vita privata, ha interpretato il presidente degli Stati Uniti John F. Kennedy nella miniserie \"Kennedy - The Presidential Years\", e suo fratello Robert Kennedy nella serie televisiva \"Missili d'ottobre\", il capo dello staff della Casa Bianca, A.J. McInnerney ne \"Il Presidente\", l'inquietante futuro presidente Greg Stillson ne \"La zona morta (The Dead Zone)\", e l'immaginario presidente del Partito Democratico, Josiah Bartlet, nella famosa serie televisiva \"West Wing - Tutti gli uomini del Presidente\".\nSheen ha sempre professato apertamente la propria simpatia ed il proprio supporto alla causa \"liberal\" ed \u00e8 stato arrestato 63 volte per le proteste sia contro le azioni militari del governo statunitense che per questioni ambientali, come la lotta contro l'insediamento di un inceneritore di rifiuti tossici ad East Liverpool, in Ohio. Sheen ha sempre resistito alle pressioni che lo volevano presidente affermando: \u00abNon potrei mai diventare presidente. Non c'\u00e8 posto per un pacifista alla Casa Bianca [...] sono solo un attore. Ed \u00e8 questo che voglio fare per vivere\u00bb.\nSheen \u00e8 membro onorario del \"Dayton International Peace Museum\". Ha sostenuto la causa antiabortista, la lotta contro la pena di morte e contro la guerra. Nel 2004 insieme al collega attore e regista Rob Reiner, Sheen ha partecipato alla campagna elettorale a favore del candidato democratico Howard Dean ed in seguito si \u00e8 mobilitato per John Kerry.\nIl 28 agosto 2005 ha fatto visita a Cindy Sheehan, la \"madre coraggio\" simbolo del dissenso nei confronti della guerra in Iraq, a Crawford, in Texas. Cindy Sheehan aveva ripetutamente chiesto di parlare con il presidente George W. Bush. Il 10 aprile 2006 il \"New York Times\" ha pubblicato un articolo secondo il quale alcuni membri del Partito Democratico, in Ohio, avrebbero contattato Martin Sheen per cercare di convincerlo ad accettare la candidatura per il Senato. Sheen ha rifiutato l'offerta: \u00abNon ho i requisiti giusti. Voi scambiate celebrit\u00e0 con credibilit\u00e0\u00bb.\nL'organizzazione per la protezione della vita marina Sea Shepherd gli ha intitolato una delle sue imbarcazioni.\nPremi e riconoscimenti.\nHa ricevuto sei candidature ai Premi Emmy come \"Miglior interprete principale\" in una serie televisiva, per il suo ruolo in \"West Wing - Tutti gli uomini del Presidente\", per il quale ha anche vinto un Golden Globe e due SAG Awards.\nVita privata.\nSheen ha sposato Janet Templeton nel 1961 e con lei ha avuto quattro figli: Carlos (conosciuto come Charlie Sheen), Emilio, Ram\u00f2n e Ren\u00e9e, dai quali hanno avuto sette nipoti.\nDoppiatori italiani.\nNelle versioni in italiano dei suoi film, Martin Sheen \u00e8 stato doppiato da:\nDa doppiatore \u00e8 sostituito da:\nPremi e riconoscimenti.\nGolden Globe\nBAFTA\nChicago International Film Festival\nFotogrammi d'argento\nFestival internazionale del cinema di San Sebasti\u00e1n"}
{"id": "637207", "revid": "125265335", "url": "https://it.wikipedia.org/wiki?curid=637207", "title": "Valigia delle Indie", "text": "La Valigia delle Indie (in inglese: \"Indian Mail\") era un percorso internazionale che collegava Londra a Bombay nel periodo 1870 - 1914. Attivo sia per lo scambio della posta sia per viaggiatori, metteva in contatto l'India alla Gran Bretagna, attraversando l'Egitto, l'Italia e la Francia, utilizzando il treno nelle tratte in Gran Bretagna, Francia e Italia, il piroscafo da Brindisi a Bombay, e di nuovo il treno in India da Bombay a Calcutta, dove prendeva il nome di \"Imperial Indian Mail\".\nStoria.\nGrazie alla volont\u00e0 dell'ex ufficiale della Royal Navy Thomas Fletcher Waghorn, che dimostr\u00f2 il notevole risparmio di tempo per raggiungere, da Londra, i \"Dominions indiani\" passando attraverso l'Egitto anzich\u00e9 il periplo navale dell'Africa, il viaggio che prima durava oltre 100 giorni venne ridotto di quasi la met\u00e0 del tempo.\nCon l'unit\u00e0 d'Italia venne proposto alla Gran Bretagna l'utilizzo del percorso italiano, che inizialmente prevedeva il passaggio navale da Ancona a Brindisi e quindi Alessandria d'Egitto (era il 1862).\nCon l'avvio dei lavori per lo scavo del canale di Suez si pens\u00f2 all'utilizzo del porto di Brindisi, ritenuto interessante per la sua posizione geografica, per l'imbarco della Valigia delle Indie. Infatti trovandosi alla fine della Penisola italiana consentiva di effettuare in treno prima dell'imbarco un percorso pi\u00f9 lungo rispetto a qualsiasi altra soluzione, cosa che ovviamente diminuiva i tempi totali rispetto a percorsi con tratte via mare pi\u00f9 lunghe. Nella citt\u00e0 pugliese furono avviati una serie di lavori per migliorare la viabilit\u00e0 interna, la creazione di alberghi e di strutture portuali.\nIl primo viaggio ufficiale della Valigia delle Indie avvenne il 25 ottobre del 1870: era il primo piroscafo della societ\u00e0 inglese \"Peninsular and Oriental Steam Navigation Company\" (\"P&amp;O\") a partire dal porto di Brindisi per Alessandria, da dove la ferrovia portava passeggeri e merci sino a Suez e qui venivano imbarcati su un'altra nave diretta in India.\nIl convoglio che partiva da Londra giungeva a Brindisi in 44 ore e a Bombay in 22 giorni, contro i 25 giorni necessari con la partenza da Marsiglia. Il 5 gennaio 1872 la Valigia delle Indie transitava per la prima volta dall'appena inaugurato Traforo ferroviario del Frejus..\nMa il Governo italiano non attrezz\u00f2 con nuove strutture e banchine il porto pugliese, cos\u00ec la societ\u00e0 inglese ripens\u00f2 di utilizzare il porto francese di Marsiglia, che pian piano riconquist\u00f2 i piroscafi della P&amp;O sino al definitivo abbandono del porto pugliese avvenuto nel 1914. Cos\u00ec dopo 40 anni, il collegamento della Valigia delle Indie da Brindisi venne definitivamente soppresso.\nSembra tuttavia che l'abbandono dello scalo di Brindisi fosse dovuto anche a motivi di ordine politico-militare. Infatti a quel tempo spiravano gi\u00e0 venti di guerra; l'Italia aveva da tempo aderito alla Triplice Alleanza stringendo un patto con le nazioni ora potenzialmente nemiche della Gran Bretagna e della Francia; la circolazione di un treno importante che trainava corrispondenza e valori provenienti di massima dalle due nazioni ingenerava evidenti timori.\nPercorso.\nSe l'Indian Mail era il viaggio che portava gli inglesi fino a Bombay e alle lontane colonie indiane, il Peninsular-Express era il leggendario convoglio che univa per ferrovia Londra con Brindisi. Il collegamento settimanale partiva da Londra il venerd\u00ec alle 21 e toccava Calais e Parigi. Inizialmente e fino al 1871 un treno apposito valicava da Saint-Jean-de-Maurienne a Susa il Colle del Moncenisio con un dislivello di 1588 metri attraverso una ferrovia a cremagliera Sistema Fell, mentre dal 1871 transitava invece da Modane per il nuovo Traforo del Frejus arrivando in territorio italiano nel pomeriggio del sabato successivo. \nQui era una locomotiva della ex Rete Adriatica a proseguire il viaggio per Torino, Piacenza, Bologna, Ancona, Castellamare Adriatico (oggi Pescara), Foggia e il Porto di Brindisi dove arrivava puntuale alle 18 della domenica dopo 45 ore esatte di viaggio.\nComposizione.\nIl convoglio vero e proprio era composto da due bagagliai, una carrozza ristorante, e due carrozze letti della Compagnie Internationale des Wagons-Lits (CIWL).\nLe cinque carrozze a carrelli che lo componevano rispondevano all'esigenza principale del treno che era la velocit\u00e0 affidata ad una locomotiva a vapore capace di raggiungere la notevole velocit\u00e0 per quei tempi di 100\u00a0km/h e mantenere medie elevate per lunghi tratti."}
{"id": "637209", "revid": "767487", "url": "https://it.wikipedia.org/wiki?curid=637209", "title": "ROMP", "text": "Il ROMP (Research (Office Products Division) Micro Processor conosciuto anche con 032) fu un microprocessore sviluppato da IBM per l'utilizzo in ambito aziendale e venne prodotto per la prima volta nel 1981. Il processore era progettato come successore dell'\"OPD Mini Processor\" un processore utilizzato in un editor di testi utilizzato in sistemi come l'IBM Office System/6 e il DisplayWriter. ROMP inizialmente fu utilizzato nella linea IBM RT/PC presentata nel 1986 e in seguito venne utilizzato da una stampante laser. Inizialmente il sistema IBM RT/PC fu progettato come personal computer e il processore ROMP doveva rimpiazzare il lento 8088, tuttavia il software della macchina fu indirizzato verso la realizzazione di una macchina per la progettazione.\nNel disegno originario il ROMP era un processore a 24 bit di tipo RISC con architettura sviluppata all'interno dell'IBM sebbene in corso d'opera il progetto fu convertito in un progetto a 32 bit. Il processore era progettato con una tecnologia a 2 micrometri NMOS, aveva sedici registri generici a 32 bit e utilizzava una architettura a 32 bit piena per dati e indirizzi. Il microprocessore era gestito da 118 istruzioni a 2 o 4 byte. Internamente il processore poteva eseguire molte operazioni tra i registri in un singolo ciclo di clock. L'architettura delle memoria era molto avanzata e prevedeva la gestione della memoria virtuale, e il controllo della memoria protetta.\nIl progetto venne avviato nel 1977 come derivazione del progetto 801. Rispetto all'801 buona parte della microarchitettura fu modificata per ridurre i costi, per esempio aggiunsero la gestione di istruzioni a 16 bit, un requisito importante per l'epoca dato che allora la memoria era un componente molto costoso. Attualmente i processori per applicazioni embedded come gli ARM hanno un set di istruzioni a 16 bit oltre al classico set a 32 bit per poter contenere la dimensione del codice.\nIl primo processore fu pronto all'inizio del 1981 e quindi virtualmente il ROMP era il primo RISC commerciale. Il primato del ROMP \u00e8 contestato dato che il processore fu messo in vendita solo nel 1986. Il ritardo nella commercializzazione fu dovuto alla volont\u00e0 di IBM di sviluppare un sistema operativo per l'RT/PC eccessivamente innovativo. Il sistema operativo avrebbe dovuto virtualizzare l'hardware e permettere a pi\u00f9 sistemi operativi ospiti di utilizzare il computer sebbene solo il sistema operativo Unix fosse previsto come sistema operativo ospite. Quando l'RT/PC fu presentato i competitori come la Sun Microsystems e la Apollo Computers avevano gi\u00e0 immesso sul mercato delle macchine che utilizzavano Unix nativamente."}
{"id": "637211", "revid": "729019", "url": "https://it.wikipedia.org/wiki?curid=637211", "title": "Alessio Xifea", "text": "Biografia.\nNel marzo del 1007, promulg\u00f2 un diploma per Alessandro, abate del monastero di S. Giovanni in Lamis (oggi Convento di San Matteo, in agro di San Marco in Lamis), in cui si parla di \"Castel Buzzano\". Questo diploma \u00e8 il primo documento che assoggetta gli uomini della terra San Giovanni Rotondo al monastero di San Giovanni in Lamis. Alessio fu ucciso in battaglia da ribelli nel 1007, gli succedette Giovanni Curcuas."}
{"id": "637214", "revid": "5456", "url": "https://it.wikipedia.org/wiki?curid=637214", "title": "Waikato Environment for Knowledge Analysis", "text": ""}
{"id": "637216", "revid": "28406", "url": "https://it.wikipedia.org/wiki?curid=637216", "title": "Alessio Xiphias", "text": ""}
{"id": "637218", "revid": "67712", "url": "https://it.wikipedia.org/wiki?curid=637218", "title": "Bass Reflex", "text": ""}
{"id": "637223", "revid": "114491827", "url": "https://it.wikipedia.org/wiki?curid=637223", "title": "Andrea Briosco", "text": "Biografia.\nNacque a Trento nel 1470, figlio di un orafo milanese che dopo avere lavorato in varie parti d'Italia si stabil\u00ec a Padova. Il Riccio si form\u00f2 nella bottega di Bartolomeo Bellano per il quale, tra il 1497 e il 1498, complet\u00f2 il monumento a Roccabonella nella chiesa padovana di San Francesco Grande.\nNegli anni successivi fu particolarmente attivo nella Basilica di Sant'Antonio di Padova, dove sono di sua mano i due rilievi in bronzo del 1506, conservati nel coro ai lati dell'altare maggiore: il \"Cristo al Limbo\" e \"La danza di Davide dinanzi all'Arca\"; il candelabro del cero pasquale che ha una ricchissima ornamentazione (forse la sua opera pi\u00f9 famosa, fatta dal 1507 al 1516), e la tomba di Antonio Trombetta, scolpita tra il 1521 e il 1524.\nNella maturit\u00e0 l'opera di maggior pregio del Riccio \u00e8 stata l'arca di Gerolamo e Marcantonio della Torre, datata dal 1516 al 1521, fu tuttavia eseguita per la chiesa di San Fermo Maggiore a Verona, dove \u00e8 tuttora conservata, fatta eccezione per i bassorilievi in bronzo trasferiti, nel 1796, al Louvre.\nDi lui vanno inoltre ricordate molte piccole sculture in bronzo, ispirate a soggetti classici (putti, divinit\u00e0, centauri), che risultano di elegante e accurata fattura. Le sue bronzee \"Lucertole\" sono conservate al Museo civico Amedeo Lia a La Spezia.\nCaratteristico dell'opera del Riccio \u00e8 il progressivo abbandono della vigorosa carica espressiva di ascendenza bellanesca e il parallelo affermarsi di un classicismo accademicamente inteso, di stretto legame con l'ambiente culturale dell'umanesimo padovano.\nLeopoldo Cicognara lo ricorda nella sua \"Storia della scultura dal suo risorgimento in Italia sino al secolo di Napoleone per servire di continuazione alle opere di Winckelmann e di d'Agincourt\" e lo innalza agli onori come \"il Lisippo dei bronzi veneziani\"\nSecondo alcuni fu attivo nella progettazione della Basilica di Santa Giustina.\nMor\u00ec nel 1532 a Padova e fu sepolto con onori nella chiesa di San Giovanni di Verdara."}
{"id": "637225", "revid": "70647", "url": "https://it.wikipedia.org/wiki?curid=637225", "title": "Brigata Garibaldi &quot;Antonio Gramsci&quot; (Italia centrale)", "text": "La Brigata Garibaldi \"Antonio Gramsci\" dell'Umbria fu una brigata partigiana che oper\u00f2 dal settembre del 1943 al giugno del 1944 tra la Valnerina, la zona di Cascia in Umbria, e quella di Leonessa e Poggio Bustone nel Lazio. Il Battaglione \"Giovanni Manni\" era operativo sui Monti San Pancrazio e Monte Cosce tra la conca ternana e la Valle del Tevere. Fu la prima Brigata Garibaldi ad operare nell'Italia centrale.\nOrigini.\nNasce ufficialmente nel febbraio del 1944 in seguito al radicamento e alla crescita del Battaglione \"Spartaco Lavagnini\", dietro indicazioni di Celso Ghini, inviato dal PCI come commissario di guerra.\nIl propulsore, prima commissario politico e poi comandante militare, fu Alfredo Filipponi (con il nome di battaglia \"Pasquale\"), dirigente comunista di Terni, che guid\u00f2 il gruppo fin dal primo nucleo costituitosi immediatamente dopo l'armistizio dell'8 settembre.\nLa Brigata era prevalentemente costituita dagli abitanti della Valnerina e delle zone limitrofe: operai ternani, contadini, ex prigionieri di guerra alleati e sovietici, nonch\u00e9 - di fondamentale importanza - da un importante nucleo di prigionieri jugoslavi evasi nel settembre 1943 dal carcere di Spoleto: il loro capo \"Toso\" Lakovic fu a lungo comandante militare nella Brigata, che arriv\u00f2 a essere composta da un migliaio di partigiani, divisi nei battaglioni \"Spartaco Lavagnini\", \"Giovanni Manni\", \"Morbidoni\", \"Calcagnetti\", \"Tito 1\" e \"Tito 2\".\nLe azioni.\nIl periodo di maggiore efficacia della formazione partigiana \u00e8 compreso tra il febbraio e la fine di marzo 1944: in quel periodo i sei battaglioni della Brigata riuscirono a liberare, controllare e costituire ufficialmente la prima zona libera d'Italia, che si estendeva tra Visso, la Valnerina fino a Ferentillo, Piediluco, i comuni di Cascia, Monteleone di Spoleto, Norcia, Leonessa e Poggio Bustone, altre squadre volanti agivano fino a Posta, sulla Salaria e nello Spoletino.\nL'obiettivo strategico era di creare una sorta di diaframma tra la Flaminia e la Salaria, per disturbare gli approvvigionamenti tedeschi verso l'Adriatico in un momento della guerra (la primavera del 1944) in cui l'offensiva degli Alleati si concentrava tra Ortona e Cassino. Tra il 1\u00b0 e l'12 aprile del 1944 la zona libera e l'area operativa della Brigata fu sottoposta a un feroce rastrellamento da parte di reparti italo-tedeschi. La Brigata sub\u00ec un duro colpo: rischi\u00f2 il completo sbandamento e dovette abbandonare tutti i maggiori centri abitati da essa occupati.\nIl Battaglione \"Giovanni Manni\" della Brigata \"Antonio Gramsci\" Garibaldi era operativo sui Monti San Pancrazio e Monte Cosce tra i comuni di Calvi dell'Umbria, Otricoli, Stroncone, Narni, Configni, Vacone, Torri in Sabina, Montebuono. Il Battaglione Manni fu conivolto insieme alla Banda autonoma Strale nel rastrellamento nazifascista operazione \"Osterei\" 12 -15 Aprile 1944 nell'area geografica del Monte San Pancrazio \u2013 Monte Cosce, subappennino a ridosso della valle del Tevere tra Lazio e Umbria dove vennero trucidate dai nazifascisti 38 persone.\nLa riorganizzazione.\nDurante la difficile riorganizzazione che si protrasse per tutto il mese successivo, si dovette procedere alla divisione operativa dei reparti: gli jugoslavi dei due battaglioni \"Tito\" (che tra l'altro erano quelli che avevano meglio retto l'urto del rastrellamento grazie a una ritirata verso Norcia e Visso) continuarono ad agire autonomamente sul confine marchigiano, agli ordini di \"Toso\"; i battaglioni umbri, sotto il diretto comando di Alfredo Filipponi, andarono riorganizzandosi faticosamente sui monti pi\u00f9 vicino a Terni, nei dintorni di Polino.\nControversie.\nFortemente colpita nelle sue capacit\u00e0 militari durante brutali rastrellamenti nazifascisti che hanno causato per rappresaglia diverse stragi di civili, la Brigata e' sta oggetto di controversie legati alle vicende di Jolanda Dobrilla giovane intreprete della Wermach a Lugnola frazione del comune di Configni, la maestra Pia Lamponi Liberati a Miranda, sopra Terni, del possidente terriero Alverino Urbani, del dirigente d'azienda Alessandro Corradi. Episodio di interesse storico riveste anche l'uccisione del sindacalista fascista Maceo Carloni, avvenuta il 4 maggio 1944: quest'ultimo caso, in specie, fu oggetto di molte controversie nel dopoguerra sulla sua giustificabilit\u00e0 o meno come atto di guerra, e port\u00f2 a una condanna per omicidio (amnistiata nel 1952, e ancora oggi oggetto di dibattito) per i responsabili dell'esecuzione.\nLiberazione di Terni.\nCon lo sfondamento delle difese tedesche in Lazio e Abruzzo, avvenuto nella seconda met\u00e0 di maggio 1944, anche la Brigata Gramsci riusc\u00ec a riprendere fiato; il 13 giugno 1944 le forze partigiane parteciparono alla liberazione di Terni entrando nella citt\u00e0 martoriata dai bombardamenti da nord, in contemporanea alle truppe inglesi che vinsero le ultime resistenze nemiche e passarono il Nera da sud. Sulla questione della liberazione di Terni, ovvero della partecipazione o meno delle truppe partigiane sono in corso approfondimenti storici.\nMolti componenti della Brigata si arruolarono poi nell'8\u00ba Gruppo di combattimento \"Cremona\", che a fianco degli Alleati prosegu\u00ec la guerra nel ravennate fino alla Liberazione.\nOnorificenze.\n Medaglie d'oro al valor militare alla memoria concessa a Germinal Cimarelli, caduto presso Cesi, con la seguente motivazione:\n\"\"Dopo l'8 settembre fu tra i primi a insorgere contro l'invasore. Comandante di un distaccamento partigiano, durante un potente rastrellamento tedesco, allo scopo di evitare la distruzione del suo reparto in procinto di essere accerchiato, ne ordinava il ripiegamento che proteggeva, rimanendo solo sul posto, col fuoco di una mitragliatrice diretto contro i tedeschi incalzanti. Quale sfida al nemico issava il tricolore e dopo lunga ed impari lotta, crivellato di colpi, cadeva da eroe sull'arma salvando cos\u00ec con il suo cosciente sacrificio tutti i suoi compagni. Umbria, 20 gennaio 1944\".\"\nLa data del decreto \u00e8 in fase di verifica"}
{"id": "637229", "revid": "767487", "url": "https://it.wikipedia.org/wiki?curid=637229", "title": "Transatlantic", "text": "I Transatlantic sono un supergruppo rock progressivo statunitense formato nel 1999 dall'idea di Mike Portnoy (allora batterista dei Dream Theater) e da Neal Morse (allora cantante e tastierista degli Spock's Beard).\nStoria del gruppo.\nPrimi anni e \"SMPT:e\" (1999-2000).\nNei piani originali di Portnoy doveva far parte del progetto il chitarrista dei Fates Warning Jim Matheos che, a causa della sua indisponibilit\u00e0, fu sostituito da Roine Stolt dei The Flower Kings che Morse aveva conosciuto anni prima durante un Progfest. A completare la formazione, nel ruolo di bassista, fu scelto Pete Trewavas dei Marillion, gruppo di cui Portnoy \u00e8 da sempre un grande fan.\nIl quartetto si incontra, per la prima volta, nel 1999 a New York per le registrazioni del primo album \"\", nome dal duplice significato: \u00e8 l'unione delle iniziali dei cognomi dei musicisti ed \u00e8 anche il formato di comunicazione tra apparecchi di registrazione audio/video conosciuto con la sigla SMPTE. Fanno parte del disco cinque brani di cui il primo, \"All of the Above\", \u00e8 una suite di trenta minuti e l'ultimo, \"In Held (Twas) in I\" \u00e8 una cover dei Procol Harum. L'album viene accolto molto positivamente da una parte della critica, tra cui AllMusic che lo definisce \u00abtra la miglior musica rock progressivo mai scritta\u00bb; altri lo giudicano invece troppo deviante rispetto al genere musicale a cui appartiene. Viene pubblicata anche una versione limitata del disco contenente un secondo CD al cui interno sono incluse canzoni con missaggi diversi, versioni demo e jam session in studio.\nA \"SMPT:e\" segue una serie di concerti negli Stati Uniti da cui vengono tratti un doppio CD e un VHS, intitolati entrambi \"Live in America\".\n\"Bridge Across Forever\" e la pausa (2001-2002).\n\u00c8 del 2001 il secondo album in studio, \"Bridge Across Forever\". L'album evidenzia ancora di pi\u00f9 l'influenza progressive del gruppo che compone, in questo caso, un disco contenente solamente quattro brani di cui tre sono delle lunghe suite, sullo stile di quelle che si possono trovare negli album dei pi\u00f9 famosi artisti del genere come Pink Floyd, Genesis, King Crimson o Yes. Anche in questo caso viene pubblicata anche una versione limitata contenente alcune reinterpretazioni di brani storici della musica rock e materiale registrato in studio durante le prove.\nIl 17 ottobre 2002 Mike Portnoy annuncia lo scioglimento temporaneo del gruppo in seguito all'uscita di Neal Morse dalle scene musicali per motivi personali. Nonostante ci\u00f2, nel 2003 vengono pubblicati un doppio CD e un doppio DVD intitolati \"Live in Europe\". Queste pubblicazioni contengono la registrazione di un concerto tenutosi nel 2001 nei Paesi Bassi durante il tour di supporto a \"Bridge Across Forever\"; a tale tour ha preso parte anche Daniel Gildenl\u00f6w dei Pain of Salvation come chitarrista, tastierista e corista di supporto. Nello stesso periodo Neal Morse ha pubblicato la raccolta \"The Transatlantic Demos\", contenente alcune demo da lui composte durante gli anni novanta e presentate ai restanti componenti durante la creazione del supergruppo.\n\"The Whirlwind\" (2009-2011).\nDopo sei anni e mezzo di pausa, nel mese di aprile 2009 il gruppo annuncia di essere al lavoro per un nuovo album, la cui uscita sarebbe avvenuta per la fine dell'anno. L'album, intitolato \"The Whirlwind\", \u00e8 composto dall'omonimo brano, una suite della durata di 77 minuti divisa in dodici atti. Come gi\u00e0 accaduto con i due album precedenti, anche \"The Whirlwind\" \u00e8 stato pubblicato in edizione speciale, la quale comprende un CD aggiuntivo che racchiude otto brani (di cui quattro cover) e un DVD che racchiude il making of dell'album. Nel 2010 il gruppo si imbarca in un tour mondiale di promozione del disco (con nuovamente Daniel Gildenl\u00f6w come quinto musicista di supporto), che culmina nel concerto di Londra al Shepherd's Bush Empire, immortalato nell'album dal vivo e doppio DVD \"Whirld Tour 2010 - Live from Shepherd's Bush Empire, London\".\n\"Kaleidoscope\" (2013-2014).\nVerso la fine di marzo 2013, Neal Morse ha annunciato che il supergruppo \u00e8 tornato in studio per lavorare al seguito di \"The Whirlwind\". L'uscita del quarto album, intitolato \"Kaleidoscope\", \u00e8 avvenuta nel gennaio 2014. Composto da cinque brani, tra cui due suite moderne, l'album \u00e8 stato anticipato dai video musicali dei brani \"Shine\" e \"Black as the Sky\", i primi in assoluto nella loro carriera.\nIn seguito alla pubblicazione dell'album, i Transatlantic si sono imbarcati per la prima volta in un tour mondiale, esibendosi anche all'E-Werk di Colonia e al Poppodium 013 di Tilburg, date immortalate nel quinto album dal vivo del gruppo, intitolato \"Kaliveoscope\" e distribuito il 27 ottobre 2014 dalla Radiant Records negli Stati Uniti d'America e dalla Inside Out Music in Europa.\n\"The Absolute Universe\" (2019-2021).\nNell'autunno 2019 i Transatlantic hanno annunciato di essere al lavoro sul quinto album in studio, cominciando la pre-produzione a Varnhem, in Svezia. A differenza di quanto operato in passato, il quartetto ha realizzato materiale sufficiente per due dischi, portando Morse e Trewavas a proporre a Portnoy e Stolt di ridurre il lavoro a un singolo disco e, dopo alcune discussioni riguardo a cosa scartare e cosa mantenere, \u00e8 stata concordata la realizzazione di due versioni distinte del concept.\nIntitolato \"The Absolute Universe\", il disco \u00e8 stato pubblicato il 5 febbraio 2021 in due edizioni differenti: \"The Absolute Universe: Forevermore (Extended Version)\" e \"The Absolute Universe: The Breath of Life (Abridged Version)\". A dispetto dei sottotitoli, Portnoy ha puntualizzato come le due versioni differiscono in alcuni punti tra i testi, la scelta dei titoli per alcuni brani e gli arrangiamenti."}
{"id": "637234", "revid": "1610933", "url": "https://it.wikipedia.org/wiki?curid=637234", "title": "Gabbiano corso", "text": ""}
{"id": "637240", "revid": "767487", "url": "https://it.wikipedia.org/wiki?curid=637240", "title": "Rowlatt Act", "text": "Il Rowlatt Act \u00e8 una serie di proposte legislative antiterrorismo fatte nel luglio del 1918 da sir Sidney Rowlatt. Egli fu incaricato di studiare l'amministrazione della giustizia in India (allora colonia britannica).\nSecondo tali proposte l'India avrebbe dovuto essere tenuta sotto il regime speciale nel quale si era trovata durante tutto il conflitto mondiale (il primo): alcune norme di limitazione della libert\u00e0 dei cittadini indiani sarebbero cos\u00ec divenute stabili. La data esatta della sua approvazione da parte del parlamento britannico \u00e8 il 18 marzo 1919. L'importanza di tale Act sta nel fatto di aver permesso a Gandhi di aprire gli occhi sulla realt\u00e0 del dominio imperiale inglese sulla sua patria e di cominciare la sua lotta non-violenta per l'indipendenza indiana."}
{"id": "637243", "revid": "38120", "url": "https://it.wikipedia.org/wiki?curid=637243", "title": "Herbert Buckingham Khaury", "text": ""}
{"id": "637251", "revid": "31857", "url": "https://it.wikipedia.org/wiki?curid=637251", "title": "Maurizio Molella", "text": ""}
{"id": "637254", "revid": "1610933", "url": "https://it.wikipedia.org/wiki?curid=637254", "title": "Gabbiano corallino", "text": ""}
{"id": "637257", "revid": "675860", "url": "https://it.wikipedia.org/wiki?curid=637257", "title": "Bass reflex", "text": "Il bass reflex \u00e8 una particolare tecnica di realizzazione dell'insieme \"cassa acustica + altoparlante\" consistente in un box di legno su quale viene progettata e realizzata una apertura, detta \"raccordo del reflex\", funzionante come un risuonatore di Helmholtz, che permette di convogliare verso la parte anteriore anche il suono generato posteriormente dall'altoparlante.\nTra i primi a formalizzare regole guida per la progettazione di sistemi aperti, va menzionato l'australiano Thiele, gi\u00e0 noto per aver divulgato assieme a Small un efficace modello matematico per l'altoparlante montato in sistemi a radiazione diretta. Tale ruolo fondamentale \u00e8 oggi accreditato dall'universale denominazione dei parametri identificativi degli altoparlanti dinamici, noti come Parametri di Thiele &amp; Small.\nFunzione e principio.\nQuesto sistema consente di ottenere il corretto sfruttamento anche di quelle frequenze che altrimenti andrebbero a spandersi a caso nell'ambiente di ascolto, generando rimbombi o annullandosi con quelle anteriori; tale annullamento \u00e8 dovuto alla natura costruttiva degli altoparlanti classici (membrana che si muove) che generano due suoni perfettamente identici, ma opposti (lato anteriore e lato posteriore), la sovrapposizione dei quali determina un abbattimento del suono man mano che la frequenza diminuisce (all'aumentare della frequenza, oltre i 200\u00a0Hz, l'abbattimento diventa trascurabile). Il tubo reflex non fa altro che rifasare il suono emesso posteriormente dal cono del woofer; la lunghezza del tubo determina la frequenza di accordo.\nL'effetto di questo annullamento acustico pu\u00f2 essere sperimentato facilmente avvicinando all'orecchio un qualsiasi altoparlante in aria libera e notando un incremento delle basse frequenze appena generate poich\u00e9 ancora non si sono incontrate con quelle generate dal lato opposto.\nCaratteristiche.\nSecondo la configurazione fisica utilizzata nella progettazione dell'insieme cassa/reflex, \u00e8 possibile stabilire la curva di risposta del diffusore stesso, ovvero il range di frequenze riproducibili in modo lineare a partire dai 200\u00a0Hz fino ai 25-30\u00a0Hz che rappresentano il limite inferiore della gamma di udibilit\u00e0 dell'orecchio,sotto i 25 30 hz sono frequenze subsoniche limite in cui si spingono solo l'organo liturgico a canne e l'ottobasso ma che \u00e8 spesso raggiunto anche dagli effetti speciali cinematografici.\nEvidentemente la possibilit\u00e0, per un diffusore reflex, di \"scendere\" tanto in basso nella riproduzione del suono dipende da vari fattori che incidono considerevolmente nelle dimensioni del woofer e dalla rigidit\u00e0 del cono nella potenza richiesta per \"pilotare\" i diffusori e naturalmente, nel costo.\nLa lunghezza del tubo reflex, la sua area di sezione e la lunghezza del tubo determinano la frequenza di risonanza desiderata: maggiore \u00e8 la lunghezza del tubo e il volume del mobile pi\u00f9 bassa sar\u00e0 la frequenza, in genere le casse bass reflex sono il doppio di volume interno rispetto a una cassa chiusa o comunque hanno sempre ul litraggio interno maggiore.\nVantaggi.\nIl sistema di cassa acustica bass reflex, se ben progettato, permette di ottenere pi\u00f9 volume e pressione sonora e alla stessa potenza dimezzare l\u2019escursione rispetto a una cassa chiusa. Ancor pi\u00f9 importante pu\u00f2 risultare il fatto che, nell'intorno della frequenza di risonanza, l'elevata impedenza meccanica del risuonatore ha l'effetto di frenare sensibilmente il cono dell'altoparlante. Ci\u00f2 consente di ridurne molto l'escursione e di aumentare la potenza applicabile pur mantenendo il funzionamento entro i limiti meccanici, solitamente pari ad alcuni millimetri. L'efficacia di questo controllo dell'escursione dipende dallo smorzamento del sistema alla risonanza, legato agli attriti che l'aria incontra nel condotto e nel mobile.\nSvantaggi.\nNormalmente il raccordo reflex, non essendo smorzato, peggiora la risposta nel dominio del tempo per le frequenze in cui esso agisce. Se la progettazione non \u00e8 realizzata ad arte, le frequenze provenienti dal raccordo del reflex rischiano di non essere perfettamente \"allineate\" (in fase) con quelle emesse dalla parte anteriore del diffusore, comportando risonanze, rimbombi, perdita della limpidezza sonora, effetto \"scatolare\" con degenerazioni talvolta anche fastidiose.\nConsiderando che in un diffusore bass reflex il cono dell'altoparlante non \u00e8 smorzato, non va sottovalutato il rischio, in caso di cattiva progettazione, che l'aumento (esponenziale) dell'escursione del cono vibrante possa causare la rottura dell'altoparlante. Grazie ad un completo modello matematico del sistema altoparlante+mobile+condotto \u00e8 possibile una simulazione del risultato acustico ed una progettazione ottimizzata.\nIn ogni caso occorre considerare che, al di sotto della frequenza di accordo, il condotto perde la caratteristica di rifasamento del suono emesso posteriormente. Ne risulta un cortocircuito acustico che determina un comportamento passa-alto con pendenza doppia rispetto ai mobili chiusi, nonostante il rapido incremento dell'escursione limitata dalla sola cedevolezza meccanica dell'altoparlante. La presenza di componenti spettrali di energia significativa all'estremo inferiore della banda audio, se non opportunamente controllate, pu\u00f2 quindi produrre elevata distorsione, fino a mettere in pericolo l'integrit\u00e0 meccanica dell'altoparlante.\nUlteriore attenzione \u00e8 richiesta nel dimensionamento del condotto. Nell'intorno della frequenza di risonanza una elevata quantit\u00e0 d'aria oscilla nel condotto, con velocit\u00e0 di picco inversamente proporzionali alla sezione.Sezioni sovradimensionate del condotto produrranno perdite di potenza e pressione sonora, in genere si usano condotti standard date dal diametro del woofer Sezioni sottodimensionate produrranno quindi rumorosit\u00e0 per turbolenza del moto dell'aria. Perci\u00f2 il condotto dovr\u00e0 essere di diametro e lunghezza precisa.\nApplicazioni.\nOggi, praticamente tutti i diffusori acustici commerciali sono reflex, ma si tratta nella maggior parte dei casi di un reflex standard, senza particolare accuratezza progettuale, che per\u00f2 consente, a prezzi contenuti, di estendere in basso la risposta in frequenza di sistemi spesso sottodimensionati, di ridurre localmente la distorsione e di potenziare l'emissione in una zona di frequenze, con particolare impatto fisico, secondo canoni abituali nella produzione musicale popolare contemporanea.\nIn generale si pu\u00f2 sostenere che solo in sistemi specializzati, per uso hi-fi o professionale, la qualit\u00e0 degli altoparlanti adottati ed il rigore del progetto si riflettono in bass-reflex con vantaggi ampiamente superiori ai limiti.\nNei prodotti pi\u00f9 commerciali \u00e8 frequente trovare grossolani difetti, talvolta sfruttati per ottenere vantaggi psicoacustici presso il pubblico privo di riferimenti qualitativi superiori."}
{"id": "637259", "revid": "291370", "url": "https://it.wikipedia.org/wiki?curid=637259", "title": "L'Ora", "text": "L'Ora \u00e8 stato un quotidiano palermitano nato per iniziativa della famiglia Florio e attivo dal 1900 al 1992. Fin dalla sua fondazione fu di orientamento progressista, a parte la parentesi del Ventennio, durante il quale divenne un organo della federazione fascista palermitana. Articoli e inchieste si focalizzarono spesso sulla mafia, tanto che alcuni dei collaboratori del giornale, come Cosimo Cristina, Mauro De Mauro e Giovanni Spampinato furono assassinati da \"cosa nostra\".\nIn un'intervista al quotidiano on line \"L'Ora quotidiano\" il 16 gennaio del 2015, l'ex direttore Vincenzo Vasile dichiar\u00f2:: \"Mi sono reso conto che eravamo gli unici a raccontare certi fatti che ancora oggi sono al centro di indagini giudiziarie. Mi riferisco alla trattativa tra pezzi dello Stato e Cosa Nostra\u201d.\nStoria.\nIl finanziamento dei Florio e la nascita.\nLa famiglia Florio, attiva sin dalla met\u00e0 del XIX secolo nella produzione e nel commercio di vini siciliani, finanzi\u00f2 la pubblicazione di un giornale quotidiano con sede a Palermo al fine di disporre di un organo di informazione attraverso il quale la borghesia imprenditoriale dell'isola potesse esprimere le proprie istanze verso il governo di Roma, accusato di trascurare il meridione d'Italia, ed in contrapposizione ad altre testate di tendenza filogovernativa e pi\u00f9 vicine all'aristocrazia terriera e conservatrice.\nIl primo numero de \"L'Ora\" usc\u00ec il 22 aprile 1900, con il sottotitolo di \"Corriere politico quotidiano della Sicilia\". Ufficialmente ne era proprietario il marchese Carlo Starrabba di Rudin\u00ec, figlio dell'ex Presidente del Consiglio Antonio Starabba, marchese di Rudin\u00ec, ma la maggior parte delle azioni della societ\u00e0 editrice appartenevano a Ignazio Florio, finanziatore e principale promotore dell'iniziativa editoriale, che ne assunse ufficialmente la propriet\u00e0 nel 1904.\nA dirigere il giornale, di orientamento liberale, venne nominato Vincenzo Morello, uno dei pi\u00f9 autorevoli giornalisti politici italiani del tempo. Prima di dirigere \"L'Ora\", Morello aveva scritto sulla Tribuna di Roma, all'epoca il giornale pi\u00f9 diffuso nel centro-sud. Accanto a Morello, sulle colonne dell'Ora scrissero Napoleone Colajanni, Francesco Saverio Nitti, Luigi Capuana, Antonio Borgese e Rosso di San Secondo. Morello diresse il giornale fino al febbraio del 1902, anno in cui a dirigere \"L'Ora\" venne chiamato Medardo Riccio.\nIl primo evento di grande rilievo documentato dal nuovo giornale fu la manifestazione degli operai dei cantieri navali di Palermo e della Fonderia Oretea che il 1\u00ba marzo del 1901 scesero in piazza per uno sciopero generale proclamato contro l'intenzione del governo di abolire una legge del 1896 che disponeva agevolazioni per le imprese impegnate nella costruzione di navi militari. La dimostrazione venne repressa nel sangue dall'esercito, su preciso ordine di Giolitti, che accus\u00f2 i Florio di aver sobillato la piazza.\nDal 1904 al 1907 il giornale venne diretto da Edoardo Scarfoglio, gi\u00e0 fondatore e direttore del quotidiano \"Il Mattino\" di Napoli. \"L'Ora\" divenne un giornale di respiro europeo e vennero stipulati accordi per lo scambio di informazioni con altri grandi quotidiani stranieri tra cui \"Le Matin\" di Parigi, il \"Times\" di Londra ed il quotidiano statunitense \"New York Sun\". Venne inviato un corrispondente a Tokyo ed aperti uffici di corrispondenza a Vienna e a Berlino. Sulle pagine culturali del giornale apparvero molte firme prestigiose tra cui quelle di Matilde Serao (moglie di Scarfoglio), Luigi Pirandello, Salvatore Di Giacomo e Giovanni Verga.\nDalla \"Belle Epoque\" all'avvento del fascismo.\nIn quegli anni ospit\u00f2 numerosi articoli del movimento futurista, tra cui quelli di Filippo Tommaso Marinetti.\nDurante la guerra italo-turca che il giornale sostenne, pubblic\u00f2 servizi molto dettagliati, grazie anche alla vicinanza del fronte, che vennero ampiamente ripresi da altri organi di informazione nazionali e stranieri. Inoltre pubblic\u00f2 i primi servizi fotografici di guerra, uno dei primi esempi di \"fotogiornalismo d'attualit\u00e0\" in Italia. Nonostante la popolarit\u00e0 del giornale, il declino della situazione economica della famiglia Florio costrinse a cedere nel 1914 la maggioranza delle quote della societ\u00e0 editrice a Filippo Pecoraino, facoltoso imprenditore e proprietario di molini e pastifici, che gi\u00e0 dal 1904 aveva acquisito la quota di minoranza nell'impresa dei Rudin\u00ec.\nTuttavia Pecoraino sottoscrisse un accordo con Ignazio Florio che lasciava a quest'ultimo la facolt\u00e0 di nominare il direttore del giornale, di cui si avvalse per chiamare a dirigere il giornale professionisti di rango come Tullio Giordana, direttore dal 1910 al 1912, fino alla nomina di Salvatore Tessitore, in precedenza docente di diritto canonico ed ecclesiastico a Torino fino a quando i fascisti lo avevano costretto ad abbandonare il capoluogo piemontese, il quale diresse il giornale fino al 1926. Anche a Palermo la vita per lui non fu facile, dato che dopo il suo arrivo iniziarono le intimidazioni da parte delle squadracce locali. Tessitore tuttavia seppe resistere alle minacce e non esit\u00f2 a pubblicare per primo, il 27 dicembre del 1924, il cosiddetto \"memoriale Rossi\" cio\u00e8 il documento con cui l'ex capo dell'Ufficio Stampa di Mussolini accusava il Duce di essere il mandante dell'assassinio dell'On. Matteotti.\nFu questo uno degli ultimi aneliti di libert\u00e0 per un giornale il cui destino, insieme a quello del resto della stampa indipendente, era ormai segnato dall'evolversi degli eventi. La promulgazione delle cosiddette \"leggi fascistissime\" nell'ottobre del 1926, a seguito dell'attentato a Mussolini avvenuto a Bologna, segna l'ulteriore \"giro di vite\" della dittatura fascista: sciolti i partiti politici e chiusi d'autorit\u00e0 tutti i giornali e le pubblicazioni non in linea con il regime. Anche \"L'Ora\" venne chiuso il 31 ottobre, insieme al periodico \"Il Mondo\" di Roma, anch'esso finanziato da Pecoraino e diretto da Giovanni Amendola. Inoltre l'intero patrimonio della famiglia Pecoraino venne messo sotto sequestro. Riprender\u00e0 le pubblicazioni il 24 gennaio del 1927.\nIl \"Quotidiano fascista mediterraneo\".\nNel gennaio del 1927 le Autorit\u00e0 concessero al giornale di riprendere le pubblicazioni con il sottotitolo di \"Quotidiano fascista del Mediterraneo\" avendo per direttore Nicola Pascazio, segretario dei giornalisti di Sicilia, gi\u00e0 redattore dell'organo ufficiale del PNF, \"Il Popolo d'Italia\".\nNel 1928 venne consentito a Pecoraino di rientrare in possesso dei suoi beni, incluso il giornale. Fu cos\u00ec nominato alla sua direzione Nino Sofia, che per lungo tempo ne era stato uno dei redattori. Sofia, insieme agli ultimi antifascisti siciliani ancora in circolazione, in un primo tempo diede un'impronta velatamente \"alternativa\" al giornale, ma successivamente oper\u00f2 la definitiva fascistizzazione del giornale. Negli anni trenta il giornale fu a fianco della politica del fascismo, anche quella coloniale. Il giornale infatti guardava alle terre della Tripolitania e della Cirenaica, dove si erano stabiliti tanti siciliani e anche all'impresa d'Etiopia.\nDifficolt\u00e0 di carattere economico e la crisi post 1929, nonostante il sostegno della politica agricola ed economica del governo fascista, costrinsero l'impresa Pecoraino a cedere il giornale nel 1934 e a dichiarare fallimento nel 1936.\nLe imprese del gruppo Pecoraino vennero rilevate dall'industriale Virga, ivi inclusa la propriet\u00e0 del giornale, la cui gestione pass\u00f2 direttamente nelle mani della Federazione provinciale fascista di Palermo che nomin\u00f2 direttore il segretario del GUF Vincenzo Ullo e qualche mese dopo Gaspare Squadrilli, che mantenne la direzione fino al 1939. Nel 1938 il quotidiano entr\u00f2 a far parte del gruppo editoriale romano che pubblicava \"Il Giornale d'Italia\", ma nel 1940 l'avvocato Sebastiano Lo Verde, genero di Filippo Pecoraino ed in passato amministratore dei periodici di propriet\u00e0 del gruppo, riusc\u00ec a riportare la propriet\u00e0 del giornale a Palermo con direttore Bonaventura Caloro. Ma la guerra ormai incombeva, e nel luglio del 1943 con lo sbarco degli americani in Sicilia e la caduta di Mussolini \"L'Ora\" fu costretto, come tutti i quotidiani a diffusione nazionale, ad interrompere le pubblicazioni dal 27 agosto del 1943. Una parte della redazione, quella fascista, riparata a Roma, continuer\u00e0 tuttavia a far uscire il quotidiano nella capitale fino al 3 giugno del 1944.\nIl dopoguerra e le lotte sociali.\nGi\u00e0 il 28 agosto del 1945 a Palermo viene costituita da Sebastiano Lo Verde la \"Societ\u00e0 Editrice l'Ora\", con l'obiettivo di riportare in edicola il giornale, che riprende le pubblicazioni l'8 aprile del 1946 con la testata \"L'Ora del Popolo\". La direzione del quotidiano viene affidata nuovamente a Nino Sofia, in segno di continuit\u00e0 con il passato. Il 2 ottobre del 1947 il giornalista socialista Pier Luigi Ingrassia subentra alla direzione del giornale, che manterr\u00e0 fino alla sua morte, avvenuta il 31 dicembre del 1953.\nSono questi anni tumultuosi, durante i quali ha luogo il referendum istituzionale che vede il giornale palermitano schierarsi con i sostenitori della Repubblica, in controtendenza con la maggioranza dell'elettorato cittadino che voter\u00e0 invano per mantenere la monarchia. Seguir\u00e0 la battaglia per l'autonomia regionale, e a favore del \"Blocco del Popolo\" che si affermer\u00e0 nelle elezioni del 20 aprile del 1947 per la prima Assemblea Regionale Siciliana.\nIl 1947 \u00e8 anche l'anno in cui arriva al giornale la prima seria intimidazione da parte della banda di Salvatore Giuliano, con una lettera in cui si intima ai redattori di smettere di riferire \"\"fatti da non pubblicizzare\", con la minaccia in caso contrario di far loro \"rimettere la pelle\"\". La risposta arriv\u00f2 pronta il giorno seguente sulle colonne del giornale, sotto forma di un editoriale con la firma di Ingrassia, nella quale tra l'altro si leggeva: \u00abLa pelle \u00e8 un tessuto che ha un valore se sotto ci sono tanti organi fra i quali il cervello e il cuore e quindi un'idea e una passione. Se per paura dovessimo rinunciare all'idea, a che ci servirebbe la pelle?\u00bb.\nLa propriet\u00e0 del PCI e le inchieste su \"Cosa nostra\".\nSe lo spirito del giornale rimaneva indomito, i mezzi restavano tuttavia limitati. Rotative e attrezzature erano rimaste quelle di prima della guerra, e la scomparsa di Ingrassia fece venire meno l'attrattiva principale del giornale, consistente nei suoi sferzanti articoli. Francesco Crispi, nipote dello statista, continuer\u00e0 a dirigere il giornale fino al 3 novembre del 1954, ed in seguito la vedova di Lo Verde ceder\u00e0 la propriet\u00e0 del giornale alla societ\u00e0 \"GATE\" (diretta da Amerigo Terenzi e di propriet\u00e0 del Partito Comunista Italiano) che gi\u00e0 pubblica il quotidiano romano \"Paese Sera\", con il quale svilupper\u00e0 una sinergia editoriale.\nIl giornale, che aveva sin dalle origini una linea politica di sinistra non partitica, divenne cos\u00ec un organo di stampa fiancheggiatore della sinistra, e con questa sistemazione editoriale riprese dal 4 novembre 1954 la testata \"L'Ora\" sotto la direzione di Vittorio Nistic\u00f2, che durer\u00e0 vent'anni fino al 1975. Nistic\u00f2 proveniva dalla redazione di \"Paese Sera\", e nonostante la notizia dell'acquisizione del giornale da parte del PCI dovesse rimanere, almeno per il momento, riservata a pochi funzionari, incontr\u00f2 subito dei problemi come racconta lui stesso: \u00abGi\u00e0 all'indomani del mio arrivo pi\u00f9 di un dirigente locale si presentava al giornale con l'aria del padroncino di casa. \"[...]\" Non ebbi altra scelta che stabilire il divieto di cellule all'interno del giornale e, per i redattori, di assumere incarichi di pubblica militanza politica\u00bb.\nL'arrivo di Nistic\u00f2 al timone del quotidiano palermitano e i nuovi mezzi a disposizione segnano una svolta importante nell'evoluzione del giornale, che si rinnova nella grafica e l'impaginazione, acquisendo uno stile stringato e diretto, soprattutto nelle notizie di cronaca, vedendo di conseguenza crescere la sua tiratura. \"L'Ora\" \u00e8 inoltre il primo giornale che osa intraprendere la pubblicazione di una serie di documentati e dettagliati articoli di inchiesta sul fenomeno mafioso in Sicilia, che riportano tra l'altro vicende legate all'ascesa del potere di un pericoloso delinquente dal nome di Luciano Liggio, ed ai legami sempre meno occulti tra il potere politico locale e la malavita organizzata. La prima puntata dell'inchiesta vede la luce il 15 ottobre del 1958, e prosegue con regolarit\u00e0 pubblicando foto e nomi di personaggi di spicco delle cosche siciliane, concludendosi due mesi dopo con un promemoria in dieci punti all'attenzione del Presidente del Consiglio dell'epoca, Amintore Fanfani, affinch\u00e9 venisse costituita una Commissione Parlamentare d'inchiesta sul fenomeno mafioso.\nLa risposta di cosa nostra all'avvio dell'inchiesta non si fa attendere: alle 4:52 del 19 ottobre 1958 la storica sede del quotidiano sita in piazzetta Francesco Napoli 5 venne devastata dall'esplosione di una carica di 5 chili di tritolo, che danneggia parte delle rotative. Il 20 ottobre il giornale \u00e8 di nuovo in edicola con un titolo di testa a nove colonne in caratteri cubitali: \"La mafia ci minaccia, l'inchiesta continua\". L'attentato infatti, lungi dall'ottenere il suo obiettivo intimidatorio, aveva invece portato la coraggiosa iniziativa del giornale alla ribalta dell'opinione pubblica nazionale, e persino l'interesse della stampa estera sulle ramificazioni del fenomeno mafioso, rivelandosi per i malavitosi un clamoroso \"boomerang\". In seguito lo stesso Presidente della Repubblica Giuseppe Saragat dichiarer\u00e0 in Parlamento: \u00abCi voleva l'attentato all\"'Ora\" per scoprire che in Sicilia c'\u00e8 la mafia\u00bb.\nIl coninvolgimento nelle inchieste giudiziarie.\nNel luglio del 1960 vi furono in tutta Italia manifestazioni di protesta contro il governo presieduto da Fernando Tambroni, e sostenuto dai voti del MSI, che furono represse con la violenza dalle forze dell'ordine. In Sicilia si contarono sei morti, di cui quattro nella sola Palermo. Il quotidiano \"L'Ora\" document\u00f2 con dovizia di particolari le violenze della polizia e dei Carabinieri contro la folla inerme dei manifestanti, fatti segno a colpi di arma da fuoco. A causa di queste cronache il giornale diventa protagonista di un clamoroso caso giudiziario: nel gennaio del 1961, per la prima volta nella storia della Repubblica, un quotidiano viene processato su iniziativa di un Procuratore della Repubblica e deve rispondere in Corte d'Assise dell'imputazione di \"vilipendio del governo e delle forze di polizia\".\nLa disavventura giudiziaria funge da stimolo per i cronisti del giornale, e accresce la simpatia dei lettori sempre pi\u00f9 numerosi. Il giornale prosegue nell'opera di documentazione dei fatti di cronaca, degli abusi e dei misfatti della pubblica amministrazione e delle gesta sempre pi\u00f9 efferate dei malavitosi. I casi pi\u00f9 rilevanti della cronaca siciliana, dalla strage di Ciaculli del 1963, al terremoto del Belice del 1968, al massacro mafioso di viale Lazio del 1969, trovano ampio risalto e documentati approfondimenti sulle pagine dell\"'Ora\", che nel 1972 apre una seconda redazione a Catania. La rinomanza del giornale non \u00e8 solo dovuta alle inchieste sulla mafia, ma anche alle numerose collaborazioni con giornalisti, artisti e scrittori del calibro di Renato Guttuso, Leonardo Sciascia, Salvatore Quasimodo, Felice Chilanti e Giuliana Saladino.\nNegli anni sessanta e settanta il giornale seppe gestire un'incessante attivit\u00e0 critico-culturale che culmin\u00f2 nelle battaglie civili ingaggiate dai suoi giornalisti, nonostante le minacce e gli attentati della mafia che giunse ad assassinare tre suoi cronisti: Cosimo Cristina (ucciso il 5 maggio del 1960), Giovanni Spampinato (ucciso il 27 ottobre del 1972) e Mauro De Mauro, quest'ultimo scomparso misteriosamente mentre stava lavorando ad un'indagine sul caso Mattei.\nNel 1973 il quotidiano fin\u00ec nella bufera chiamata \"Scandalo Isab\" per aver ricevuto una quota di tangenti dal petroliere Garrone, per tacere sulle irregolarit\u00e0 in atto per la costruzione della Raffineria Isab.\nIl declino e la fine.\nVerso la met\u00e0 degli anni settanta il diffondersi delle emittenti private e l'uscita di nuovi giornali, in Sicilia ed altrove nel meridione, cominci\u00f2 ad erodere il seguito del quotidiano palermitano, che era rimasto un giornale del pomeriggio. Nel 1978 il PCI decide un cambio di strategia per trasformare \"L'Ora\" in un quotidiano del mattino, ma le spese che ci\u00f2 comporta si rivelano eccessive e nel 1979 il partito decide la chiusura del giornale. Il giornale tuttavia \"si rifiuta di morire\": una cooperativa di giornalisti ed amministratori ottiene l'uso della testata e degli immobili in comodato gratuito, un altro gruppo di giornalisti, anch'essi costituitisi in cooperativa, ottiene la gestione degli impianti alle stesse condizioni. Vittorio Nistic\u00f2 assume la presidenza della cooperativa dei giornalisti, mentre la direzione del quotidiano, ora pubblicato in formato \"tabloid\", viene assunta dapprima da Alfonso Madeo, ed in seguito da Nicola Cattedra che la mantenne dal 1979 al 1984, cedendola in seguito a Bruno Carbone.\nAlla fine degli anni ottanta la Segreteria Generale del PCI decide, di concerto con le cooperative dei giornalisti, di cedere la gestione editoriale del quotidiano \"L'Ora\" alla societ\u00e0 \"Nuova Editrice Meridionale\", che destin\u00f2 cospicui investimenti in nuove tecnologie e nella ristrutturazione della sede del quotidiano e dei servizi. Ma la nuova gestione comport\u00f2 il sorgere di contrasti tra i rappresentanti della cooperativa ed i fiduciari del partito riguardo agli indirizzi editoriali, che sfociarono nella decisione di quest'ultimo di sostituire in blocco il gruppo dirigente del giornale. Fu una decisione che segn\u00f2 drasticamente il destino del quotidiano. Nonostante si susseguissero alla direzione del giornale professionisti di indubbio valore, dal noto giornalista televisivo Tito Cortese a Anselmo Calaciura per arrivare a Vincenzo Vasile, la tiratura del giornale continu\u00f2 a calare inesorabilmente passando dalle 25000 copie fatte registrare all'inizio degli anni '70 all'esiguo numero di 2000 copie nel 1990. Il quotidiano cess\u00f2 definitivamente le pubblicazioni il 9 maggio del 1992 salutando i propri lettori con un \"Arrivederci\" in prima pagina.\nLe nuove iniziative editoriali, ed il ritorno in edicola e online.\nNel 2000 l'archivio del quotidiano \u00e8 stato acquistato dalla Regione siciliana e dal 2007 reso disponibile al pubblico. La sede in piazzetta Francesco Napoli 5, che dopo la chiusura de \"L'Ora\" aveva ospitato prima il \"Corriere del Mezzogiorno\" e poi \"Oggi Sicilia\", \u00e8 stata venduta definitivamente nel novembre 2004.. Nel 2019, in concomitanza col centenario della nascita dello storico direttore Nistic\u00f2, il Comune di Palermo ha denominato la strada adiacente all'edificio \"Via Giornale L'Ora\".\nNel 2000 l'imprenditore palermitano Vinicio Boschetti tent\u00f2 di far rivivere L'Ora, acquistando la testata, e il giornale torn\u00f2 nelle edicole per un breve periodo, come quotidiano del mattino. In questa esperienza del nuovo L'Ora si tent\u00f2 una stretta collaborazione con l'area Ds. Direttore responsabile venne chiamato Antonio Cipriani, poi dimessosi dopo alcuni mesi e sostituito da Vincenzo Bonadonna. In quella nuova stagione diversi giovani giornalisti palermitani furono chiamati quali redattori: Simone Di Stefano, Alfredo Pecoraro, Antonello Ravetto Antinori, Calogero Russo, Alberto Samon\u00e0, Giovanna Vetrano e alcuni \"veterani\" che gi\u00e0 avevano lavorato in passato a L'Ora, come Claudia Mirto. L'esperienza per\u00f2 dur\u00f2 meno di due anni. Quasi tutti i giornalisti finirono in causa contro la nuova propriet\u00e0 e Boschetti venne in seguito arrestato per bancarotta fraudolenta.\nIl 20 ottobre del 2014 esce ad opera di una cooperativa di giornalisti il quotidiano on-line \"L'Ora Quotidiano\", con Giuseppe Lo Bianco nel ruolo di direttore responsabile, sostituito poco tempo dopo da Sandra Rizza, e con Vittorio Corradino come direttore editoriale. La testata chiude dopo pochi mesi, nel febbraio 2015. La stessa cooperativa edita anche \"I Quaderni de L'Ora\", rivista mensile su argomenti e inchieste di cronaca giudiziaria.\nNel gennaio 2014 \u00e8 stata registrata come \"L'Ora\" insieme al marchio una nuova testata, con direttore responsabile Gaetano Sanzeri, giornalista pubblicista ed ex direttore amministrativo del vecchio quotidiano di piazzetta Napoli, che si prefigge l'obiettivo di riportare lo storico giornale a \"voce dei siciliani\". Grazie a questo progetto editoriale, il 19 febbraio 2015, L'Ora torna per qualche mese in edicola come quotidiano, per poi tornare on line.\nDirettori.\nCronologia dei direttori:\nCinema.\nNel 2017 \u00e8 stato realizzato il docufilm \"La corsa de L'Ora\", che illustra la vita del giornale con particolare riferimento alla direzione di Vittorio Nistic\u00f2 (impersonato da Pippo Delbono) e ai giornalisti e agli intellettuali che incarnarono un ventennio di impegno e battaglie culturali come quelle contro la mafia e la cattiva politica. La pellicola, diretta da Antonio Bellia, vede la partecipazione di alcuni dei protagonisti dell'epoca: Antonio Calabr\u00f2, Michele Figurelli, Mario Genco, Francesco La Licata, Gabriello Montemagno, Franco Nicastro, Gigi Petyx, Marcello Sorgi, Vincenzo Vasile, Piero Violante e testimonianze come quella di Letizia Battaglia e della figlia di Salvo Licata, Costanza.\nTelevisione.\nLa storia del giornale \u00e8 stata raccontata su Rai Storia nel documentario \"L'Ora, storia di un giornale antimafia\", realizzato nel 2014."}
{"id": "637268", "revid": "1543377", "url": "https://it.wikipedia.org/wiki?curid=637268", "title": "Vitellozzo Vitelli", "text": "Appartenente al casato dei Vitelli, era figlio di Niccol\u00f2, fratello di Paolo, Giulio, Giovanni e Camillo Vitelli, cognato di Oliverotto da Fermo, genero di Paolo Orsini. Fu conte di Montone, signore di Citt\u00e0 di Castello, Monterchi ed Anghiari. Figura collocata in un periodo storico particolarmente complesso, fu tra i pi\u00f9 conosciuti e valenti combattenti del suo tempo, facendo da esempio per i mercenari al suo seguito, che non esitarono nell'appoggiarlo nella Congiura della Magione, da lui organizzata contro il duca Valentino nel 1502.\nBiografia.\nOrigini ed inizi.\nNato nel 1458 a Citt\u00e0 di Castello da Niccol\u00f2 Vitelli e Pantasilea Abocatelli, Vitellozzo fece le sue prime esperienze militari nelle file di Gentile Virginio Orsini. Nel 1494, con i fratelli Paolo e Camillo, passa sotto il comando del Re Carlo VIII di Francia, e per questo i tre si portano presso Genova, dove difendono Rapallo, ma, una volta caduta la citt\u00e0 nelle mani aragonesi, durante la ritirata, i Vitelli danno sfoggio della loro abilit\u00e0 militare battendo i soldati nemici, il quale numero era superiore Passa, per un breve periodo di tempo (dal luglio al settembre 1495), agli stipendi di Pisa, per la quale difende Vicopisano dall'attacco fiorentino, essendo Vico citt\u00e0 d'importanza strategica per entrambe le potenze (Pisa e Firenze). Trovato per\u00f2 un accordo tra la Francia e la Repubblica fiorentina, Vitellozzo passa al soldo di questi ultimi, proprio contro Pisa, a discapito della quale conquista subito il Bastione Stampace e il Borgo San Marco, ma, tradito dal castellano francese di Pisa, Robert de Balzac, che va contro la sua patria rappresentata dalla persona di Vitellozzo sparando sulle truppe comandate dal Vitelli, che rimane anche ferito, colpito da un sasso. Alla fine questo primo attacco a Pisa verr\u00e0 interrotto per ordine di Francesco Valori, commissario fiorentino. Nel 1496 \u00e8 a Lione, dove con Carlo Orsini e Giovanni Antonio Carafa chiede l'intervento di re Carlo VIII nel regno di Napoli.\nDopo l'esperienza francese e la battaglia di Soriano.\nRitorna quindi in Italia alla testa di 1000 uomini, sbarcando a Livorno; con la citt\u00e0 sotto assedio da parte dell'imperatore Massimiliano I d'Asburgo, il Vitelli e l'Orsini si mettono subito alla sua difesa, che si rivela un successo, con i tedeschi costretti alla fuga, e con la via verso l'Umbria sgombra. Radunati circa 2000 soldati nella regione italiana, nel 1497 Vitellozzo s'impadronisce prima di Citerna, quindi assedia Monteleone d'Orvieto; la sua esperienza francese gli permette d'introdurre varie innovazioni militari, che in Italia erano ancora sconosciute, come la tecnica di disporsi a quadrato durante i combattimenti come i mercenari svizzeri. Nel frattempo, giunto a Soriano nel Cimino, si ricongiunge a Carlo Orsini, con il quale assedia Tuscania e annienta 800 Lanzichenecchi del Papa tra la stessa Soriano nel Cimino e Canepina. Nella battaglia, vengono catturati Guidobaldo da Montefeltro e Giampiero Gonzaga, mentre vengono feriti Muzio Colonna e Giovanni Borgia; il Papa, Alessandro VI, vista la pesante sconfitta, avvia le trattative di pace con gli Orsini, famiglia potentissima di cui faceva parte Carlo, alleato di Vitellozzo. Trovato un accordo, in base allo stesso vengono liberati Paolo e Gian Giordano Orsini su cauzione (circa 50000 ducati) e Vitellozzo ottiene la signoria su Citt\u00e0 di Castello. Contattato dai fuoriusciti senesi, assale con questi ultimi San Casciano dei Bagni, ma, scoperto a Siena questo tentativo di colpire la citt\u00e0, Vitelli rifiuta di proseguire, ritirandosi nella sua patria tifernate con il bottino del sacco di San Casciano.\nL'esperienza fiorentina.\nNel 1498, con il fratello Paolo, Vitellozzo passa agli stipendi dei fiorentini, siglando un contratto che prevedeva un pagamento annuale di 40000 scudi e circa 400 uomini d'arme, ma con alcune clausole: ad esempio, in caso di pace, la condotta sarebbe stata ridotta a 33000 scudi. Ma vista la situazione a Pisa, dove la guerra infuriava, la provvisione dei due fu portata a 40000 ducati. Vitellozzo partecipa alle azioni militari contro Pisa, quando taglia la ritirata a circa 200 uomini pisani che avevano cercato di riconquistare il Bastione della Dolorosa, presso Vicopisano, prima di essere costretto ad abbandonare i campi di battaglia per la sifilide. Ristabilitosi, il Vitelli attacca il Castello di Banzena e, con Paolo suo fratello e Giampaolo Baglioni assedia Bibbiena. Tornato a Citt\u00e0 di Castello nel 1499, recluta nuovi soldati (circa 700 uomini), e si sposta quindi presso Pieve Santo Stefano, da dove riparte per assediare il Castel Rubello; trovatisi in una situazione estremamente favorevole, Vitellozzo e suo fratello Paolo si accingono, con l'esercito fiorentino, ad assediare Pisa, ma nonostante la presa della rocca di Stampace, danno l'ordine di non procedere oltre con le azioni militari, sprovvisti a loro detta di un'artiglieria sufficientemente preparata. Per questa titubanza, Paolo Vitelli, fratello di Vitellozzo, verr\u00e0 accusato di tradimento, e arrestato, viene condannato alla decapitazione; Vitellozzo invece, ricercato anche lui dalle autorit\u00e0 fiorentine, riesce a scappare, riparando prima nella stessa Pisa, per poi passare a Citt\u00e0 di Castello.\nCon il duca Valentino.\nPartito da Citt\u00e0 di Castello, il Vitelli si porta a Milano, presso il re Luigi XII di Francia, per chiedere vendetta per la morte di suo fratello. Proprio nella citt\u00e0 lombarda, si mette al servizio di Cesare Borgia, con il quale induce alla resa Dionigi Naldi, assediato in Imola. Arrivato a Roma alla testa di molti mercenari, con questi si sposta ad Orvieto, dove viene accolto con un gran banchetto da Giorgio della Rovere, vescovo della citt\u00e0. Radunate le sue truppe a Citt\u00e0 di Castello, unisce le sue armate a quelle di Giampaolo Baglioni a San Martino in Campo, per aiutarlo a riprendere il suo dominio su Perugia, toltogli da Carlo Baglioni. Intanto, il suo odio contro Firenze per l'uccisione di suo fratello Paolo non accenna a diminuire: infatti, continua ad incoraggiare Pisa nella guerra proprio contro i fiorentini, e invia alla citt\u00e0 toscana anche aiuti militari, nelle persone di Romeo da Pisa e Griso da Pisa. Intanto, le sue azioni con il Baglioni continuano: il 28 agosto 1500, conquistano con molti uomini Acquasparta, dove era rinchiuso Altobello da Canale; quest'ultimo fu fatto a pezzi ancora vivo, e le sue carni furono bruciate.\nPortatosi ad Amelia, ottiene 10000 ducati datigli dai Ghibellini, e parte per l'assedio di Viterbo con Giampaolo Baglioni e Paolo Orsini; ingannati gli avversari (i Colonnesi), li spoglia dei loro beni, accumulando una ricchezza di circa 50000 ducati, con cui rientra a Citt\u00e0 di Castello, prima di ripartire per Foligno in compagnia di Alessandro VI e Cesare Borgia, con i quali successivamente \u00e8 a Roma. Inviato a Cesena, Vitellozzo assedia con Dionigi Naldi Brisighella, prima di concentrarsi sulla conquista di Faenza con altri condottieri dell'esercito del Valentino, come Naldi stesso, Giampaolo Baglioni e Paolo Orsini. Ma la presa della citt\u00e0 \u00e8 tutt'altro che impresa facile: infatti, durante le ostilit\u00e0, Vitelli rimane anche ferito, ed \u00e8 costretto alla ritirata pi\u00f9 volte. Comincia quindi ad assalire le citt\u00e0 nei dintorni di Faenza: conquista Solarolo, Russi, e devasta alcuni territori veneziani e ravennati. Alla fine per\u00f2, nel 1501, la resistenza di Faenza cede, e Vitelli fa prigioniero il suo nemico Bernardino da Marciano, che poi lascia libero contro ogni aspettativa. Caduta la citt\u00e0 ravennate, Vitellozzo passa all'attacco dei Bentivoglio di Bologna : prende Castel San Pietro Terme, Gatteo e Castel Guelfo di Bologna. Con la cessione di Castel Bolognese al Borgia, ha l'ordine di fermarsi con le azioni militari. Arrivato a Medicina, vi cattura Pirro da Marciano, fratello di Bernardino, e gli fa tagliare la testa. Quindi, per vendicare la morte di suo fratello, si spinge in Toscana, a Campi Bisenzio, ed inizia a devastare le terre intorno al comune della provincia fiorentina. Ma le sue azioni vengono rimandate, a causa del richiamo alle armi di Cesare Borgia, per il quale assedia in Piombino Jacopo IV Appiano, prima di spostarsi a Pisa, dove incita la popolazione a non arrendersi contro Firenze.\nLe guerre aragonesi con il Borgia e le operazioni di Terni.\nNel luglio 1501, Vitelli parte con Giampaolo Baglioni e Cesare Borgia da Roma per recarsi nel regno di Napoli con i francesi contro gli aragonesi. Conquista L'Aquila dal quale vengono cacciati Ludovico Franchi, signore della citt\u00e0, e Muzio Colonna. Arrivato a Capua, durante le trattative per la resa della citt\u00e0 campana, la conquista inaspettatamente, e vi fa prigionieri Fabrizio I Colonna e Ranuccio da Marciano, che Vitelli fa ammazzare infettando le sue ferite con il veleno Ritornando all'impresa di Piombino con Oliverotto da Fermo assedia il castello di Casavecchia, presso Camerino. Alleatosi con gli spoletini contro Terni, Vitellozzo, dopo essere stato ferito da un sasso lanciatogli dalle mura da una donna, decide di assaltare Contigliano, dove si era recato per chiedere vettovaglie. La sua vendetta \u00e8 molto violenta, guardando anche ai 130 uomini uccisi nei combattimenti; ottenuti 4000 ducati dalla citt\u00e0 di Terni, Vitellozzo continua a vagare per molte citt\u00e0 del centro Italia (Corbara, Sugano, Porano e Bolsena), prima di recarsi ad Acquapendente, dove incontra per la prima volta Piero il Fatuo. Nel settembre 1501, riesce a prendere Piombino, che si arrende anche per la mancanza di vettovaglie. Nominato conte di Montone dal Papa, nel 1502 Vitellozzo assedia in Camerino Giulio Cesare da Varano con Oliverotto da Fermo, dove i suoi uomini vengono accusati di introdurre (dietro pagamento) vettovaglie all'interno della citt\u00e0 da Niccol\u00f2 Bonafede, accusa girata da Vitellozzo e i suoi compagni proprio al Bonafede.\nLa rivolta di Arezzo.\nIntanto, l'attenzione di Vitelli viene attirata dagli eventi che si stanno verificando ad Arezzo, dove vengono organizzate alcune rivolte contro il dominio fiorentino, alle quali aderisce, sempre per quell'odio nei confronti di Firenze natogli dopo la morte del fratello Paolo: partito da Citt\u00e0 di Castello, occupa Monterchi, e accampatosi a Colle di Val d'Elsa, inizia una vera e propria invasione; infatti, conquista Giovi, Monte San Savino, Castiglion Fiorentino e Cortona. Avvicinatosi ad Arezzo con 3500 uomini sotto le insegne di Piero il Fatuo, riesce a far fuggire dalla citt\u00e0 toscana Guglielmo de' Pazzi, Alessandro Galilei (capitano della citt\u00e0) e Piero Marignolli (il podest\u00e0).. Nel frattempo, le forze militari dalla sua parte aumentano: si congiungono ai suoi soldati anche quelli di Fabio Orsini e di Giampaolo Baglioni, oltre a quelli del Fatuo. Partito da Arezzo (che non era stata ancora presa, e per questo lascia suo fratello Giulio al suo assedio), Vitelli si reca in direzione di Firenze alla testa di quasi 4000 uomini, accompagnato da Baglioni. Accampatosi a Petrognano, \u00e8 vicinissimo all'esercito fiorentino, comandato da Antonio Giacomini Tebalducci; tornato nell'aretino, riesce ad espugnare il castello di Quarata, difeso da circa 200 uomini, prima di far capitolare completamente la resistenza di Arezzo. Nel luglio 1502, con Giampaolo Baglioni prende Anghiari e Borgo San Sepolcro, e fa impiccare il connestabile di Castel Focognano. Nel frattempo, gli si fa incontro nuovamente Giacomini, che, lasciata Laterina, lo affronta a Castiglion Fibocchi, aiutato anche dai francesi, scesi in campo in favore di Firenze: Vitellozzo, uomo dalla grandissima esperienza militare, escogita una nuova tattica, e riesce per questo a vincere la battaglia. Ma, nonostante le vittorie ottenute, la rivolta \u00e8 costretta a finire: infatti, il crescente numero di soldati in arrivo dalla Francia in aiuto di Firenze e l'ordine impartito da Luigi XII di Francia a Cesare Borgia di rinunciare all'impresa, fecero s\u00ec che il duca Valentino persuadesse Vitellozzo ad assentire alle richieste del re di Francia. Il quale, anche se a malincuore, fa sottomettere gli aretini alla Francia, e consegna la citt\u00e0 nelle mani dell'esercito transalpino. Ritiratosi a Citt\u00e0 di Castello per curare la febbre quartana che lo ha colpito, Vitellozzo deve agire contro i francesi, nell'agosto 1502, perch\u00e9 questi non devastino le campagne tifernati. Uccide per questo circa 300 uomini.\nLa congiura contro Cesare Borgia e la morte.\nPreoccupato per la crescente ambizione di Cesare Borgia, Vitellozzo inizi\u00f2 a temere anche per i suoi possedimenti; per questo, nell'ottobre 1502 si reca nel castello di Magione, dove con Giampaolo Baglioni, il suocero Paolo Orsini, Antonio Giordano (per Pandolfo Petrucci di Siena), Oliverotto da Fermo e il duca di Gravina Francesco Orsini complott\u00f2 ai danni del Valentino. Malato di sifilide, Vitellozzo con gli altri congiurati passa alle azioni: entra in Urbino e vi fa impiccare molti funzionari del Borgia, e quindi combatte le truppe nemiche nella Battaglia di Calmazzo, vinta da Vitellozzo, dove viene fatto prigioniero Ugo di Moncada. Ma, accordatosi Paolo Orsini con Borgia, anche Vitellozzo e gli altri condottieri si sottomettono alla richiesta di pace del Valentino, e nella notte del 31 dicembre 1502, Vitelli e Oliverotto da Fermo vengono invitati da Cesare a un banchetto a Senigallia, durante il quale vengono entrambi strangolati da Michelotto Corella (strage di Senigallia); Vitellozzo, prima di morire, invoca il perdono del Papa, Alessandro VI, per le sue azioni. Su questa drammatica fine, Niccol\u00f2 Machiavelli, scrittore fiorentino, ha dedicato un trattato, che s'intitola \"\"Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini\",\" scritta nel 1503.\nRiferimenti nella cultura di massa.\nIl personaggio di Vitellozzo \u00e8 stato inserito, insieme a quelli di Oliverotto da Fermo, Cesare Borgia e Micheletto Corella, nel videogioco , prodotto dalla Ubisoft nel 2010."}
{"id": "637269", "revid": "842", "url": "https://it.wikipedia.org/wiki?curid=637269", "title": "Gothic 3", "text": ""}
{"id": "637274", "revid": "123659154", "url": "https://it.wikipedia.org/wiki?curid=637274", "title": "Sospensione pneumatica", "text": "La sospensione pneumatica \u00e8 il montaggio dell'altoparlante, tipicamente un woofer, sul pannello anteriore di una cassa acustica completamente chiusa, in modo che le frequenze emesse posteriormente dalla membrana dell'altoparlante vadano ad espandersi all'interno di un volume chiuso.\nStoria.\nLa tecnica fu messa a punto nel 1954 da Edgar Villchur, e portata in ambito commerciale dallo stesso Villchur e da Henry Kloss con la fondazione della Acoustic Research.\nDescrizione.\nL'aria contenuta all'interno del mobile agisce sulla membrana come una molla frenante i cui effetti si combinano con le caratteristiche elettroacustiche dell'altoparlante; rispetto al funzionamento in aria libera, o in una cassa aperta, si ottiene l'eliminazione del cortocircuito acustico. Operando inoltre opportunamente sul dimensionamento della cassa e sulla composizione del materiale assorbente interno, si pu\u00f2 ottimizzare la risposta alle frequenze pi\u00f9 basse secondo le necessit\u00e0 di progetto. Un sistema acustico operante in sospensione pneumatica, definito anche \"compressione pneumatica\", si lascia apprezzare per l'assenza di colorazione. Il suono di una cassa acustica si definisce \"colorato\" quando \u00e8 in qualche modo alterato da frequenze spurie che non sono presenti nel suono originario. Talvolta le colorazioni possono risultare falsamente gradevoli all'orecchio non allenato ma alla lunga \"stancano\" l'ascolto e danno una connotazione artificiale al suono. Le casse in sospensione invece diffondono un suono pulito, neutro, asciutto, in grado di restituire in modo realistico le parti pi\u00f9 difficili di un programma musicale, come ad esempio violenti stacchi orchestrali, le frequenze emesse dal basso elettrico, la definizione della voce maschile. In genere con la musica da camera la miglior qualit\u00e0 della compressione raggiunge il suo pi\u00f9 alto livello, mentre invece la musica Rock in qualche modo viene \"soffocata\" ma oltre un certo limite entriamo nel campo della soggettivit\u00e0. Il punto debole di questo sistema acustico \u00e8 il compromesso stringente tra estensione in basso della risposta, dimensioni dell'altoparlante e del mobile ed efficienza (volume di suono emesso a parit\u00e0 di potenza elettrica applicata).\nI sistemi bass reflex offrono al progettista ulteriori variabili che possono aiutare nella ricerca di compromessi pi\u00f9 favorevoli, con vantaggi che talvolta possono superare i limiti.\nIl marchio Acoustic Research storicamente viene considerato il punto di partenza del suono in sospensione, con la produzione di sistemi che ancora oggi risultano essere un riferimento, come ad esempio le casse AR3a ed AR6.\nLa disponibilit\u00e0 del completo modello matematico degli altoparlanti a radiazione diretta, divulgato negli anni '70 e noto come Parametri di Thiele &amp; Small, ha consentito l'affermarsi del sistema bass reflex capace di assecondare la progressiva domanda di mobili pi\u00f9 compatti, e con componentistica pi\u00f9 piccola ed economica, senza eccessivo sacrificio dell'estensione di risposta."}
{"id": "637276", "revid": "37401", "url": "https://it.wikipedia.org/wiki?curid=637276", "title": "Ur-Nammu", "text": "Il suo regno dur\u00f2 circa diciassette anni (secondo la \"cronologia media\" dal 2112 al 2095 a.C., secondo la \"cronologia corta\" dal 2047 al 2030 a.C.). Fu il fondatore della Terza dinastia di Ur.\nPresa del potere ed estensione del regno.\nUr-Nammu inizialmente govern\u00f2 Ur come \"ensi\" (ossia governatore) nominato dal re di Uruk che aveva sconfitto i Gutei, Utukhegal. Dopo la morte di quest'ultimo, si proclam\u00f2 re di Ur e sottomise Uruk e le altre citt\u00e0 della Mesopotamia meridionale e fece di Ur la capitale di un vasto regno. L'unico episodio bellico esplicitamente attestato (nel prologo al codice tramandato a suo nome) riguarda la sua vittoria su Nammahani, l'\"ensi\" di Lagash e Umma che aveva collaborato con i Gutei. Poich\u00e9 per\u00f2 iscrizioni con il suo nome sono state trovate fino a Tell Brak, in Siria settentrionale, dobbiamo supporre che abbia condotto campagne militari estendendo notevolmente lo stato verso nord.\nUr-Nammu si proclam\u00f2 \"re di Ur, re di Sumer e di Akkad\", titolo che fu conservato dai suoi successori e sembra voler riconoscere la parit\u00e0 tra le due componenti etnico-linguistiche dello stato: il sud sumerico e il nord accadico.\nCon Ur-Nammu inizia la costruzione dello stato centralizzato che sar\u00e0 portata a termine dal figlio Shulgi. Egli non riunisce in s\u00e9 le regalit\u00e0 delle varie citt\u00e0, ma nomina governatori di sua fiducia per governarle.\nAttivit\u00e0 pacifiche.\nTra le tante opere edilizie realizzate (Ur fu quasi ricostruita ex novo) vi sono molti templi: non solo la grande ziggurat di Ur (e la sua stele, di cui rimane qualche frammento), ma anche templi eretti in altre citt\u00e0 agli dei locali. Ur-Nammu cur\u00f2 in modo particolare la manutenzione del sistema dei canali e bonific\u00f2 zone paludose. Durante il suo regno fu anche organizzato un catasto generale di tutto lo stato.\nIl codice.\nUr-Nammu \u00e8 ricordato soprattutto per il suo codice di leggi (il Codice di Ur-Nammu), il pi\u00f9 antico fino ad oggi conosciuto, che precede di tre secoli quello di Hammurabi. Il codice, oltre a prevedere le pene per diversi reati, stabilisce le misure standard di capacit\u00e0 e di peso. Attualmente diversi studiosi, sulla base soprattutto di indizi grammaticali, propendono tuttavia ad attribuire il codice al figlio di Ur-Nammu, Shulgi.\nLa morte.\nLa morte di Ur-Nammu \u00e8 celebrata in un inno di lamentazione che, pi\u00f9 delle gesta compiute dal sovrano in vita, si diffonde sull'accoglienza riservatagli dagli dei dopo la morte e sulle funzioni assegnategli negli Inferi."}
{"id": "637278", "revid": "1458600", "url": "https://it.wikipedia.org/wiki?curid=637278", "title": "Vincenzo Cerami", "text": " \u00c8 stato candidato all'Oscar nel 1999 per aver sceneggiato \"La vita \u00e8 bella\" con Roberto Benigni, col quale ha collaborato altre volte come per la realizzazione del libro Johnny Stecchino tratto dall'omonimo film.\nBiografia.\nNacque a Roma il 2 novembre 1940 da genitori siciliani. A Ciampino dove frequent\u00f2 le scuole medie ebbe come professore di Lettere Pier Paolo Pasolini, la cui personalit\u00e0 eserciter\u00e0 su di lui una forte influenza.\nLetteratura.\nNel 1976 pubblica il suo primo romanzo \"Un borghese piccolo piccolo\", feroce e grottesca satira delle frustrazioni piccolo-borghesi, che l'anno successivo avr\u00e0 una fortunata trasposizione cinematografica ad opera di Mario Monicelli con Alberto Sordi nel ruolo del protagonista Giovanni Vivaldi.\nSeguono \"Amorosa presenza\" (1978), il romanzo in versi \"Addio Lenin\" (1981), \"Ragazzo di vetro\" (1983), \"La lepre\" (1988), romanzo storico-fantastico, vincitore del Premio Nazionale Letterario Pisa sezione Narrativa, e del Premio Bergamo; \"L'ipocrita\" (1991), \"La gente\" Premio Procida-Isola di Arturo-Elsa Morante (1993), \"Il signor Novecento\" (1994), racconto musicale realizzato con Nicola Piovani con il quale realizza anche lo spettacolo teatrale \"Romanzo musicale\" (1998); \"Consigli a un giovane scrittore\" (1996), divertita escursione nel mondo della scrittura; \"Fattacci\" (1997), in cui Cerami racconta e analizza quattro delitti saliti alla ribalta della cronaca italiana; \"Fantasmi\", 2001, Premio Nazionale Rhegium Julii; la raccolta di racconti \"La sindrome di Tourette\" e il romanzo \"L'incontro\" (2005); \"Vite bugiarde\" (2007).\nCinema e teatro.\nParallelamente procede la sua attivit\u00e0 di sceneggiatore (Bellocchio, Amelio, Albanese, Benigni, con il quale ha pubblicato nel 1998 \"La vita \u00e8 bella\", Bertolucci e altri) e di commediografo (\"L'amore delle tre melarance\"; \"L'enclave des Papes\", 1984; \"Sua maest\u00e0\", 1986; \"Ring\", 2000). Nel 1990 gli viene conferito il Premio Flaiano per la sceneggiatura.\nAltre attivit\u00e0.\nIn giovent\u00f9 Cerami fu un rugbista; nel ruolo di tre quarti centro milit\u00f2 nel Frascati e fu convocato nella selezione nazionale giovanile, poi interruppe la carriera a causa di un incidente di gioco. \u00c8 stato docente presso l'Universit\u00e0 La Sapienza, la Pontificia Universit\u00e0 Gregoriana, l'Universit\u00e0 Cattolica di Lovanio e l'ACT MULTIMEDIA, una scuola di cinema a Cinecitt\u00e0. Ha avuto due figli: l'attrice Aisha, nata dall'unione con la prima moglie - l'attrice statunitense Mimsy Farmer - e Matteo, regista, avuto invece con la seconda moglie Graziella Chiarcossi, cugina di Pier Paolo Pasolini.\nNel 2007 \u00e8 nominato Responsabile nazionale Cultura nella Segreteria nazionale del Segretario del Partito Democratico Walter Veltroni, mentre dal 9 maggio 2008 al 21 febbraio 2009 ricopre il ruolo di Ministro dei Beni e delle Attivit\u00e0 Culturali nel Governo ombra del Partito Democratico del 2008-2009, in opposizione al quarto di Berlusconi. Nel giugno dello stesso anno ha ricevuto l'incarico di assessore alla cultura al comune di Spoleto dal sindaco Daniele Benedetti. Muore il 17 luglio 2013 a Roma all'et\u00e0 di 72 anni dopo una lunga malattia.\nOpere.\nNel 2020 l'Editore Garzanti ha intrapreso il progetto di ripubblicazione dell'intera opera di Vincenzo Cerami."}
{"id": "637279", "revid": "5456", "url": "https://it.wikipedia.org/wiki?curid=637279", "title": "Urnamma", "text": ""}
{"id": "637280", "revid": "2036605", "url": "https://it.wikipedia.org/wiki?curid=637280", "title": "Ardaburio (console 447)", "text": "Biografia.\nEra figlio di Ardaburio Aspare e quindi di origine alana e di religione ariana; aveva due fratelli, Ermenerico e Giulio Patrizio, e una figlia, Godistea.\nAll'epoca del consolato del padre, nel 434, era pretore, probabilmente a Costantinopoli.\nNel 447 resse il consolato.\nAll'inizio del regno dell'imperatore d'Oriente Marciano, tra il 450 e il 453, riport\u00f2 una vittoria su alcuni barbari in Tracia. Come ricompensa per questo servizio, nel 453 l'imperatore nomin\u00f2 il \"patricius\" Ardaburio \"magister militum per Orientem\". In quello stesso anno combatt\u00e9 contro i Saraceni nei pressi di Damasco, iniziando poi con loro i negoziati di pace. Dopo questo evento non fu impegnato in altri conflitti e si diede alla bella vita, passando il proprio tempo con attori. Alla morte di Marciano, nel 457, Ardaburio e Aspare si impegnarono affinch\u00e9 salisse al trono Leone I. Alla morte di Simeone Stilita, nel 459, invi\u00f2 alcuni soldati goti a proteggere il corpo dai cacciatori di reliquie e a scortarlo fino ad Antiochia.\nArdaburio inizi\u00f2 a tenere comportamenti tendenti al tradimento. Nel 466 fu deposto dalla carica di \"magister militum\"; la ragione fu l'accusa, da parte di Zenone, di aver scritto delle lettere alla corte persiana, con intento di tradire l'imperatore. \u00c8 indiziato, assieme al padre, di aver convinto il generale Basilisco a far fallire la spedizione contro i Vandali (468). Per volere dell'imperatore assassin\u00f2 il capotrib\u00f9 goto Bigelis; ma quando, nel 469 o 470, il generale Anagaste, che si era ribellato all'imperatore, si riconcili\u00f2 con Leone, rivel\u00f2 che era stato Ardaburio a istigarlo alla rivolta.\nNel 471 Leone, temendo che Aspare e Ardaburio stessero tramando contro di lui e contro il suo generale e genero Zenone (forse parente del precedente Zenone), ordin\u00f2 che fossero entrambi uccisi."}
{"id": "637283", "revid": "1610933", "url": "https://it.wikipedia.org/wiki?curid=637283", "title": "Gabbiano roseo", "text": ""}
{"id": "637285", "revid": "1543377", "url": "https://it.wikipedia.org/wiki?curid=637285", "title": "Supermercati GS", "text": "Supermercati GS S.p.A. \u00e8 stata una societ\u00e0 della grande distribuzione alimentare italiana, operante su larga scala nel territorio nazionale fino alla fine del 2010, quando il marchio GS \u00e8 stato sostituito dall'insegna Carrefour.\nStoria.\nAnni sessanta.\nNel 3 maggio 1960 Marco Brunelli e Guido Caprotti fondano a Milano la Romana Supermarkets SpA. Nel maggio del 1961 viene aperto il primo supermercato a Roma. Nel giro di pochi anni vengono aperti altri punti vendita a Milano. Nell'ottobre 1962 la sede legale viene trasferita a Roma.\nNel 1966 Brunelli e Caprotti vendono il controllo del gruppo, cedendo una quota pari al 60% alla societ\u00e0 SME, allora del gruppo IRI. La societ\u00e0 venne rinominata \"Societ\u00e0 Generale Supermercati\" (SGS).\nAnni settanta e ottanta.\nLa SGS acquista nel 1972 la \"SIAS - Societ\u00e0 Italo Americana Supermarkets\", che operava con il marchio \"Supermercati Stella\". Nel 1975 la SME acquisisce il restante 40% della societ\u00e0.. Nel 1975 nasce la \"SI.CO\" e con lei la formula del discount alimentare con insegna \"SUPER SCONTO\", che avr\u00e0 la sua piena e massima espansione in Liguria, interessando anche Lombardia, Piemonte e Campania. Dal 1975 al 1994 l'espansione della SGS avviene attraverso l'apertura di nuovi punti vendita, anche in altre regioni e, soprattutto, con l'acquisizione di altre catene di distribuzione quali la \"Conti\" di Torino nel 1989 e \"Extramarket\" nel 1990.\nAnni novanta.\nNel 1991 viene aperto il primo ipermercato del gruppo con insegna \"Ipermondo\" a Roma nel centro commerciale \"La Romanina\", mentre due anni dopo si avvia il franchising GS, successivamente nel 1994 vengono acquisite la \"Serio\" e la \"Lira Supermercati\" di Genova, mentre l'anno successivo apre il primo \"Iperstore GS\" a Gallarate nel centro commerciale \"Malpensa Uno\".\nSchemaventuno, la societ\u00e0 finanziaria di Del Vecchio e Benetton acquista nel 1995 la SME e, conseguentemente, le sue controllate, fra cui SGS che nel frattempo ha acquistato gli ipermercati a insegna \"Euromercato\". Due anni dopo avviene la fusione tra SGS, SME e Schemaventuno da cui nasce il \"Gruppo GS\", che rinnova il suo logo e che, nello stesso anno, firma un accordo con il gruppo francese \"Promod\u00e8s\", permettendo a GS di controllare \"Gruppo G\" di Torino (Famiglia Garosci) che detiene, fra gli altri, anche l'insegna \"D\u00ec per D\u00ec\", nonch\u00e9 di estendere in Italia l'insegna Continente per gli ipermercati gi\u00e0 sperimentata in Piemonte. Con lo stesso accordo GS entra in partecipazione con \"Finiper\".Successivamente, nell'aprile 1997, i cinque \"Extramarket\" vengono trasformati in \"Iperstore GS\". Il 1998 \u00e8 l'anno dell'ingresso nel business dell'ingrosso con l'acquisizione delle insegne \"Docks Market e Grossiper\"; intanto anche i supermercati \"Mega\" diventano supermercati GS.\nAnni 2000.\nIl 16 marzo 2000 Carrefour, secondo gruppo mondiale della grande distribuzione che aveva preso il controllo di \"Promod\u00e8s\", acquisisce il 100% del \"Gruppo GS\", che diventa cos\u00ec \"GS S.p.A.\". Un anno dopo, si estende a livello nazionale l'insegna piemontese D\u00ec per D\u00ec, destinandola soprattutto ai punti di vendita di vicinato e all'affiliazione di piccole superfici indipendenti, e viene lanciato il marchio \"1\" per i prodotti a basso costo.\nA fine 2007, a seguito della riorganizzazione internazionale di \"Carrefour\", si \u00e8 deciso di dismettere gradualmente le insegne \"D\u00ec per D\u00ec\", assegnando l'insegna GS alle superfici pi\u00f9 grandi e l'insegna \"GS Express\" a quelle pi\u00f9 piccole. Parallelamente gli \"Iperstore GS\", ovvero le superfici assimilabili a ipermercati, hanno ricevuto l'insegna \"Carrefour\", che designa gli ipermercati di dimensioni minori (attorno ai 2600\u00a0m\u00b2).\nIn seguito, in linea con gli orientamenti del mercato francese, vi \u00e8 stato un cambio di strategia: le superette \"D\u00ec per D\u00ec\" hanno assunto l'insegna \"Carrefour Express\" (entro il 2010), mentre anche i supermercati GS sono diventati \"Carrefour Market\". I mini iper invece hanno mantenuto la denominazione \"Carrefour\". I primi cambi di insegna sono avvenuti a partire da fine 2009 ed hanno inizialmente riguardato, per quanto riguarda le superette, alcune importanti citt\u00e0 del Nord Italia (Milano, Torino e Genova) e per i supermercati Milano e il suo hinterland convertendo l'intera rete entro la fine del 2010.\nPresenza sul territorio italiano.\nIl gruppo, prima che Carrefour Italia ne dismettesse le insegne, contava 439 supermercati e 29 tra Iperstore, Superstore e Spesaidea. La controllata D\u00ec per D\u00ec contava 995 superette.\nInfluenza culturale.\nSupermercati GS \u00e8 stata utilizzata come set per riprese di alcuni film:"}
{"id": "637286", "revid": "72396", "url": "https://it.wikipedia.org/wiki?curid=637286", "title": "Storia dell'Unione matematica italiana", "text": "La storia dell'Unione matematica italiana (UMI) ha avuto inizio nel 1922, anno che segna la nascita dell'associazione.\nIl 31 marzo di quell'anno, infatti, Salvatore Pincherle, illustre matematico dell'Universit\u00e0 di Bologna, invi\u00f2 a tutti i matematici italiani una lettera in cui progettava l'istituzione di una societ\u00e0 matematica nazionale.\nNel giugno dello stesso anno fu pubblicato il primo fascicolo, ancorch\u00e9 in veste provvisoria, del futuro \"Bollettino\".\nLa creazione di una tale societ\u00e0 fu ispirata da analoghe iniziative in altri paesi quali ad es. la Soci\u00e9t\u00e9 math\u00e9matique de France (1872), la Deutsche Mathematik Vereinigung (1891), l'American Mathematical Society (1891) e, soprattutto, l'International Mathematical Union (1920).\nI pi\u00f9 importanti matematici dell'epoca \u2014 fra tutti, Luigi Bianchi e Vito Volterra \u2014 incoraggiarono l'iniziativa di Pincherle anche inviando personalmente articoli per il futuro Bollettino.\nCirca 180 matematici risposero alla lettera di Pincherle e nel dicembre dello stesso anno, si tenne una prima riunione e furono varati i primi atti statutari. Da allora l'Unione matematica \u00e8 passata dai 400 membri nel 1940 ai circa 2500 del XX secolo. La sede sociale \u00e8 rimasta a Bologna, presso l'attuale Dipartimento di matematica.\nUn primo, esaltante, risultato della nascita dell'Unione matematica italiana fu l'organizzazione del Congresso internazionale di matematica a Bologna nel 1928: non solo per la perfetta organizzazione dell'incontro ma soprattutto per il fatto che Pincherle fu forte sostenitore della possibilit\u00e0 di mettere insieme, e di far confrontare sui temi della matematica, personalit\u00e0 che fino a pochi anni prima si erano combattute aspramente nell'ambito della prima guerra mondiale.\nTale progetto, anche se all'inizio fu politicamente osteggiato da molti paesi, ebbe un grande successo tant'\u00e8 che anche la delegazione tedesca (formata da 76 matematici) era presente al convegno insieme ai 56 francesi, 52 statunitensi ed altri (per un totale di 840 partecipanti).\nL'Unione matematica italiana ha lo scopo di seguire, promuovere e divulgare lo sviluppo delle scienze matematiche e delle loro applicazioni diffondendone i risultati e non ha fini di lucro. L'UMI \u00c8 costituita in ente morale (r. decreto 15 ottobre 1923, n. 2384).\nAttivit\u00e0 statutarie.\nDallo statuto, si evince che, per il conseguimento dei suoi fini, l'Unione matematica italiana:\nCommissioni scientifiche.\nTriennio 1932-1935.\nComitato di redazione del \"Bollettino\"\nTriennio 1935-1938.\nCommissione Scientifica"}
{"id": "637290", "revid": "1718925", "url": "https://it.wikipedia.org/wiki?curid=637290", "title": "Fondi", "text": "Fondi \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl nucleo urbano di Fondi \u00e8 situato nel Sud pontino a circa a sud di Latina e a met\u00e0 strada tra Roma e Napoli. L'omonima piana si distende ai piedi dei Monti Aurunci ed Ausoni, che la chiudono su tre lati, ed \u00e8 aperta a sud verso il mar Tirreno. I rilievi circostanti, culminanti nel Monte delle Fate (1090 m, detto anticamente Tifata, come un monte nei pressi di Capua) e nel monte Calvilli (1102 m), alimentano le falde idriche della piana, che risulta ricchissima di acqua, come testimonia la presenza di oltre venti sorgenti e tre laghi. Tale abbondanza idrica ha reso necessarie periodiche opere di bonifica, che si conclusero solo nella prima met\u00e0 del Novecento, per trasformare gradualmente il territorio paludoso in una fertile zona agricola.\nIl lago di Fondi (ora compreso nell'area del Monumento naturale del lago di Fondi), a forma di arco lunare con superficie di circa 3,8\u00a0km\u00b2, rappresenta un esempio significativo di lago costiero. Infatti, grazie alla comunicazione con il mare tramite due canali, il Sant'Anastasia e il Canneto, le maree vi stabiliscono una costante alternanza di acque dolci e salate. Gli altri due laghi costieri presenti nella piana di Fondi prendono il nome di lago Lungo e lago San Puoto.\nClima.\nil clima fondano \u00e8 prevalentemente marittimo, con estati calde ed afose ed inverni freddi ed umidi. In questa citt\u00e0, dato che \u00e8 protetta dai Monti Aurunci ed Ausoni, il clima di solito \u00e8 temperato e raramente ci sono precipitazioni di carattere nevoso.\nStoria.\nIn et\u00e0 preromana il territorio di Fondi era abitato dagli Aurunci e successivamente dai Volsci. Di questo periodo abbiamo pochissime informazioni: solo di recente \u00e8 stato possibile individuare il sito della Fondi preromana, un piccolo insediamento d'altura fortificato con una imponente cinta di mura (in localit\u00e0 \"Pianara\").\nIl primo riferimento storico alla citt\u00e0 di \"Fundi\" risale al IV secolo a.C., quando essa ricevette, insieme a Formia, la cittadinanza romana senza diritto di voto (\"civitas sine suffragio\": nel 338 a.C. secondo Livio, nel 332-1 secondo Velleio Patercolo). Dopo il fallimento di un tentativo di rivolta guidato da Vitruvio Vacco (330 a.C.), Fondi rimase una prefettura romana e successivamente (188 a.C.) ricevette la piena cittadinanza, passando a un governo retto da tre edili. In epoca imperiale una parte del suo territorio era entrata a far parte del demanio imperiale, probabilmente a causa dei possedimenti della famiglia di Livia Drusilla, seconda moglie dell'imperatore Augusto e madre di Tiberio, nata a Fondi, come testimoniano un passo dello storico romano Svetonio e alcune epigrafi.\nFondi \u00e8 inoltre menzionata nelle fonti antiche per un'importante produzione vinicola comprendente il \"Fundanum\" e soprattutto il prestigioso Cecubo, un vino rosso che fu esaltato in poesia da Orazio e Marziale, e descritto come uno dei migliori vini dell'epoca da Plinio il Vecchio.\nL'importanza di Fondi in et\u00e0 antica \u00e8 stata determinata anche dalla costruzione della via Appia, iniziata nel 312 a. C.\nLa citt\u00e0 era anche dotata di un anfiteatro situato poco fuori delle mura, a nord della porta che si apriva in direzione di Roma.\nDucato di Fondi.\nLa funzione di Fondi come valido presidio ai confini del territorio romano fu ripresa in epoca medievale, quando la citt\u00e0, sede vescovile almeno dal V secolo e inquadrata in un importante \"patrimonium\" della Chiesa di Roma, venne formalmente donata nel 915 da papa Giovanni X all'ipato Giovanni, figlio di Docibile I fondatore del ducato di Gaeta. Per alcuni decenni la citt\u00e0 fece parte del ducato gaetano, ma dal 984 fino al 1140 fu centro di un'entit\u00e0 indipendente, il ducato di Fondi, governato da un ramo cadetto dei Docibilidi, la famiglia dei duchi di Gaeta discendenti dall'ipato Docibile I. Da quel momento questa zona, oggi parte del Lazio meridionale, gravit\u00f2 verso Sud e nel 1130 fu annessa dai Normanni al \"Regnum Siciliae\", poi Regno di Napoli, divenendo un'area di confine con lo Stato Pontificio fino all'Unit\u00e0 d'Italia.\nContea di Fondi.\nLa contea di Fondi fu un'entit\u00e0 politica del Regno di Napoli, creata intorno al 1142 dai Normanni, che la concessero alla famiglia Dell'Aquila, di origine normanna. Pass\u00f2 quindi per matrimonio (1299) ai Caetani, che ne fecero per circa due secoli la capitale dei loro feudi napoletani e l'arricchirono di monumenti e opere d'arte di grande pregio artistico. Nel 1378 Onorato I Caetani (1336-1400) ospit\u00f2 nel suo palazzo di Fondi il conclave che elesse l'antipapa Clemente VII, in opposizione al legittimo pontefice Urbano VI (Scisma d'Occidente). Il saccheggio ad opera dei turchi, guidati nel 1534 da Khayr al-Din detto \"il Barbarossa\", provoc\u00f2 il declino della citt\u00e0.\nAgli inizi del Seicento un'epidemia di malaria, alimentata dall'estendersi delle aree paludose, colp\u00ec la zona riducendo in poco tempo la popolazione di Fondi da circa 2.000 unit\u00e0 a sole 332 persone e trasformando le campagne in lande deserte.\nFondi faceva parte della provincia di Terra di Lavoro del Regno di Napoli (poi Regno delle Due Sicilie), al confine con lo Stato Pontificio, dal 1806 e fino al 1861 fu capoluogo di Circondario nell'ambito del distretto di Gaeta.\nNel 1861 Fondi fu annessa al Regno di Sardegna (e poi Regno d'Italia). Pur dopo la soppressione del distretto di Gaeta, Fondi continu\u00f2 a far parte del territorio della provincia di Terra di Lavoro come capoluogo di mandamento nell'ambito del circondario di Gaeta.\nNel 1927 il regime fascista, nell'ambito del riordino amministrativo che port\u00f2 alla creazione delle regioni Lazio e Campania, soppresse la provincia di Terra di Lavoro, assegnando Fondi e la gran parte del circondario di Gaeta alla provincia di Frosinone, poi a quella di Roma.\nNel 1934 fu istituita la provincia di Littoria, con capoluogo Littoria (oggi Latina), citt\u00e0 simbolo delle bonifiche fasciste. La nuova provincia fu creata unendo all'Agro Pontino vero e proprio i territori ex campani dei comuni da Fondi a Castelforte (Formia, Gaeta, Minturno, ecc).\nLa comunit\u00e0 ebraica di Fondi.\nLa presenza di una comunit\u00e0 ebraica a Fondi \u00e8 attestata a partire dall'epoca romana fino alla met\u00e0 del XVI secolo.\nLa presenza ebraica \u00e8 documentata da due iscrizioni funerarie di epoca romana. Nel 1280 \u00e8 nuovamente attestata da documenti di archivio: nel Trecento una delle attivit\u00e0 principali degli ebrei di Fondi era la tintura dei panni; alla fine del secolo \u00e8 documentata la residenza di un nucleo di ebrei nei pressi della chiesa di S. Maria Assunta, non lontano dalla piazza principale della citt\u00e0. Agli inizi del Cinquecento la comunit\u00e0 ebraica fondana contava 13 famiglie (circa 80 individui) che si ridussero a 3 famiglie nel 1511, anno del primo bando di espulsione degli ebrei dal Regno di Napoli. Prima della loro definitiva migrazione da Fondi (1541) gli ultimi ebrei fondani risiedettero nel quartiere detto Giudea, presso la piazza dell'Olmo Perino, che conserva ancora fino ad oggi la sua struttura originaria.\nRichiesta di scioglimento del consiglio comunale (2008).\nL'8 settembre 2008 il prefetto di Latina Bruno Frattasi chiese al Ministero dell'Interno, ai sensi della legge contro le infiltrazioni mafiose negli enti locali, lo scioglimento del consiglio comunale di Fondi e il commissariamento del Comune. Secondo la relazione della prefettura, sussistevano chiare connessioni tra \u00absoggetti legati per via parentale anche a figure di vertice del comune di Fondi\u00bb e alcuni i membri di organizzazioni di stampo mafioso legate a Cosa Nostra, alla 'ndrangheta e al clan dei Casalesi: tali connessioni erano alla base \u00abdell'inosservanza sistematica della normativa antimafia\u00bb da parte dell'amministrazione comunale e \u00abdell'agevolazione di interessi economici di elementi contigui alla criminalit\u00e0 organizzata\u00bb, anche se tali circostanze non furono mai riscontrate e confermate da atti giudiziari. Per mesi il governo non diede esecuzione alla richiesta, nonostante le numerose inchieste giornalistiche e le interrogazioni parlamentari presentate dai partiti di opposizione. Nell'agosto 2009 il presidente del consiglio Silvio Berlusconi dichiar\u00f2 che l'assenza di inchieste a carico di membri della giunta o del consiglio comunale faceva ritenere inopportuno al governo il decreto di scioglimento.\nSolo il 2 ottobre 2009, dopo decine di rinvii della decisione da parte del Consiglio dei Ministri, il sindaco Luigi Parisella e i consiglieri di maggioranza presentarono autonomamente le loro dimissioni vista l'impasse del Governo.\nMonumenti e luoghi d'interesse.\nArchitetture civili.\nL'impianto del centro storico presenta il classico schema romano a due assi ortogonali (decumano e cardine), racchiuso in una cerchia quadrangolare di mura, di cui sono visibili ampi tratti in \"opus poligonale\" e in \"incertum\", integrate da torri di epoca successiva. Il decumano principale coincide con il tratto urbano della via Appia, proveniente da Terracina e diretta a Itri, mentre l'antico foro \u00e8 conservato dall'attuale piazza della Collegiata.\nIl Palazzo Caetani (o Palazzo del Principe), eretto nel XIV secolo e ristrutturato dal conte Onorato II tra il 1466 e il 1477, \u00e8 opera di maestranze influenzate dallo stile dell'architetto catalano Matteo Forcimanya. I suoi portali, le finestre, il cortile e i loggiati costituiscono una interessante sintesi di elementi angioini, gotico-catalani e rinascimentali.\nAltro.\n\"Fontana dell'arancio\", nell'obelisco di piazza della Repubblica, scultura in pietra di Peppino Quinto.\n\"Fontana monumentale\" (sec. XIX), collocata fino al secondo dopoguerra in una piazzetta del centro storico, fu riallestita in ora in piazza dell'Unit\u00e0 d'Italia su progetto dello scultore Peppino Quinto, autore anche della scultura \"Omaggio a Giulia Gonzaga\" (1971), situata nella la vasca superiore e trafugata alla fine degli Anni Settanta.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di persone. Le nazionalit\u00e0 pi\u00f9 rappresentate erano:\nCultura.\nArte.\nFondi compare, sia come citazione sia come luogo di svolgimento di alcune avventure, nel romanzo \"La ciociara\" di Alberto Moravia (1957).\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 3.097 imprese operanti nel territorio comunale, che rappresentavano il 7,88% del totale provinciale (39.304 imprese attive), hanno occupato 7.935 addetti, il 6,49% del dato provinciale (122.198 addetti); in media, ogni impresa nel 2015 ha occupato due persone (2,56).\nInfrastrutture e trasporti.\nStrade.\nIl comune \u00e8 attraversato dalla SS7 Via Appia e dalla SS637 Fondi-Lenola. \u00c8 servito, nella parte costiera, dalla SR213 Flacca che collega la citt\u00e0 di Terracina con la citt\u00e0 di Formia.\nFerrovie.\nFondi \u00e8 sede di una stazione ferroviaria denominata \u201cFondi-Sperlonga\u201d, situata lungo la linea ferrovia Roma-Formia-Napoli.\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nSport.\nCalcio.\nNel comune ha sede lai societ\u00e0 di calcio:A.S.D. Fondi Calcio che milita in 1\u00aa Categoria i Colori Sociali sono il Rosso Blu gioca le partite casalinghe nello Stadio \"Domenico Purificato\""}
{"id": "637292", "revid": "767487", "url": "https://it.wikipedia.org/wiki?curid=637292", "title": "Ricci DJ", "text": "Carriera.\nAgli inizi degli anni ottanta lavor\u00f2 come disc jockey proponendo rock di gruppi degli anni settanta. Inizi\u00f2 la sua carriera come DJ al \"Big Club\", poi pass\u00f2 allo \"Small\" dove suon\u00f2 rock, new wave e punk rock assieme a Red Ronnie.\nNegli anni novanta pass\u00f2 alla techno, suonando in vari locali in Italia (fra cui il \"Cocoric\u00f2\" di Riccione dove era \"resident DJ\" con DJ Cirillo) e all'estero (tra cui la \"Love Parade\" di Berlino e lo \"Space\" di Ibiza). In quegli anni lavor\u00f2 anche per Radio Italia Network e altre radio italiane.\nNel 1990 inizi\u00f2 la sua carriera di producer e remixer con il brano \"Do It!\", a cui sono seguiti \"Carico, Carico, Carico\" (1991) e \"Attenzione/Tituta\" (1992).\nNel 1992 entr\u00f2 con Carlo Andrea Raggi (DJ Cirillo) nel gruppo dei Datura, realizzando pezzi come \"Devotion\", \"Fade To Grey\", \"El Sue\u00f1o\", \"The 7th Hallucination\". Nello stesso anno collabor\u00f2 anche con Davide Rizzatti nel progetto Ramirez producendo \"Orgasmico\", \"Terapia\" (uscita nel 1993) e \"La Musika Tremenda\" e sempre con Davide Rizzatti ed Elvio Moratto realizz\u00f2 \"La Pastilla Del Fuego\" e \"La Fuerza Pagana\".\nNel 1993 fu impegnato di nuovo con Davide Rizzatti ed Elvio Moratto nel progetto \"Dance Or Die\" con il pezzo \"Satisfy\" (1993); torn\u00f2 a collaborare con Ciro Pagano e Stefano Mazzavillani (Datura) nel brano \"Pessa Pessa\". Nel 1994 nacque \"Sex Drive\" dal Progetto Glam, cantata da Pete Burns.\nNel 1995, Testoni fu autore di \"Steel Wheel\" e \"Musica\", contenuti nel singolo \"Ricci '95\"; insieme a Rexanthony scrisse i brani \"Nytzer Ebb\", \"The Symbol\" e \"Cocoric\u00f2\" (che porta il nome della discoteca); sempre nello stesso anno realizz\u00f2 varie collaborazioni con Andrea Doria (DJ) per \"Sgam Sgam\", \"Hardtraxx\", \"Cape Fear\", \"Funk &amp; Jam\" e \"Light My Fire\". Nel mix in vinile \"Baraonda\" di Ramirez escono anche 2 versioni di Ricci DJ: lo \"Structure mix\" e l\"'Adrenalina mix\".\nNel 1996 partecip\u00f2 al progetto Neutopia con \"Electro Sound Generator\" e pubblic\u00f2, con il Progetto Glam \"You Got Me Thinking\" (cantata da Jimy Polo), un remix del pezzo \"Blob\" di Sinus e uno sul pezzo di Plastix \"Brr-Babba\".\nNel 1997 uscirono \"Lofty Journey\" e \"X-Clone\". Il 1998 lo vide impegnato nelle tre versioni remix del pezzo \"La Locura\" e \"Bomba\". Nel 1999 diede vita a \"Jay Punker\", \"Shooz\", \"The Game\" e \"Killing Machine\".\nAttualmente il figlio Ivan Testoni in arte \"Ricci Jr\", ripropone \"DJ set\" storici con vecchi brani \"old school\"."}
{"id": "637297", "revid": "287204", "url": "https://it.wikipedia.org/wiki?curid=637297", "title": "Il vile villaggio", "text": "Il vile villaggio (\"The Vile Village\") \u00e8 il settimo libro della serie \"Una serie di sfortunati eventi\", scritta da Lemony Snicket.\nLa trama.\nQuesta volta i fratelli Baudelaire saranno affidati ad un intero villaggio. Infatti Arthur Poe iscrive i ragazzi al progetto \"Ci vuole un villaggio per allevare un bambino\", che consiste nell'adozione da parte di un intero villaggio di un bambino. I bambini, avendo la possibilit\u00e0 di scegliere un villaggio, scelgono V.F., credendolo essere un luogo connesso al loro mistero. Dopo un disagevole viaggio in autobus e una lunga camminata i ragazzi arrivano alla citt\u00e0, che scoprono piena di corvi nerissimi. Arrivati al municipio fanno la conoscenza del consiglio degli anziani che presenta ai ragazzi il nuovo agente di polizia della citt\u00e0, l'agente Luciana, di cui non vedono il volto coperto dal casco. Inoltre il consiglio li avvisa delle tantissime ed assurde regole della citt\u00e0 e li avverte che avrebbero dovuto compiere le faccende di tutto il villaggio. I ragazzi avrebbero vissuto a casa del tuttofare Hector. I ragazzi scoprono subito che Hector \u00e8 una persona molto piacevole anche se \u00e8 estremamente terrorizzato dal consiglio degli anziani. Hector li avvisa che V.F. sta per \"Villaggio dei Fanatici\", infatti gli abitanti del villaggio erano fissati con i corvi e gli orfani si rendono cos\u00ec conto che non era quello il V.F. su cui avrebbero dovuto indagare. In pi\u00f9 Hector si offre di aiutare i ragazzi a trovare i trigemini Pantano e gli rivela di avere una biblioteca ed un laboratorio segreto. Infatti il consiglio aveva reso proibiti i libri, gli attrezzi e molte altre cose piacevoli. Inoltre Hector vive vicino ad un albero, l'albero Maipi\u00f9, dove i corvi vanno a dormire durante la notte, sotto il quale Hector aveva trovato un biglietto con su scritto:\n&lt;poem&gt;\n\"Forzati siamo qui per gli zaffiri\"\n\"Ors\u00f9, soccorrete i vostri amici\"\n&lt;/poem&gt;\nI Baudelaire riconoscono subito lo stile di Isadora Pantano e intuiscono che probabilmente i loro amici erano nascosti sull'albero. Passano perci\u00f2 tutta la notte ad osservare l'albero nella speranza di vedere qualche movimento ma non si accorgono di nulla. La mattina dopo sotto l'albero spoglio trovano un altro biglietto con su scritto:\n&lt;poem&gt;\n\"Non prima dell'alba parlar noi possiamo\"\n\"Tacer\u00e0 tutta notte questo becco gramo\"\n&lt;/poem&gt;\nI ragazzi non possono fare nulla e vanno a sbrigare le faccende del villaggio insieme ad Hector. Mentre compiono il loro lavoro due anziani li avvisano che il conte Olaf \u00e8 stato catturato, ma presto si rendono conto che ad essere catturato non era stato Olaf, ma solo un tizio con lo stesso tatuaggio alla caviglia. Quest'uomo dice di chiamarsi Jacques Snicket e di conoscere i genitori dei Baudelaire. I ragazzi tentano disperatamente di far capire al villaggio che quello non era Olaf, ma non possono fare nulla e Jacques viene condannato a morte al rogo. L'esecuzione sarebbe avvenuta l'indomani. I ragazzi tentano di trovare un modo di aiutare il povero Jacques e riescono ad organizzare un piano che comprende la fuga con un enorme casa mobile volante inventata da Hector. L'indomani trovano un altro biglietto con su scritto:\n&lt;poem&gt;\n\"A voi il modo iniziale parler\u00e0\"\n\"Nelle prime ore la chiave sar\u00e0\"\n&lt;/poem&gt;\nMa i ragazzi continuano a non capire. Arrivati al villaggio li aspetta un'altra sorpresa: Jacques \u00e8 stato assassinato in cella. Entra in scena a questo punto Olaf, travestito dal detective Dupin, che con false prove accusa i Baudelaire dell'omicidio e li porta in carcere. Hector porta agli orfani di nascosto la poesia che aveva trovato quella mattina e si offre di aiutarli a scappare se fossero riusciti ad evadere. La poesia recitava cos\u00ec:\n&lt;poem&gt;\n\"Attento alle lettere, l'occhio vedr\u00e0,\"\n\"Certo il segreto e gli amici scoprir\u00e0.\"\n&lt;/poem&gt;\nKlaus, che compie tredici anni quel giorno, riesce a decifrare il testo: unendo tutte le prime lettere dei versi veniva formata la parola \"fontana c\", e capisce cos\u00ec che i Pantano sono nascosti nella fontana del villaggio. Grazie ad uno stratagemma i ragazzi riescono ad evadere e a trovare i Pantano. Il villaggio per\u00f2 si accorge della fuga e tutti iniziano ad inseguire i cinque orfani. I ragazzi arrivano alla casa volante di Hector e i due Pantano riescono a scappare, ma i Baudelaire rimangono a terra. I Pantano lanciano dall'alto un bloc notes contenente tutte le informazioni su V.F. ma Olaf-Dupin lo prende al volo con l'arpione. L'arpione causa per\u00f2 la morte di un corvo e il villaggio se la prende con Dupin. Dupin allora scappa insieme a Luciana, che si rivela essere in realt\u00e0 Esm\u00e9 Squalor, la nuova fidanzata di Olaf. Il villaggio si d\u00e0 allora all'inseguimento di Dupin, accusato della morte del corvo, ma sfortunatamente Olaf riesce a fuggire di nuovo. I Baudelaire, ora accusati di omicidio, si danno anche loro alla fuga dopo aver raccolto i resti del bloc notes di Duncan Pantano. Sunny a questo punto riesce per la prima volta a camminare da sola e i Baudelaire, pi\u00f9 soli del solito, si mettono in cammino verso il loro destino."}
{"id": "637300", "revid": "123620590", "url": "https://it.wikipedia.org/wiki?curid=637300", "title": "Wallingford (Oxfordshire)", "text": "Wallingford \u00e8 una piccola citt\u00e0 dell'Inghilterra situata nell'Oxfordshire meridionale.\n\u00c8 situata sulla riva destra del fiume Tamigi fra le citt\u00e0 di Reading a sud e Oxford a nord. Conserva interessanti monumenti medievali, tra cui un ponte ed un castello.\nGli scrittori Agatha Christie e William Blackstone hanno vissuto a Wallingford. Qua \u00e8 nato l'attore Jonathan Bailey.\nStoria.\nImportante punto di passaggio sul fiume Tamigi, la citt\u00e0 venne fortificata in et\u00e0 sassone ed ottenne il diritto di battere moneta. Durante il regno di Alfredo il Grande costituiva, insieme ad altre citt\u00e0 vicine, un \"burh\" (in lingua anglosassone significa \"citt\u00e0 di rinforzo\"), a protezione del Wessex.\nDopo la vittoria di Hastings nel 1066, il sassone Wigod, Signore di Wallingford, consent\u00ec al normanno Guglielmo I d'Inghilterra di entrare in citt\u00e0 ed attraversare il Tamigi, nella sua marcia alla conquista di Londra. Uno dei favoriti di Guglielmo, Robert D'Oyley de Lisieux, spos\u00f2 la figlia di Wigod e rinforz\u00f2 il castello di Wallingford.\nTra il 1135 ed il 1154, dopo la morte di Enrico I d'Inghilterra, il castello divenne un punto strategico nello scontro tra Stefano d'Inghilterra e l'Imperatrice Matilda e nel castello venne firmato il relativo trattato di pace.\nIn seguito, sia Giovanni d'Inghilterra che Riccardo di Cornovaglia ingrandirono il castello; tra le persone che vi furono imprigionate ci sono Edoardo I d'Inghilterra, Margherita d'Anjou ed Owen Tudor, mentre Joan, Contessa di Kent vi mor\u00ec nel 1385.\nDurante la Rivoluzione inglese il castello di Wallingford divenne una roccaforte monarchica, e dopo averlo espugnato Oliver Cromwell ne ordin\u00f2 la distruzione (1652).\nInizialmente Wallingford faceva parte del Berkshire, ma in seguito ad una riorganizzazione dei governi locali fu accorpata al Oxfordshire nel 1974."}
{"id": "637302", "revid": "123726752", "url": "https://it.wikipedia.org/wiki?curid=637302", "title": "Chiesa di Santa Maria dei Servi (Padova)", "text": "La chiesa della Nativit\u00e0 della Beata Vergine Maria ai Servi conosciuta come Santa Maria dei Servi o Servi \u00e8 un edificio religioso trecentesco che si affaccia sulla via Roma (gi\u00e0 Sant'Egidio) a Padova. Gi\u00e0 dei Servi di Maria, \u00e8 attualmente chiesa parrocchiale nel vicariato del Basilica Cattedrale di Santa Maria Assunta retta dall'Ordine dei Servi di Maria. Le chiese di San Canziano e San Luca sono sue sussidiarie. Per un periodo le furono sussidiarie anche le scomparse chiese di San Zilio e di Santa Giuliana. La chiesa conserva opere d'arte insigni tra cui il Crocifisso ligneo opera di Donatello.\nStoria.\nLa chiesa fu edificata tra il 1372 e il 1390 per volere di Fina Buzzaccarini, moglie del principe di Padova Francesco il Vecchio Da Carrara. L'edificio sorse sulle rovine del palazzo di Nicol\u00f2 da Carrara raso al suolo dopo che il proprietario nel 1327 trad\u00ec la signoria schierandosi con gli Scaligeri. Nel 1378, alla sua morte, Fina lasci\u00f2 alla sorella Anna, badessa del convento di San Benedetto, il compito di completare la costruzione della chiesa. Nel 1393 Francesco Novello, figlio di Fina e signore di Padova, affid\u00f2 la chiesa ai Servi di Maria. La chiesa nel XVI secolo fu oggetto di grandi opere di abbellimento soprattutto ad opera di Bartolomeo da Campolongo che costru\u00ec nel 1511 il portico verso la via; furono impiegate le dieci colonne ottagonali di marmo rosso provenienti dalla demolizione della trecentesca Cappella dell'Arca del Santo nella basilica di Sant'Antonio di Padova, in fase di ricostruzione. La chiesa era inserita in un complesso conventuale del quale facevano parte il convento dei Servi di Maria, l'Oratorio di sant'Omobono e quello della fraglia di santa Maria del Parto.\nNel 1807 i Padri Serviti furono allontanati e la chiesa fu confiscata e incamerata nei beni del demanio, fu in seguito posta a parrocchia retta dal clero secolare diocesano. Negli anni '20 del '900 l'interno della chiesa fu oggetto di lavori di ripristino che ne recuperarono l'austero aspetto trecentesco. La chiesa fu restituita alla propriet\u00e0 ecclesiastica solo nel 1963. Di recente \u00e8 stata oggetto di importanti lavori di restauro.\nNel giugno 2014, il vescovo di Padova ha accolto la richiesta del Superiore dell'Ordine dei Servi di Maria di poter far ritorno nella loro storica chiesa dopo 207 anni di reggenza da parte del clero secolare. La consegna di incarico \u00e8 avvenuta il 6 settembre dello stesso anno.\nNella chiesa sono sepolti celebri personaggi: il giurista Paolo da Castro e il figlio Angelo, avvocato concistoriale, il padre servita Girolamo Quaini professore di sacra scrittura allo Studio, il conte Emilio Campolongo e Raimondo Forti medici, Girolamo Olzignani e Ottonello Pasino.\nIl convento ospit\u00f2 fra' Paolo Sarpi.\nDescrizione.\nEsterno.\nL'edificio gotico \u00e8 orientato nord-sud, parallelo alla via. Sulla facciata a capanna mossa da lesene e archetti, che aggetta su un breve sagrato, si apre un elegante portale gotico-lombardesco in pietra di Vicenza e un oculo. Pi\u00f9 monumentale il lato della chiesa, percorso dal portico commissionato da Bartolomeo Campolongo e compiuto nel 1510. Le 10 colonne ottagonali provengono dalla Basilica Antoniana e facevano parte dell'apparato decorativo trecentesco della Cappella dell'Arca, rinnovata in quegli anni. Sotto il portico si apre un grande portale gotico (ultimi decenni del secolo XIV), mosso da conci in marmo bianco e rosso. I battenti, quattrocenteschi, sono intagliati con gusto lombardesco. Lungo la parete tra lesene e archetti si aprono monofore trilobate. L'abside \u00e8 occultata dagli edifici circostanti.\nCampanile.\nIl campanile trecentesco si erge sopra la cappella sul fianco destro ed \u00e8 mosso da lesene e archetti. La cella campanaria \u00e8 illuminata da bifore gotiche. \u00c8 stato restaurato nel 2004. Nell'occasione le campane sono state elettrificate.\nLe campane:\n\u00e8 detta di \"Santa Giuliana\" e porta l'iscrizione: \"Quando un uomo forte e ben armato sta a guardia del suo palazzo, \u00e8 al sicuro quanto egli possiede\" (Luca, 11, 21).\n\u00e8 detta di \"Sant'Egidio\" e porta l'iscrizione: \"Fa risuonare la tua parola come una tromba e dichiara al mio popolo le sue iniquit\u00e0\" (Isaia, 58,1).\n\u00e8 detta della \"Beata Vergine Addolorata\" e porta l'iscrizione: \"Venite, saliamo al monte del Signore\" (Isaia, 2, 1).\nsenza nome e senza iscrizione.\nInterno.\nL'ambiente \u00e8 vasto (57 metri per 17) ed \u00e8 concluso da un'abside a pianta poligonale, fiancheggiata da due cappelle. Negli anni '20 dello scorso secolo l'aula \u00e8 stata ripulita dai pesanti interventi ottocenteschi, che l'avevano appesantita con una volta a graticcio (1897).\nEntrando dalla porta laterale, quella verso il portico, si \u00e8 attratti dal grandioso \"altare dell'Addolorata\" posto dirimpetto: \u00e8 un'opera barocca unica nel suo genere in Veneto e sembra ricollegarsi ai modi del barocco meridionale, con grandi fogliami in marmo di Carrara, marmi policromi e bronzi (i sette dolori della Vergine). La macchina si costruisce attorno ad una statua policroma di et\u00e0 gotica, opera di Rinaldino di Francia e in antico erroneamente attribuita a Donatello. Ai lati due statue ad altezza naturale raffiguranti \"San Filippo Benizzi\" e \"Santa Giuliana Falconieri\". L'opera plastica \u00e8 di Giovanni Bonazza ed \u00e8 datata 1710. \"Angelo disteso\" volge lo sguardo alla Madonna mentre regge un nastro con un versetto del libro del Siracide: \"Gemitus Matris tuae ne obliviscaris\" (Non dimenticare il pianto di tua Madre), opera di Rinaldino di Francia. Sulla nicchia era posta una \"Vergine addolorata con Cristo morto\" di Louis Dorigny, ora in sacrestia.\nAccanto all'altare, sulla destra la \"deposizione\" di Jacopo Parisati. Attorno all'altare resti di affreschi del XIV secolo. Segue l'altare di Sant'Antonio, con statua settecentesca, il fonte battesimale con piccolo dipinto di Alessandro Maganza. Seguono poi affreschi di Girolamo del Santo e due grandi teleri di Matteo Ghidoni \u201cde' pitocchi\u201d (\"Ritrovamento del ritratto miracoloso dell'Annunciata\", \"La Vergine salva un condannato alla ruota\"). Si susseguono pure i monumenti funebri di Emilio Campolongo e Doimo Olzignani, quest'ultimo sui modi di Alessandro Vittoria.\nIl presbiterio, preceduto da una lunga balaustra neo-romanica, \u00e8 occupato dal grande altare maggiore decorato a scaglia, del XVII secolo, coperto da baldacchino barocco. La pala posta sul fondo \u00e8 di Luca da Reggio e raffigura la \"Vergine che appare ai fondatori dell'Ordine dei Servi: \"\u00e8 datata 1637.\nNella cappella laterale sinistra l'altare del crocifisso miracoloso, opera di Donatello, ricordata per il miracolo avvenuto durante la settimana santa del 1512 quando trasud\u00f2 sangue. Nella stessa cappella pala raffigurante il miracolo di Matteo Ghidoni. Sono raffigurati tra gli altri Bartolomeo Campolongo ed \u00e8 raffigurata la citt\u00e0 di Padova e sullo sfondo i colli Euganei. Nella cappella di destra, sul cinquecentesco altare, un moderno Sacro Cuore di Antonio Ferro. Sulla parete tondi ad altorilievo del XIV-XV secolo. Sopra la porta della sacrestia monumento funebre di Paolo e Angelo da Castro (1492) attribuito ad Andrea Riccio. Nella chiesa e in Sacrestia sono presenti dipinti di Maganza, Damini, Varotari, Louis Dorigny, Vernansal.\nLa deposizione di Jacopo Parisati da Montagnana.\nAccanto al monumentale \"Altare della Madonna\" \u00e8 visibile l'affresco devozionale con Cristo morto e la Vergine e San Giovanni raffigurati a tre quarti; l'affresco \u00e8 posto all'interno di un'edicola marmorea policroma lombardesca ed \u00e8 opera di Jacopo Parisati da Montagnana (come si vede dalle iniziali sul petto di San Giovanni) databile agli anni '90 del 1400. Sulla lunetta \u00e8 raffigurato Dio Padre benedicente, attorniato da angeli, che sta guardando il figlio, il quale ha portato a termine la redenzione del genere umano. Secondo alcuni l'opera fu dono dello stesso pittore che divenne gastaldo della scuola de' Servi nel 1489 ed \u00e8 considerata come una delle maggiori opere dell'artista rinascimentale.\nIl Crocifisso miracoloso di Donatello.\nNel 1512, per 15 giorni dal 5 al 20 febbraio il crocifisso in pioppo di quasi due metri collocato tra altare e presbiterio trasud\u00f2 un umore sanguigno dalla fronte e dall'emicostato sinistro, sino al giorno di Pasqua. Il vescovo Paolo Zabarella riemp\u00ec un'ampolla del liquido miracoloso. L'evento straordinario riusc\u00ec a soverchiare l'importanza artistica dell'opera, tanto che la memoria popolare trasfer\u00ec la paternit\u00e0 del famoso artista fiorentino alla statua gotica della Vergine conservata nella stessa chiesa, sino al 2006 quando Marco Ruffini, nella prima edizione delle Vite vasariane conservata a Yale, incontr\u00f2 la postilla \"ha ancor fato il Crucifixo quale hora \u00e8 in chiesa di Servi a Padoa\" che port\u00f2 Francesco Caglioti, uno dei maggiori studiosi dell'opera di Donatello, a confermare la paternit\u00e0 del crocifisso miracoloso a Donato Bardi. Grazie ad un lungo e minuzioso restauro, affidato dalla dott.ssa Elisabetta Francescutti ad Angelo Pizzolongo e a Catia Michielan dei laboratori della Soprintendenza per i beni storici, artistici ed etnoantropologici di Udine, \u00e8 stata asportata una patina bronzea applicata nell'Ottocento ed \u00e8 cos\u00ec tornata alla luce una delle pi\u00f9 straordinarie sculture lignee policrome del XV secolo: il pathos, l'anatomia perfetta, la misuratissima e monumentale dimensione umana collocano il Crocifisso dei Servi tra i primi lavori di Donatello. In seguito al restauro il Crocefisso \u00e8 stato esposto nell'Episcopio di Padova con altri due Crocifissi dell'artista: quello ligneo della basilica di Santa Croce di Firenze e il bronzeo della basilica del Santo della stessa Padova. La mostra \"Donatello svelato\" ha avuto in cinque mesi pi\u00f9 di ventiduemila visitatori. Alla chiusa della mostra, il 26 luglio 2015, il crocifisso ha fatto ritorno nella sua cappella.\nOrgano a canne.\nOrgano antico.\nLa chiesa era sicuramente dotata di un organo gi\u00e0 in et\u00e0 medievale. Non permangono per\u00f2 documenti consistenti sullo strumento che funzion\u00f2 nella chiesa sino all'800. Sicuramente era posto in alto, su una cantoria pensile, sulla parete che guarda a ponente, vicino all'orologio rinascimentale. Alcuni affermano che questo antico organo si trovi ora nella chiesa parrocchiale di Marendole, nei pressi di Monselice ma la cosa non \u00e8 stata confermata.\nOrgano Agostini.\nL'attuale organo della Chiesa dei Servi sostituisce un \"grandioso\" organo di Angelo Agostini: Costruito nel 1844 e inaugurato il primo gennaio 1845, lo strumento fu probabilmente costruito ex novo, a sostituzione di un precedente pi\u00f9 antico di cui non si hanno notevoli informazioni. L'organo Agostini fu posto in controfacciata, su cassa lignea e cantoria in stile neoclassico. Lo strumento fu decantatissimo, opera \"di esatta esecuzione\" (\"Gazzetta Musicale di Milano\", gennaio 1845) sulla quale l'organaro mise in pratica i \"raddoppi\" e il \"contro-principale\" cio\u00e8 un principale al manuale di sedici piedi. Fu forse il primo strumento Agostini a temperamento equabile. Durante i lavori di restauro della fine degli anni '20, l'organo fu smontato e disperso, assieme alla cantoria.\nOrgano Ruffatti.\nAnni dopo la dispersione dell'organo Agostini, nel 1973 si commission\u00f2 un nuovo strumento alla ditta Giuseppe Ruffatti in occasione del decimo anniversario della scomparsa di Mons. Borzon, fautore dei grandi restauri della chiesa dei Servi.\nLo strumento, a trasmissione elettrica, posto dietro all'altare maggiore con consolle mobile indipendente in navata, fu inaugurato il 23 gennaio 1974 da Padre Sante Vittore Zaccaria. L'atto di collaudo fu redatto nel febbraio successivo da Wolfango Dalla Vecchia."}
{"id": "637308", "revid": "405275", "url": "https://it.wikipedia.org/wiki?curid=637308", "title": "Kyui", "text": ""}
{"id": "637322", "revid": "7", "url": "https://it.wikipedia.org/wiki?curid=637322", "title": "Valentino Borgia", "text": ""}
{"id": "637323", "revid": "1543377", "url": "https://it.wikipedia.org/wiki?curid=637323", "title": "Diaspora serba", "text": "La diaspora serba si riferisce alla dispersione del popolo serbo nel mondo, avvenuta attraverso la migrazione o l'espulsione, volontaria, forzata o mediante coercizione, avvenuta in sei grandi fasi:\nAttualmente, sono tra i 3 e i 3,5 i milioni di serbi, o di discendenza serba, che vivono nel mondo. I paesi preferiti dai serbi sono quelli pi\u00f9 industrializzati come la Germania, la Francia, l'Austria, i paesi scandinavi, per quanto riguarda l'Europa. Per quanto riguarda invece il resto del mondo, le destinazioni preferite sono il Canada, l'Australia e gli Stati Uniti d'America. La maggior parte dei serbi parla la lingua serba e conosce le proprie tradizioni."}
{"id": "637325", "revid": "4711", "url": "https://it.wikipedia.org/wiki?curid=637325", "title": "Popolo serbo", "text": ""}
{"id": "637332", "revid": "1005847", "url": "https://it.wikipedia.org/wiki?curid=637332", "title": "Millecanali", "text": "Millecanali era una rivista mensile italiana sulla radio e sulla televisione, lasciando un particolare spazio alle radio e alle televisioni locali.\nStoria editoriale.\nCome supplemento al numero di novembre del 2004 ha pubblicato il volume \"La Storia della Radio e della televisione\" per celebrare gli 80 anni della Radio Rai, i 50 anni della Rai e i 30 anni della rivista che coincide anche con l'inizio dell'attivit\u00e0 delle radio e televisioni locali.\nNel 2006 ha pubblicato il volume \"Who's who\" con schede di presentazione delle principali televisioni locali italiane.\nNell'ottobre del 2006 ha contribuito all'organizzazione del Gran Premio Tv di Desenzano, che ha ottenuto il patrocinio del Ministero delle comunicazioni e che costituisce la pi\u00f9 importante manifestazione del mondo delle TV locali nonch\u00e9 la vetrina delle novit\u00e0 del settore.\nNel mese di maggio 2018 l'ex direttore di Millecanali, Mauro Roffi, ha dato personalmente l'annuncio di aver iniziato una collaborazione con il periodico \"Newslinet.com\", attivo dal 1996 sulle medesime tematiche di settore."}
{"id": "637339", "revid": "767487", "url": "https://it.wikipedia.org/wiki?curid=637339", "title": "Isotiazolo", "text": "L'isotiazolo \u00e8 un composto eterociclico aromatico costituito da un anello di cinque atomi: tre di carbonio, uno di azoto e uno di zolfo. L'isotiazolo appartiene alla classe degli azoli. Diversamente dall'isomero tiazolo i due eteroatomi sono in posizione adiacente.\nLa struttura dell'isotiazolo \u00e8 incorporata in una vasta gamma di composti biologicamente attivi utilizzati come farmaci come lo ziprasidone."}
{"id": "637341", "revid": "729019", "url": "https://it.wikipedia.org/wiki?curid=637341", "title": "Lockheed F-117 Nighthawk", "text": "Il Lockheed F-117 Nighthawk era un aereo da attacco al suolo monoposto, bimotore a getto, stealth statunitense sviluppato dall'ufficio di progettazione Skunk Works della Lockheed Martin per la United States Air Force. Il primo volo dell'F-117A ebbe luogo nel 1981 e il velivolo raggiunse la capacit\u00e0 operativa iniziale (in inglese \"initial operating capability - IOC\") nell'ottobre 1983. Il progetto venne mantenuto segreto fin quando venne presentato al pubblico nel novembre 1988.\nSoprannominato comunemente \"caccia stealth\", in realt\u00e0 era un aereo da attacco al suolo, sebbene designato con una sigla \"F\", come i caccia dell'USAF. Derivato dalle esperienze condotte con il dimostratore tecnologico Have Blue, divenne il primo aereo operativo a fare uso estensivo di tecnologie stealth, che furono vastamente pubblicizzate durante l'impiego nella Guerra del Golfo.\nL'aeronautica militare USA ha ritirato dal servizio l'F-117 il 22 aprile 2008 principalmente per l'introduzione in servizio del successivo F-22 Raptor e in previsione dell'imminente consegna degli F-35 Lightning II. Ne vennero costruiti 64 esemplari, divisi tra 5 prototipi e 59 velivoli di serie. Vi fu anche il progetto di una variante per la U.S. Navy, chiamato F-117N Seahawk ad ali ripiegabili, ma rimase senza seguito.\nSviluppo.\nP\u00ebtr Ufimtsev, un matematico russo, pubblic\u00f2 nel 1964 un articolo intitolato \"Method of Edge Waves in the Physical Theory of Diffraction\" nel \"Journal of the Moscow Institute for Radio Engineering\", dove dimostrava che l'intensit\u00e0 di un'onda di ritorno radar \u00e8 proporzionale alla conformazione degli spigoli di un oggetto e non alle sue dimensioni. Ufimtsev estese il lavoro teorico del fisico tedesco Arnold Sommerfeld, dimostrando che \u00e8 possibile calcolare la sezione radar equivalente, in inglese \"Radar Cross Section\" (RCS), di un oggetto solo attraverso la superficie delle ali e i suoi bordi. La conseguenza pi\u00f9 notevole di questa scoperta fu la possibilit\u00e0 di ridurre la sezione radar di un aereo anche di dimensioni notevoli, in modo da renderlo pi\u00f9 difficile da rilevare. La forma adatta all'invisibilit\u00e0 al radar era tuttavia aerodinamicamente intrinsecamente instabile; la stabilizzazione con un computer a bordo fu tecnologicamente praticabile solo nove anni pi\u00f9 tardi quando un ingegnere della Lockheed lesse l'articolo di Ufimtsev.\nNel 1973 il dipartimento \"Lookheed Advanced Development Projects\" (noto come \"Skunk Works\", in California) inizi\u00f2 quindi lo sviluppo dell'F-117A attraverso un programma software chiamato \"Echo\", sviluppato dall'informatico Denys Overholser e dal matematico Bill Schroeder, con una superficie costituita da pannelli piatti, orientati in modo da far rimbalzare la maggior parte delle onde incidenti in direzioni diverse da quella di provenienza. Il primo modello, realizzato nel 1975, venne soprannominato \"The Hopeless Diamond\" (\"Il diamante senza speranza\") a causa del suo aspetto bizzarro (tanto bizzarro che i primi piloti, vedendolo, pensarono ad uno scherzo). Nel 1977 la Lockheed produsse due modelli in scala ridotta del 60%, nell'ambito del progetto \"Have Blue\". Nel 1979 l'F-117 comp\u00ec il primo volo, solo 31 mesi dopo lo sviluppo del modello in piena scala. La prima consegna di un modello di produzione avvenne nel 1982 e le piene capacit\u00e0 operative vennero raggiunte nell'ottobre del 1983.\nTecnica.\nL'F-117 Nighthawk (\"Falco della notte\") ha le dimensioni di un F-15 Eagle, \u00e8 a singolo posto e molti componenti sono derivati da altri aerei militari come l'F-16 Fighting Falcon, l'F/A-18 Hornet e l'F-15E Strike Eagle, in modo da ridurre i costi di sviluppo. I motori sono una coppia di propulsori a turboventola General Electric F404 senza postbruciatore (quest'ultimo comprometterebbe gravemente l'invisibilit\u00e0 all'infrarosso). I controlli di volo sono di tipo \"Fly-by-wire\" e la navigazione avviene tramite GPS e un sistema di navigazione inerziale molto accurato. Le missioni sono coordinate da un sistema di pianificazione automatico che pu\u00f2 gestire tutte le fasi di un attacco, incluso lo sganciamento delle armi. I bersagli sono acquisiti da un sistema termografico all'infrarosso gestito da un laser che individua la distanza e marca i bersagli per le bombe a guida laser.\nNelle due stive interne, necessarie per evitare di agganciare armi sotto le ali che aumenterebbero drasticamente la sezione radar dell'aereo, pu\u00f2 contenere 2.268\u00a0kg di carico bellico. Tipicamente le bombe impiegate dall'F-117 sono le GBU-10, GBU-12, GBU-27, bombe a penetrazione BLU-109 e JDAM.\nImpiego.\nL'aeronautica statunitense tenne nascosta l'esistenza di questo aereo fino al novembre 1988, quando venne diffusa una sua fotografia sgranata. L'aereo fu definitivamente rivelato al pubblico nell'aprile del 1990, quando due esemplari atterrarono alla \"Nellis Air Force Base\" in Nevada di giorno alla presenza di migliaia di spettatori.\nDurante i primi anni di test, dal 1984 al 1992, la flotta di F-117A era stanziata al \"Tonopah Test Range\" in Nevada dove furono impiegati nel 445\u00b0 Tactical Group. Nel 1992 la flotta venne trasferita alla \"Holloman Air Force Base\" nel Nuovo Messico, al comando della \"49\u00b0 Fighter Wing\".\nBench\u00e9 la sua prima sortita sia stata durante la crisi di Panama, quando gli Stati Uniti invasero il paese nel 1989, l'F-117 fece la storia durante la Prima Guerra del Golfo, bombardando il primo obiettivo della guerra in Iraq, il centro di comando per la difesa aerea.\nSuccessivamente partecip\u00f2 anche alla guerra del Kosovo, dove un esemplare di questi velivoli venne abbattuto. Fu poi impegnato in Afghanistan contro i talebani, e nella seconda guerra del Golfo.\nNel corso del 2007 \u00e8 iniziato il ritiro dalla prima linea dei Nighthawk. I primi sei F-117A sono stati ritirati il 13 marzo a Tonopah che, ironia della sorte, era stata la loro prima base operativa. Infine l'11 marzo 2008, con una cerimonia presso l'hangar 206 della Holloman AFB, si \u00e8 chiusa definitivamente la carriera del \"Falco della notte\". Al momento della cerimonia, rimanevano in servizio una dozzina di esemplari dei 59 costruiti. Tutti i velivoli rimasti sono destinati allo stoccaggio conservativo presso l'area adibita a deposito del Aerospace Maintenance and Regeneration Center a Davis-Monthan.\nDal 2020 i restanti 48 aerei sono impiegati come supporto alle esercitazioni U.S.A.F. ed U.S. Navy. Si ritiene che siano di stanza presso l'aeroporto del Toponah Test Range .\nIncidenti e abbattimenti.\nAd oggi sono cinque gli F-117 persi dell'USAF.\nLa prima perdita fu il Maj. Ross Mullhare, l'11 luglio 1986, a bordo della matricola 792. L'inchiesta a seguito dell'incidente stabil\u00ec che la probabile causa fu il disorientamento spaziale del pilota, sottoposto a stress a causa dello svolgersi esclusivo delle missioni in notturna. Stessa sorte tocc\u00f2 al Maj. Micheal Stewart, precipitato ai comandi del Nighthawk 815.\nIl primo velivolo di serie, matr. 785, si schiant\u00f2 violentemente durante il decollo da Tonopah a causa di un errato cablaggio dei segnali di imbardata e beccheggio; il pilota Bob Riedenauer si salv\u00f2 miracolosamente.\nUn altro Nighthawk (il 793) si schiant\u00f2 al suolo durante l'Air Show di Chesapeake, fortunatamente senza ferire o uccidere nessuno, il 14 settembre 1997; il pilota, Maj. Bryan Knight, riusc\u00ec ad eiettarsi con successo.\nUn F-117 \u00e8 andato perduto in combattimento con l'esercito della Jugoslavia: il 27 marzo 1999, durante la guerra del Kosovo, il 3\u00ba battaglione della 250\u00aa brigata di difesa aerea, sotto il comando del colonnello Zolt\u00e1n Dani, ha abbattuto F-117A (nominativo \"Vega 31\"), numero di serie 82-0806, con una versione migliorata del missile antiaereo Isayev S-125 (nome in codice NATO SA-3 Goa). Secondo il comandante della NATO Wesley Clark e altri generali, la difesa aerea iugoslava rilevava gli F-117 gestendo i loro radar su lunghezze d'onda insolitamente lunghe, rendendo l'aereo visibile ai radar per brevi periodi.\nDa quanto riferito, diversi SA-3 furono lanciati da circa 8 miglia di distanza e uno di essi esplose nei pressi dell'F-117A, costringendo il pilota a lanciarsi abbandonando il velivolo. . In un'intervista, Zolt\u00e1n Dani . Dani si sarebbe interessato al caccia stealth, ed ai possibili modi per individuarlo, molto prima della guerra e avrebbe poi usato queste conoscenze per contribuire ad aggiornare i gi\u00e0 vecchi missili terra-aria (SAM) dell'esercito serbo, al fine di migliorarne la capacit\u00e0 di intercettazione. . Dani sostiene che, con la stessa tecnica, la propria batteria sia riuscita anche ad abbattere un F16.\nIl Nighthawk nella cultura di massa.\nIn ambito cinematografico, il Nighthawk compare nel film \"Philadelphia Experiment 2\" (1993), dove un F-117 viene erroneamente mandato indietro nel tempo, nella Germania nazista. Fu poi utilizzato dai tedeschi per Bombardare Washington D.C. e sconfiggere gli USA. Altre apparizioni rilevanti si segnalano in \"Decisione critica\" (dove un prototipo fantascientifico dello Stealth soprannominato \"Remora\" viene utilizzato per trasportare dei soldati a bordo di un Boeing 747 dirottato) e \"Black Thunder - Sfida ad alta quota\" (dove un F-117 carico di bombe viene dirottato).\nL'aereo \u00e8 protagonista dei videogiochi \"Nighthawk F-117A Stealth Fighter 2.0\" (1991), \"F-117A Stealth Fighter\" (1992), \"F-117 Night Storm\" (1993) ed \u00e8 uno dei velivoli pilotabili in molti altri."}
{"id": "637342", "revid": "125686523", "url": "https://it.wikipedia.org/wiki?curid=637342", "title": "Tangenziale Est di Roma", "text": "La tangenziale Est di Roma \u00e8 un arco di strada a scorrimento veloce interna alla citt\u00e0 di Roma, a due corsie per senso di marcia, che collega le vie intorno a Porta Maggiore nella zona orientale con l'area settentrionale (in particolare la zona del Foro Italico e il quartiere Trionfale), attraversando diverse e importanti aree urbane, varie strade consolari e il tratto urbano dell'autostrada A24. Assieme al Grande Raccordo Anulare, a via Cristoforo Colombo e alle stesse consolari, \u00e8 un'importante arteria per la viabilit\u00e0 della Capitale.\nPur venendo comunemente indicata da segnaletica e informazioni stradali con il toponimo di \"Tangenziale Est\", l'arteria non ha mai ufficialmente assunto questa denominazione essendo l'unione logica di pi\u00f9 tratti viari, con toponimi e tempi di realizzazione differenti.\nCaratteristiche.\nPur trattandosi dell'unione di pi\u00f9 strade le cui caratteristiche (larghezza delle carreggiate, presenza o meno di corsia d'emergenza e limiti di velocit\u00e0) variano a seconda del tratto, la tangenziale Est di Roma nel suo insieme \u00e8 classificata tecnicamente come strada urbana di scorrimento e amministrativamente come strada comunale; \u00e8 interdetta ad alcune categorie di veicoli (mezzi non motorizzati, ciclomotori e, in alcuni tratti, motocicli non superanti i , autobus e veicoli per trasporto merci con massa complessiva di oltre 3,5 tonnellate).\nSegmentazione.\nIl tracciato include sei assi viari a partire da nord-ovest:\nDivieti di transito notturni.\nPer tutelare la vivibilit\u00e0 dei cittadini che abitano negli edifici a ridosso della Tangenziale in alcuni tratti della stessa \u00e8 stato confermato fino al 30/06/2017 il divieto di transito 7 giorni su 7 dalle 23 alle 6 per i mezzi privati, il divieto non riguarda i veicoli la cui targa \u00e8 collegata a un contrassegno disabili, i mezzi Atac e Cotral, i mezzi di soccorso, Ama, i taxi e gli NCC.\nLe nuove gallerie della nuova Circonvallazione Interna che si trovano, una per senso di marcia, tra l'A24 e Batteria Nomentana, sono transitabili senza alcuna restrizione anche di notte. Dal dicembre 2013 inoltre, non \u00e8 pi\u00f9 in vigore il divieto notturno, percorrendo il vecchio tracciato della Tangenziale, tra Nomentana e Tiburtina, in entrambi i sensi di marcia.\nI tratti attualmente soggetti a chiusura notturna in entrambi i sensi di marcia sono:\nIl divieto \u00e8 presidiato con telecamere fisse poste a:\nStoria.\nLe origini e la via del Foro Italico (1960-1962).\nGi\u00e0 il piano regolatore del 1909 redatto da Edomondo Sanjust di Teulada prevedeva la costruzione di un ampio viale di circonvallazione largo 60 metri e lungo 25\u00a0km che collegasse i quartieri di San Giovanni a Sud, piazza Bologna a Est, piazza Mazzini e il Flaminio a Nord, Villa Pamphili e gli insediamenti sulla Portuense a Ovest, costituendo altres\u00ec il limite all'espansione del tessuto urbano.\nLe origini della Tangenziale Est, come oggi concepita, risalgono agli anni cinquanta quando, in concomitanza con lo sviluppo urbanistico del secondo dopoguerra, si inizi\u00f2 a ipotizzare la costruzione di un asse viario a scorrimento veloce che potesse collegare i quartieri settentrionali a quelli meridionali di Roma. Gi\u00e0 nel 1946 un comitato di urbanisti costituito presso il Comune di Roma aveva tracciato un'ipotesi di grande viabilit\u00e0 che, allontanandosi dalle previsioni dell'allora vigente piano regolatore del 1931, prevedeva due assi di scorrimento tangenziali al centro cittadino, uno a Ovest e l'altro a Sud. Il secondo, appunto, ricalca in parte il tracciato dell'attuale Tangenziale Est. Nel 1960, in occasione delle Olimpiadi tenutesi a Roma, fu costruita un'arteria a scorrimento veloce che collegava la via Salaria con l'area del Foro Italico e dello Stadio Olimpico attraversando Monte Antenne, Tor di Quinto, Ponte Milvio e le colline della Farnesina. Tale strada, realizzata sfruttando l'area di sedime e le gallerie originariamente destinate per l'arco settentrionale del progettato anello ferroviario attorno alla citt\u00e0, denominata via del Foro Italico ma pi\u00f9 nota come via Olimpica, costitu\u00ec il primo tratto di quella circonvallazione urbana che in seguito sarebbe stata identificata come Tangenziale Est. Il tracciato eseguito fu poi recepito dal Piano Regolatore Generale del 1962.\nLa costruzione (1963-1975).\nIl Piano Regolatore del 1962 prevedeva la prosecuzione della circonvallazione urbana fino alla zona di Porta San Giovanni, con diverse interconnessioni con la viabilit\u00e0 esistente o in progetto. Ma essa costituiva un elemento complementare di una ben pi\u00f9 ampia azione di sviluppo e recupero urbanistico della Capitale, inserita contestualmente in quel Prg, che - almeno nelle intenzioni - avrebbe dovuto portare ad una poderosa riqualificazione della periferia est. Ci\u00f2 sarebbe avvenuto grazie allo \"Sdo\" (\"Sistema Direzionale Orientale\") che, realizzando il decentramento della citt\u00e0 con il trasferimento di ministeri ed altri uffici, avrebbe rigenerato quella parte di citt\u00e0 piagata dalla cementificazione selvaggia avvenuta tra il dopoguerra e la fine degli anni cinquanta. Nel 1986, il \u00abprogetto Sdo\u00bb fu affidato ad uno dei pi\u00f9 grandi urbanisti mondiali del Novecento, il giapponese Kenzo Tange, che individu\u00f2 quattro grandi assi stradali di scorrimento \"fluidi\", cio\u00e8 privi di attraversamenti a raso. Ma quell'idea-cardine, la cui piena applicazione avrebbe comportato la creazione di un complesso e vasto reticolo di incroci multi-livello ed anelli intercarreggiata di inversione fu subito attenuata in un meno impegnativo obiettivo tendenziale del Sistema (che in compenso aggiungeva una quinta \"corda\" verticale esterna). L'unica direttrice per la quale non si ammettevano deroghe all'idea portante era quella definita ufficiosamente Tangenziale Est, quasi un sottile omaggio \"fonetico\" verso Tange, e che si segnalava per essere la pi\u00f9 interna ed al contempo - essendo lunga oltre 25 km - la pi\u00f9 estesa del progetto Sdo.\nIn sintesi, la Tangenziale Est scaturita dalle indicazioni dell'urbanista si configurava come una penetrazione autostradale urbana, i cui estremi, posti sul Grande Raccordo Anulare, corrispondevano a nord all'attacco dell'Autostrada del Sole per Firenze (a Settebagni), e a sud con l'inizio della via Pontina (poco oltre l'EUR), rendendoli cos\u00ec entrambi dei nodi passanti. In questo modo, insinuandosi tra i quartieri (ed avvantaggiandosi del fatto che agli alb\u00f3ri degli anni sessanta molte zone del supposto itinerario non erano ancora urbanizzate) avrebbe intersecato la futura autostrada per L'Aquila/Pescara nei pressi di via Galla Placidia, e nella zona del Quadraro avrebbe generato il tratto urbano dell'Autostrada del Sole che porta a Napoli. Inoltre a nord, nella zona di Vigne Nuove (al tempo aperta campagna) essa si sarebbe congiunta con l'asse di supporto esterno oppure - secondo una versione successiva dello Sdo - con l'estensione (declassata in strada urbana di scorrimento) dell'asse attrezzato.\nPer tutti gli anni sessanta e settanta le mutazioni della \"gronda interna\" (la circonvallazione urbana), prevista come strada di collegamento tra quartieri e di adduzione alla prima direttrice dello Sdo si accompagnano alla convinzione che Roma avrebbe comunque dovuto dotarsi, prima o poi, almeno di una delle tre principali infrastrutture di grande viabilit\u00e0 - Tangenziale Est, Asse Attrezzato e Asse di Supporto esterno - che essa richiedeva. Tra queste, l'itinerario della Tangenziale Est appariva preferibile, perch\u00e9 il pi\u00f9 prossimo al perimetro delle Mura aureliane. Ma essendo rimasto l'unico tracciato superstite di un progetto urbanistico nel frattempo decisamente ridimensionato, fu coinvolto in un'operazione di maquillage odonomastico: era l'Asse Attrezzato che si spostava sul percorso dell'originaria Tangenziale Est. Cos\u00ec questo \"titolo\" poteva essere a sua volta ceduto alla \"gronda\", che grazie alla sede protetta e separata dalle strade circostanti avrebbe consentito per lunghi tratti una velocit\u00e0 massima di 70\u00a0km/h (quindi superiore a quella ammessa sulla viabilit\u00e0 ordinaria), e dunque era ritenuta meritevole di un pi\u00f9 stentoreo appellativo.\nTrasferendoci nel tempo presente, se da un lato la completata saturazione di quella periferia est che s'intendeva riqualificare con lo Sdo avvalora l'esigenza - ancora pi\u00f9 pressante rispetto a cinquant'anni fa - di dover munire la Capitale di un vero asse viario longitudinale di scorrimento interno al Gra e tuttora mancante, dall'altro va anche sottolineato che se nel frattempo fosse stato possibile reperire le ingenti risorse necessarie per costruire la \"vera\" Tangenziale Est (o \"nuovo\" Asse Attrezzato che dir si voglia), oggi la presenza di una simile opera, immaginata all'epoca con lunghi tratti in soprelevazione o rilevato e l'attraversamento sotterraneo dell'Appia Antica a meno di un chilometro di distanza dalla Tomba di Cecilia Metella, verrebbe - quasi certamente - pesantemente stigmatizzata come uno sfregio indelebile al paesaggio urbano e suburbano della citt\u00e0.\nRitornando al 1962, a seguito di una variante urbanistica adottata per l'occasione, il tratto tra via Tiburtina e via Casilina della \"gronda\" fu interamente rimodulato, prevedendo di congiungere le due consolari per mezzo di una sopraelevata (come poi avvenne). Nell'ottobre 1963 furono avviati i lavori di costruzione per il tratto collegante via Tiburtina e via Nomentana, aperto nel settembre 1965 con il nome di circonvallazione Nomentana. e che per\u00f2 s'interrompeva bruscamente poco oltre via S. Angela Merici. Tra il 1968 e il 1969 iniziarono invece i lavori di realizzazione per il segmento meridionale, collegante la circonvallazione Nomentana a viale Castrense, con un allaccio all'Autostrada A24 in corrispondenza del cimitero del Verano (il cosiddetto \"tronchetto\", completato solo nel 1979): la costruzione di tali opere (tra cui il tratto sopraelevato da largo Passamonti a viale Castrense e l'intersezione con via Tiburtina) ebbe sin dall'inizio un enorme impatto sul paesaggio circostante dato che, per consentire il prosieguo dei lavori, furono eliminate via della Ranocchia (una strada poco battuta che correva sotto i muri perimetrali del cimitero, indicata come esistente dagli stradari fino alla fine degli anni ottanta) e parte di via Goffredo di Buglione (una scalinata che metteva in comunicazione il piazzale della stazione di Roma Tiburtina con l'omonima via).\nIl progetto esecutivo del segmento meridionale aggiunse in pi\u00f9, lungo tutta la \"gronda\", la predisposizione di aree di fermata, che richiesero anche la realizzazione di sottopassaggi e sovrapassaggi, per consentirvi poi l'effettuazione di una linea bus veloce. La futura linea, i cui estremi non vennero per\u00f2 definiti, avrebbe favorito lungo il percorso gli interscambi con le altre linee ordinarie grazie alle fermate: via Casilina, Scalo S. Lorenzo, Cimitero Verano/nuovo ingresso est, via Tiburtina/ponte ferroviario, Stazione Tiburtina, via Livorno, ponte Lanciani, Batteria Nomentana e via Nomentana. Queste fermate - talvolta progettate come \"installazioni\" di una certa complessit\u00e0 (\u00e8 il caso di \"Cimitero Verano/nuovo ingresso est\" e \"via Nomentana\") ma il pi\u00f9 delle volte modeste pedane collocate ai margini della carreggiata - apparivano tutte isolate e disagevoli da raggiungere. Ed infatti, a dimostrazione che l'idea della \"linea bus veloce\" era stata concepita come un maldestro succedaneo della metropolitana di superficie che doveva dispiegarsi sull'Asse Attrezzato (quello originale), essa non vedr\u00e0 mai la luce.\nL'esercizio e i prolungamenti (1975-2004).\nIl segmento meridionale fu aperto nel maggio 1975 con il nome di circonvallazione Tiburtina. Qualche tempo prima venne girata la famosa scena del film \"Fantozzi\".\nFu in quel momento che la \"gronda\", ovvero le circonvallazioni Tiburtina-Nomentana abbinate (sebbene non comunicanti: doveva infatti essere ancora completato il tratto multiplanare che superasse prima in trincea la via Tiburtina e successivamente su viadotto l'area della Stazione Tiburtina) venne presentata ufficialmente (anche nella segnaletica stradale) come Tangenziale Est, e questa \"appropriazione del titolo\" chiariva, pi\u00f9 di tante rassicurazioni politiche che il progetto Sdo poteva considerarsi, a quel punto, definitivamente abortito.\nNel 1977 venne quindi aperto il tratto multiplanare che rendeva finalmente fruibile senza soluzione di continuit\u00e0 il tragitto viale Castrense-ponte Lanciani. Sin dall'apertura l'opera fu criticata per l'enorme livello di degrado estetico e ambientale che causava il paesaggio circostante: in alcuni tratti (in particolare quello sopraelevato) la strada lambisce le abitazioni distanziandosene di pochi metri, aumentando ulteriormente il livello di inquinamento ambientale e acustico. Sin dagli anni ottanta si inizi\u00f2 pertanto ad ipotizzare la costruzione della strada a cento metri di distanza dalle abitazioni: .\nUno degli effetti negativi dell'apertura della nuova arteria stradale fu di creare degli ingorghi quasi permanenti all'altezza della confluenza della Tangenziale Est con la zona di S.Giovanni. L'attuale attestamento con viale Castrense, infatti, rappresentava fin dall'inizio una soluzione soltanto provvisoria, in attesa della realizzazione di un tracciato parzialmente in sottovia studiato nel 1965 e da allora rimasto sulla carta, soprattutto a causa del notevole impatto con le preesistenze archeologiche e ambientali.\nA partire dal 1988, in vista del campionato mondiale di calcio del 1990 la Tangenziale Est fu oggetto di alcuni importanti lavori: oltre alla realizzazione di aree per sosta d'emergenza e ad alcune modifiche strutturali dei piloni del tratto sopraelevato, furono rinnovati alcuni svincoli (tra cui quello dell'A24 e per la via Nomentana) e si provvide al completamento dei lavori per il tratto da via Salaria alla via Nomentana, battezzato circonvallazione Salaria, realizzato utilizzando le aree di sedime espropriate almeno trent'anni prima. Sempre nel 1990, fu portato a termine il raddoppio nel tratto tra viale Tor di Quinto e il ministero degli Esteri originariamente a una corsia per senso di marcia, con la costruzione di una nuova galleria parallela a quella esistente sotto la collina Fleming Contemporaneamente, nello spazio adiacente alla stazione di Roma Tiburtina, si procedeva alla realizzazione di una galleria che, correndo sotto alla ferrovia, avrebbe costituito una variante della tangenziale nel tratto tra San Giovanni e l'autostrada A24. I lavori, iniziati nel 1986, .\nNel corso degli anni novanta, le continue proteste da parte degli abitanti per gli elevati livelli di inquinamento ambientale e acustico spinsero il Comune di Roma a prendere alcuni provvedimenti come l'installazione di barriere antirumore e l'imposizione di blocchi della viabilit\u00e0 che vietavano la circolazione notturna in alcuni tratti, nonch\u00e9 a riconsiderare l'ipotesi di ricostruire la strada lontano dalla sede originaria; a quel periodo risal\u00ec inoltre la presentazione dei primi progetti per la costruzione di una galleria (denominata Passante a Nord-Ovest e poi, ufficialmente, Galleria Giovanni XXIII) che avrebbe collegato via della Pineta Sacchetti con via del Foro Italico, i cui lavori di costruzione iniziarono nell'ottobre 2001 per concludersi il 22 dicembre 2004.\nIl rinnovo - La Nuova Circonvallazione Interna (NCI).\nNel 2005, dopo alcuni anni di sperimentazioni dei blocchi della viabilit\u00e0 e l'emissione di decreti che autorizzavano lo smantellamento del tratto sopraelevato fu presentato, assieme alla Regione Lazio, il progetto della costruzione di una variante di percorso interamente in galleria che avrebbe by-passato il tracciato compreso tra via della Batteria Nomentana e lo svincolo dell'autostrada A24, sottopassando l'area della Stazione di Roma Tiburtina. I lavori per la realizzazione della variante, iniziati nel giugno 2008, hanno riguardato lo sfruttamento di alcune opere gi\u00e0 esistenti come il segmento di galleria costruito gi\u00e0 nel 1990. L'apertura del nuovo tracciato (il cui costo complessivo \u00e8 di 168 milioni di euro), \u00e8 avvenuta il 20 aprile 2012 con un giorno di anticipo sulle previsioni e dopo numerosi rinvii. Contemporaneamente c'\u00e8 stata la riconversione di parte del vecchio percorso in una strada urbana riservata al traffico locale, salvo il tratto dello svincolo multiplanare, destinato alla demolizione.\nNei media.\nLa Tangenziale Est \u00e8 stata utilizzata come location di alcuni film. Innanzitutto nel 1973 venne utilizzato il tratto sopraelevato di via Prenestina ancora in costruzione per filmare Gabriella Ferri che canta Dove sta Zaz\u00e0?. Sul tratto sopraelevato in via di ultimazione sono state ambientate alcune scene dei film \"Fantozzi\" (in cui il protagonista prende l'autobus saltando dal terrazzino dell'abitazione, che si affaccia su un tratto della strada) e \"Roma violenta\" (dove \u00e8 ambientata la parte finale della sequenza di un inseguimento automobilistico), entrambi usciti nel 1975. L'infrastruttura viene inoltre citata in alcune opere underground come il film autoprodotto \"Tangenziale Est\" o il brano \"Progetto Tangenziale\" del gruppo ska Filo da torcere.\nLavori di demolizione.\nIl 5 agosto 2019 sono partiti i lavori per la demolizione di circa 500 metri del tratto sopraelevato della Tangenziale Est, davanti alla stazione Tiburtina. Il progetto per l\u2019abbattimento della Tangenziale Est, nel tratto oggetto dell'intervento, risale al 2000 quando fu approvato nell'ambito del piano di assetto della stazione Tiburtina con un accordo di programma. L'intervento prevede dodici fasi di cantiere e un costo di 7,6 milioni di euro. \nDurante la fase preliminare sono stati campionati e analizzati i materiali di cui \u00e8 costituita la struttura della Tangenziale. Successivamente \u00e8 iniziata la demolizione dei piloni e del tratto di sopraelevata della Circonvallazione Nomentana. I tempi di realizzazione previsti sono di 450 giorni.\nChiuse le rampe di accesso il 5 agosto, \u00e8 ora possibile percorrere il restante tratto della Tangenziale in direzione San Giovanni o Stadio Olimpico attraverso le complanari laterali e la Circonvallazione Interna."}
{"id": "637344", "revid": "94322", "url": "https://it.wikipedia.org/wiki?curid=637344", "title": "Gran Premio Tv", "text": ""}
{"id": "637346", "revid": "1494169", "url": "https://it.wikipedia.org/wiki?curid=637346", "title": "Abanga", "text": ""}
{"id": "637350", "revid": "287204", "url": "https://it.wikipedia.org/wiki?curid=637350", "title": "Paolo Andreucci", "text": "\u00c8 cittadino onorario dei comuni siciliani di Scillato e Santa Teresa di Riva.\nBiografia.\n\u00c8 figlio del politico Piero Leonardo Andreucci. In giovent\u00f9 pratic\u00f2 lo sci ad alto livello venendo anche convocato per la nazionale azzurra, ma dovette abbandonarlo per il fisico esile ed un infortunio al ginocchio.\nPrima di esordire al volante di una Renault 5 GT Turbo, correva di nascosto con l'auto di sua mamma; questo \u00e8 stato possibile grazie al fatto che, all'epoca, era permesso correre anche con auto strettamente di serie. \nPassa ai rally nel 1987 esordendo nella gara di casa, il Rally del Ciocco (organizzato dall'omonima tenuta di Barga), con una Renault 5 GT Turbo. Figurava come navigatore ma in realt\u00e0 era lui a guidare: prima di ritirarsi sotto il diluvio era terzo assoluto.\nL'anno successivo \u00e8 secondo nel Trofeo Fiat Uno. Corre alcune stagioni per Lancia, Peugeot e Renault. Proprio con la Renault Andreucci si esalta nel Campionato Italiano prima con la Clio williams e poi con la Megane Maxi portando pi\u00f9 volte a casa il titolo nazionale delle 2 ruote motrici.\nNel 1999 Andreucci sceglie la Subaru per cercare di conquistare il campionato assoluto: prima con la Impreza WRX e poi con la versione WRC Andreucci lotta soprattutto nel 2000 con Andrea Aghini, Piero Longhi, Gianfranco Cunico.\nNel 2001 passa alla Ford Focus WRC e conquista il suo primo Campionato Italiano Rally, davanti a Renato Travaglia. In questa stagione Andreucci inizia inoltre la lunga collaborazione con la navigatrice friulana Anna Andreussi, che tuttora si occupa di dettare le note al pilota garfagnino.\nNel 2002 passa alla Fiat con la quale resta 5 anni vincendo altre due volte il Campionato Italiano Rally, rispettivamente nel 2003 con la Punto S1600 e nel 2006 con la Grande Punto S2000.\nNella stagione 2006, sempre in coppia con la navigatrice Anna Andreussi, vive una delle sue stagioni migliori, vincendo i rally del Ciocco, delle Alpi Orientali, il 1000 Miglia, il rally di Sanremo, il Targa Florio, il Costa Smeralda e il rally di San Crispino, tutte prove valide per il Campionato italiano Rally che lo incoroneranno appunto campione tricolore della specialit\u00e0.\nNel 2007 passa alla Mitsubishi Lancer Evo IX di gruppo N del team Ralliart Italia: nonostante l'inferiorit\u00e0 del mezzo rispetto alle S2000 nelle gare su asfalto vince tre prove del Campionato Italiano Rally: il Rally del Ciocco, il Rally Targa Florio e il Rally San Crispino. Alla fine della stagione chiude terzo in campionato dietro a Giandomenico Basso su Fiat Grande Punto Abarth S2000 ed a Luca Rossetti sulla debuttante Peugeot 207 S2000.\nLa stagione 2008 vede Andreucci continuare con la Mitsubishi Lancer Evo IX: dopo aver vinto il Mille Miglia, il San Crispino e il Costa Smeralda conclude il Campionato al secondo posto, alle spalle di Rossetti (sempre alla guida della Peugeot 207 S2000).\nNel 2009 \u00e8 al volante di una vettura di categoria Super 2000, in questo caso la Peugeot 207 S2000 della Racing Lions contro cui aveva combattuto l'anno prima. L'inizio di stagione \u00e8 vincente, con il successo al 16\u00ba Rally dell'Adriatico, battendo il rivale Luca Rossetti (passato alla Grande Punto S2000). L'annata nel campionato italiano prosegue con le vittorie a San Marino e nel Costa Smeralda che lo porteranno ad essere il Campione Italiano Rally, facendo vincere inoltre il titolo costruttori alla Peugeot.\nPer il campionato 2010 Andreucci, sempre insieme alla Peugeot e alla gomme Pirelli, parte la campagna di difesa del titolo tricolore vincendo subito il Mille Miglia. Successivamente, al Rally dell'Adriatico, si classifica quinto a causa di vari problemi. Anche al Salento si deve piegare agli avversari, ma nelle tre gare successive, San Marino, Friuli e Sanremo, arriva sempre primo. Al Costa Smeralda si classifica secondo e a Como settimo. A conclusione della stagione, delle 8 gare valide ne vince 4 e si laurea Campione Italiano Rally 2010 battendo un'altra volta il rivale Luca Rossetti sempre sulla Grande Punto S2000. In questo modo, conquistando il quinto titolo assoluto di Campione Italiano Rally, raggiunge il suo amico e \u201cmaestro\u201d Dario Cerrato il quale aveva, in passato, gi\u00e0 conquistato la quota record di 5 titoli di campione italiano.\nNella stagione 2011 Andreucci inizia la terza stagione al volante della Peugeot 207 S2000 gommata Pirelli della Racing Lions, difendendo il titolo nel Campionato Italiano Rally. La stagione vede un dominio del pilota garfagnino (vincitore di 7 degli 8 rally in calendario), fatto che lo porta ad aggiudicarsi per la sesta volta il titolo assoluto del Campionato Italiano Rally con due gare d'anticipo.\nNella stagione 2012 il campione garfagnino si ripete sempre al volante della Peugeot 207 S2000 e ancora con la compagna e collega Anna Andreussi alle note, imponendosi con quattro primi posti assoluti e diversi altri piazzamenti sul podio. Un campionato pi\u00f9 combattuto del precedente con la presenza fissa di Umberto Scandola su \u0160koda Fabia S2000 e quella alternata di Giandomenico Basso su Ford Fiesta RRC che hanno reso pi\u00f9 avvincenti molte gare. Paolo Andreucci e Anna Andreussi si aggiudicano il CIR 2012 con una gara di anticipo sulle prove del Sanremo dopo il ritiro di Umberto Scandola a causa di una uscita di strada. Con questo campionato, il settimo della carriera, Andreucci diventa il pilota con pi\u00f9 titoli assoluti nel Campionato Italiano Rally, davanti al suo \"mentore\" Dario Cerrato, eguagliato nella stagione precedente.\nIl Campionato Italiano Rally 2013 si apre con una novit\u00e0 per l'equipaggio \"Ucci - Ussi\", i quali sono iscritti con la piccola nuova nata di casa Peugeot: la Peugeot 208 R2.\nPaolo Andreucci avr\u00e0 il compito in questa stagione transitoria, in attesa della versione R5, di sviluppare e pubblicizzare questa vettura dimostrando a tutti le potenzialit\u00e0 che essa ha.\nNel primo rally stagionale, il rally del Ciocco, il pilota garfagnino si \u00e8 classificato ottavo assoluto con un gap di 6'57\" dal vincitore Giandomenico Basso su Peugeot 207 S2000.\nNel 2015 prende parte con la Andreussi al Rally D'Italia Sardegna, gara del WRC, con la Peugeot 208 T16, classificandosi 8\u02daassoluto e 2\u02da della categoria WRC2."}
{"id": "637351", "revid": "94322", "url": "https://it.wikipedia.org/wiki?curid=637351", "title": "Gran premio TV", "text": ""}
{"id": "637360", "revid": "165197", "url": "https://it.wikipedia.org/wiki?curid=637360", "title": "Punto nero", "text": ""}
{"id": "637370", "revid": "486946", "url": "https://it.wikipedia.org/wiki?curid=637370", "title": "Detective Dupin", "text": ""}
{"id": "637373", "revid": "287204", "url": "https://it.wikipedia.org/wiki?curid=637373", "title": "Le Phare", "text": "Le Phare \u00e8 il terzo album di Yann Tiersen, pubblicato nel 1998 dalla EMI. Sar\u00e0 l'album che lo consacrer\u00e0 al pubblico francese come eroe nazionale, riscuotendo anche ottimi consensi internazionali. L'album \u00e8 a detta di molti il pi\u00f9 riuscito della carriera del polistrumentista francese. In questo lavoro egli adopera violini, piani, fisarmoniche e carillon di tutti i tipi, creando eccellenti trame musicali. Diversi brani verranno poi riutilizzati da Tiersen per arricchire la colonna sonora del film francese \"Il favoloso mondo di Am\u00e9lie\"."}
{"id": "637374", "revid": "1592097", "url": "https://it.wikipedia.org/wiki?curid=637374", "title": "Jean Claude Van Damme", "text": ""}
{"id": "637376", "revid": "15756", "url": "https://it.wikipedia.org/wiki?curid=637376", "title": "Villa Cicogna Mozzoni", "text": "Villa Cicogna Mozzoni \u00e8 un complesso monumentale eretto a Bisuschio tra il XV secolo e il XVI secolo. La villa \u00e8 stata definita come una delle pi\u00f9 celebri \"dimore di delizie\" del Varesotto e dell'alta Lombardia.\nDescrizione.\nLa villa sorge ai limiti del centro storico del paese: al tempo, la sua costruzione \u00e8 avvenuta al di fuori del nucleo medioevale. L'edificio vero e proprio (senza considerare le dipendenze) ha un impianto a U, tipico delle dimore nobili del rinascimento lombardo. Vi si accede tramite un vialone alberato, in salita, che si slarga sul piazzale dove sorge la villa. La facciata \u00e8 disposta su due piani, austera, asimmetrica rispetto al portale d'ingresso, in bugnato. Le pareti che danno sul piazzale, ora fortemente sbiadite, mostrano ancora deboli tracce di una ricca decorazione ad affresco.\nVarcando il portale d'ingresso, si entra nel cortile d'onore del palazzo, che lo chiude su tre lati, mentre il quarto \u00e8 rappresentato dal giardino. La pavimentazione del cortile \u00e8 in pietra locale: si tratta di ciottoli in porfido rosso di Cuasso, mentre, al centro, alcuni ciottoli bianchi delineano lo stemma della famiglia Cicogna Mozzoni (una cicogna con un serpente nel becco e un sasso nella zampa, accanto a un'aquila, sovrastate dalla corona comitale). Sui due lati lunghi della villa si apre il porticato, sorretto da robuste colonne doriche in pietra di Viggi\u00f9, mentre sul terzo lato della casa il porticato \u00e8 ricreato grazie agli affreschi eseguiti in trompe-l'\u0153il, ora molto sbiaditi. Tuttavia, lo stato globale di conservazione degli affreschi del cortile \u00e8 migliore rispetto a quelli esterni: si leggono ancora numerose figure e le brillanti variazioni cromatiche. Sono gli affreschi a livello del piano terra ad avere la peggio, dato che mostrano numerose efflorescenze per umidit\u00e0 di risalita. Invece, sono ben conservati gli affreschi delle volte dei portici: il portico e est (quello d'entrata) mostra alcune scene tratte dalle \"Metamorfosi\" di Ovidio, racchiuse in cornici geometriche e accompagnate da vivaci grottesche; il portico a ovest, sulle velette, mostra diverse figure mitologiche e storiche. Interessante vedere come ci sia un'attenta contrapposizione tra figure maschili e femminili: queste si alternano, in modo che una figura maschile resti speculare a una femminile e viceversa.\nAl centro, un altro affresco in trompe l'\u0153il crea l'effetto di un pergolato, dove si intrecciano tralci di vite carichi di grappoli, rami di melograno e di piante di limone carichi di frutti maturi. Tra questi rami, alcuni putti giocano con pavoni e altri animali. Il tutto serve da cornice per lo stemma inquartato della famiglia Cicogna Mozzoni. Gli affreschi di questo portico rappresentano alcune scene di caccia, che rivelano la funzione primitiva di questa dimora. L'intonaco appare \"picchiettato\" in pi\u00f9 punti: si tratta della tracce lasciate dai manovali, nel XIX secolo, nell'intento di liberare le pareti dallo spesso strato di calce, che era stato applicato durante la peste del '600 in modo da evitare il propagarsi della malattia.\nStoria.\nNon si sa con certezza in quale anno nacque la villa. Certamente, all'inizio, doveva essere una cascina di caccia che la famiglia Mozzoni, milanese, utilizzava per questo scopo. I Mozzoni, diretti dipendenti del duca di Milano, avevano ottenuto dal ducato stesso il permesso di cacciare nei territori circostanti a Bisuschio. Il primo documento che parla di una dimora bisuschiese, utilizzata dalla famiglia Mozzoni come casino di caccia risale al 1463. Un altro anno fondamentale per la storia della villa \u00e8 il 1476, in cui il duca di Milano Galeazzo Maria Sforza, grande appassionato di caccia, visit\u00f2 Bisuschio e la dimora dei Mozzoni. Questo fatto indica che la dimora di caccia doveva essere in certe condizioni per ospitare una persona del rango di un duca che, tra l'altro, in occasione della battute di caccia, amava circondarsi di un imponente corteo. Durante la caccia, era il 2 novembre, il Duca rischi\u00f2 di finire tra le fauci di un orso, ma uno dei mastini di Agostino Mozzoni, il padrone di casa, salv\u00f2 la vita del duca affrontando l'orso. La povera bestia mor\u00ec per le ferite riportate, ma il suo sacrificio non fu vano: infatti, il Duca, riconoscente, concesse numerosi privilegi alla famiglia dei suoi ospiti. La vicenda sembra avere un che di fantasioso e leggendario, ma \u00e8 autentica ed \u00e8 testimoniata da un diploma di esenzione ducale, datato 4 novembre 1476.\nFu forse grazie a questi numerosi privilegi che i Mozzoni ampliarono la loro fortuna, permettendo loro cos\u00ec di proseguire le modifiche alla dimora. Si stima che intorno al 1530 si cominciarono consistenti rimaneggiamenti architettonici che diedero grossomodo all'edificio l'impronta attuale. L'edificio fu anche decorato con pitture a fresco, che la tradizione vuole eseguiti dalla bottega dei fratelli Campi di Cremona. Tuttavia, l'attribuzione non sembra certa, perch\u00e9 un'attenta analisi rivela mani ed epoche diverse. Questo importante intervento architettonico, probabilmente, fu concluso nel 1559. Infatti, un cartiglio dipinto in una delle camere della villa riporta questa data che, tra l'altro, vide il matrimonio tra Cecilia e Ascanio Mozzoni.\nFu proprio Cecilia una delle personalit\u00e0 pi\u00f9 interessanti della famiglia Mozzoni. Nacque nel 1544, figlia naturale di Francesco Mozzoni, ma non della di lui consorte Caterina Bossi di Azzate. Fu legittimata nel 1562, tre anni dopo il matrimonio con Ascanio Mozzoni, suo cugino di terzo grado. Ebbe numerose contese per cause ereditarie con la cugina Camilla, moglie di Guido Antonio Arcimboldi, feudatario della Pieve di Arcisate. Cecilia ebbe la meglio sulla cugina ed ebbe inoltre un ruolo chiave nelle vicende ecclesiastiche di Bisuschio.\nAl marito Ascanio si deve l'ampliamento del giardino e la realizzazione del parterre e delle terrazze all'italiana. Egli era un uomo di grande cultura, che viaggiava molto tra le dimore nobili italiane per trarre spunti per il suo giardino. Anche Cecilia ebbe parte in questo: con la promessa di costruire una nuova chiesa per Bisuschio, ottenne il terreno e l'antica chiesa di San Giorgio al Monte, che confinavano con il parco della villa. Il terreno della chiesa fu aggiunto al parco, l'edificio religioso fu demolito e le macerie furono riutilizzate per creare le decorazioni del giardino. Per\u00f2, la promessa della nuova chiesa fu mantenuta e Cecilia fece costruire, appena fuori dal paese, la chiesa di San Giorgio al piano, terminata nel 1605.\nCecilia e Ascanio ebbero una sola figlia, Angela. La linea maschile del ramo Mozzoni di Bisuschio si interruppe qui. Angela si spos\u00f2 nel 1580 con il Conte Giampietro Cicogna, Signore di Terdobbiate, Tornaco e Peltrengo, dando vita alla famiglia Cicogna Mozzoni, che d\u00e0 tuttora il nome alla villa bisuschiese. Il dipinto gi\u00e0 accennato in precedenza, quello in cui lo stemma inquartato \u00e8 sorretto da putti festanti e rami carichi di frutti maturi \u00e8 stato forse realizzato in occasione del matrimonio di Angela e Giampietro.\nNegli anni a venire seguirono alcune opere di abbellimento alla villa che, sostanzialmente, non mut\u00f2 la sua struttura. Nel Settecento si ampliarono i giardini all'italiana progettati da Ascanio, completando le due grosse peschiere accanto alla casa, decorandole con statue ed eleganti balaustre. Al 1728 risale la doppia scalinata scenografica, che parte dal retro della casa, si inerpica sulla collina e termina in un tempietto, che rappresenta un interessante punto panoramico. La scalinata conta ben 156 scalini: \u00e8 doppia nel senso che consta di due \"ali\" laterali, tra le quali scorre un rivolo d'acqua, che termina in una fontana con mascherone. Il progetto dell'impianto appartiene al conte Francesco II Cicogna Mozzoni, che mor\u00ec proprio nel 1728, senza veder completata la sua realizzazione.\nNell'Ottocento si prest\u00f2 pi\u00f9 interesse alla parte informale del giardino: si aggiunsero numerose serre (ancora esistenti) e un campo da tennis. Per quanto riguarda la villa vera e propria, tra fine Settecento e inizio Ottocento, i locali al piano terra, fino ad allora magazzini, furono trasformati in sale, in cui prevale lo stile impero. Dal 1957 la villa \u00e8 stata aperta al pubblico per iniziativa dei proprietari. Sono visitabili 12 ambienti riccamente arredati e affrescati fra cui una biblioteca con volumi, camere da letto, una stanza per la musica con un fortepiano costruito da Anton Walter di Vienna nel 1798.\nLa villa \u00e8 stata utilizzata come set per la mininserie televisiva del 1989 \"I promessi sposi\", prodotta dalla Rai.\nNel 2016 sono state emesse monete da 5 euro con i giardini."}
{"id": "637379", "revid": "226458", "url": "https://it.wikipedia.org/wiki?curid=637379", "title": "MTBF", "text": ""}
{"id": "637388", "revid": "30909", "url": "https://it.wikipedia.org/wiki?curid=637388", "title": "Super Deformed", "text": ""}
{"id": "637392", "revid": "92723", "url": "https://it.wikipedia.org/wiki?curid=637392", "title": "Primo arbitrato di Vienna", "text": "Con il nome di primo arbitrato di Vienna (o \"Primo Diktat di Vienna\") \u00e8 noto il lodo arbitrale del 2 novembre 1938 con cui l'Italia fascista e la Germania nazista obbligarono la Cecoslovacchia a cedere vaste porzioni della Slovacchia meridionale e della Rutenia all'Ungheria.\nPremesse.\nIl primo arbitrato di Vienna \u00e8 da inquadrarsi nella generale politica revisionista dell'Ungheria rispetto ai trattati di pace della prima guerra mondiale. Il Trattato del Trianon (1920) aveva difatti sancito un drastico ridimensionamento territoriale di quello che una volta era il vasto Regno d'Ungheria, e i milioni di ungheresi rimasti al di fuori dei confini nazionali furono presi da Budapest come fondamento delle proprie istanze revisionistiche. Peraltro, un diffuso revanscismo era presente anche tra la popolazione.\nLe principali mire espansionistiche dell'Ungheria erano rivolte verso la Transilvania e verso la Cecoslovacchia, nei cui confini vivevano milioni di magiari. Pur avendo sempre rivendicato apertamente i territori della Slovacchia meridionale e della Rutenia subcarpatica, e pur ipotizzando un'invasione congiunta grazie all'alleanza con la Polonia (che rivendicava il territorio di Teschen), il governo di Mikl\u00f3s Horthy non os\u00f2 mai uscire dalle vie diplomatiche, in quanto temeva la superiorit\u00e0 dell'esercito cecoslovacco. Quest'ultimo era uno dei pi\u00f9 efficienti sul suolo europeo e inoltre la capitale Budapest era situata a poca distanza dal confine, tale da agevolare devastanti controincursioni aeree.\nFin dal novembre 1937 Hitler aveva promesso agli Ungheresi una non meglio specificata parte della Cecoslovacchia, mentre gi\u00e0 nella primavera del 1938 il conte J\u00e1nos Eszterh\u00e1zy, leader della minoranza ungherese in Cecoslovacchia, aveva presentato all'alleato tedesco un piano per l'incorporazione dell'intera Slovacchia nella Grande Ungheria.\nQuando in seguito alla crisi dei Sudeti la Conferenza di Monaco (30 settembre 1938) discusse il passaggio della regione germanofona dei Sudeti alla Germania, la Cecoslovacchia fu costretta a subire un notevole ridimensionamento territoriale e il quasi accerchiamento da parte del Terzo Reich. La facile vittoria di Hitler, che era riuscito a ottenere compensi territoriali in cambio della promessa della pace, spinse gli altri stati vicini a fare altrettanto, approfittando della circostanza che gli unici stati garanti dell'integrit\u00e0 territoriale cecoslovacca (Francia e Inghilterra) non avevano esitato a tirarsi indietro nel momento cruciale, avallandone di fatto la sua spartizione.\nSu pressioni polacche e ungheresi l'Accordo di Monaco, il trattato finale che chiuse la Conferenza, fu integrato con protocolli supplementari. In essi venne stabilito che la Cecoslovacchia avrebbe dovuto sciogliere le questioni sollevate delle sue minoranze ungheresi e polacche entro tre mesi, mediante negoziati bilaterali; altrimenti le questioni sarebbero state risolte dai quattro stati firmatari dell'Accordo (Germania, Italia, Francia e Inghilterra).\nLa Polonia pass\u00f2 tuttavia a occupare Teschen (1000\u00a0km\u00b2, prevalentemente abitati da polacchi) gi\u00e0 il 1\u00ba ottobre, mentre i negoziati previsti dall'Accordo di Monaco iniziarono solamente il 25. Per effetto di questo negoziato, la Polonia ottenne lievi concessioni territoriali nei Carpazi (226\u00a0km\u00b2, con 4.280 abitanti di cui 0,3% polacchi).\nIl 6 ed 11 ottobre il governo cecoslovacco concesse l'autonomia rispettivamente alla Slovacchia e alla Rutenia subcarpatica (rinominata per l'occasione \"Ucraina carpatica\").\nIl negoziato.\nInvocando le disposizioni dei protocolli addizionali dell'Accordo di Monaco, il 1\u00ba ottobre l'Ungheria chiese alla Cecoslovacchia di intavolare il negoziato. Sotto pressione internazionale, Praga acconsent\u00ec all'apertura del negoziato, che ebbe luogo a Kom\u00e1rno, una citt\u00e0 sulla sponda slovacca del Danubio di fronte all'Ungheria, tra il 9 e il 13 ottobre.\nLa delegazione cecoslovacca fu guidata dal Primo Ministro della Slovacchia autonoma, Jozef Tiso, e comprendeva il ministro della giustizia del gabinetto slovacco, Ferdinand Dur\u010dansk\u00fd, e il generale Rudolf Viest. Il governo centrale cecoslovacco venne invece rappresentato da Ivan Krno, direttore politico del ministero degli Esteri, con il rango di ambasciatore straordinario e ministro plenipotenziario, mentre la Rutenia Subcarpatica fu rappresentata principalmente dal relativo ministro senza portafoglio, I. Park\u00e1nyi. Si trattava complessivamente di persone prive di esperienza e non all'altezza del ruolo, al contrario della smaliziata delegazione ungherese (guidata dal ministro degli Esteri K\u00e1lm\u00e1n K\u00e1nya e dal ministro dell'Istruzione P\u00e1l Teleki), che aveva avuto istruzioni di avanzare solamente pretese e di non negoziare.\nLa differenza sostanziale tra le argomentazioni delle due parti fu fondata sui differenti censimenti presi in considerazione per la determinazione dei confini linguistici: mentre l'Ungheria (cos\u00ec come aveva fatto la Germania durante la Conferenza di Monaco) era partita dal censimento austro-ungarico del 1910, la Cecoslovacchia si bas\u00f2 sull'ultimo censimento del 1930, contestando l'attendibilit\u00e0 dei dati del 1910 e producendo dati tratti dai censimenti austro-ungarici anteriori al 1900, epoca in cui il processo di magiarizzazione non era stato ancora cos\u00ec invasivo. La differenza tra i dati dei vari censimenti era amplificata dai rispettivi metodi di rilevazione (da notare che i censimenti austro-ungarici classificavano la popolazione non in base alla nazionalit\u00e0, bens\u00ec alla lingua d'uso) e dal fatto che gran parte dei bilingui si era dichiarata prima ungherese e poi slovacca. Un'altra differenza era data dalla fascia dei dipendenti della pubblica amministrazione, che venivano tradizionalmente insediati dal governo centrale in luoghi abitati da minoranze etniche.\nQuale segno di buona volont\u00e0, la delegazione cecoslovacca offr\u00ec all'Ungheria il nodo ferroviario di Slovensk\u00e9 Nov\u00e9 Mesto (fino al 1918 un sobborgo della citt\u00e0 frontaliera di S\u00e1toralja\u00fajhely), cos\u00ec come la citt\u00e0 di \u0160ahy (ungh.: \"Ipolys\u00e1g\"); entrambe le citt\u00e0 furono occupate dall'Ungheria il 12 ottobre.\nAll'inizio del negoziato, l'Ungheria chiese per s\u00e9 tutti i territori slovacchi e ruteni a sud della linea di Dev\u00edn (\"D\u00e9v\u00e9ny\") - Bratislava (\"Pozsony\") - Nitra (\"Nyitra\") - Tlma\u010de (\"Garamtolm\u00e1cs\") - Levice (\"L\u00e9va\") - Lu\u010denec (\"Losonc\") - Rimavsk\u00e1 Sobota (\"Rimaszombat\") - Jel\u0161ava (\"Jolsva\") - Ro\u017e\u0148ava (\"Rozsny\u00f3\") - Ko\u0161ice (\"Kassa\") - Trebi\u0161ov (\"T\u0151keterebes\") - Pavlovce (\"P\u00e1l\u00f3cz\") - U\u017ehorod (\"Ungv\u00e1r\") - Muka\u010devo (\"Munk\u00e1cs\") - Vynohradiv (\"Nagysz\u0151l\u0151s\"). Secondo il censimento cecoslovacco del 1930, tale territorio (12.124\u00a0km\u00b2) comprendeva 550.000 ungheresi e 432.000 slovacchi, pari al 23% dell'intera popolazione dello Stato. La delegazione magiara pretese inoltre di indire nel rimanente territorio slovacco un plebiscito sull'incorporazione nell'Ungheria.\nLa delegazione cecoslovacca, dal canto suo, contropropose all'Ungheria la creazione di una regione autonoma ungherese all'interno della Slovacchia, proposta respinta da K\u00e1nya come una \"battuta\". A questo punto la Cecoslovacchia propose la cessione dello \u017ditn\u00fd ostrov (ted. \"Gro\u00dfe Sch\u00fcttinsel\", ungh. \"Csall\u00f3k\u00f6z\"; 1.838\u00a0km\u00b2 e 105.418 abitanti), la creazione di un porto franco a Kom\u00e1rno, e uno scambio di popolazioni nelle rimanenti regioni di frontiera.\nA fronte dell'ulteriore rifiuto ungherese, il 13 ottobre i cecoslovacchi proposero un'altra soluzione, secondo la quale sarebbero infine rimasti in Slovacchia e Rutenia cos\u00ec tanti ungheresi quanti slovacchi in Ungheria. Tale proposta fu per\u00f2 dichiarata inaccettabile dall'Ungheria perch\u00e9 comportava la permanenza in Cecoslovacchia delle principali citt\u00e0 della regione (Levice, Ko\u0161ice e U\u017ehorod) e perch\u00e9 ai fini del bilanciamento conteggiava i ruteni come slovacchi. La sera del 13 ottobre, in seguito a consultazioni con Budapest, K\u00e1nya dichiar\u00f2 il fallimento del negoziato senza presentare una controproposta ungherese.\nDopo il negoziato.\nIl 5 ottobre 1938, la Germania aveva deciso internamente che \"per ragioni militari una frontiera comune tra Ungheria e Polonia era indesiderabile\" e che era \"interesse militare [della Germania] che la Slovacchia non venisse separata dalla Cecoslovacchia e che rimanesse sotto forte influenza tedesca\".\nIl 13 ottobre, data dello stallo del negoziato, l'Ungheria si mobilit\u00f2 parzialmente, manovra seguita immediatamente dalla dichiarazione della legge marziale nelle regioni cecoslovacche di frontiera. L'Ungheria invi\u00f2 delegazioni in Italia e Germania; il conte Cs\u00e1ky fu mandato a Roma e il governo italiano inizi\u00f2 a preparare una conferenza a quattro sulla falsariga di quella di Monaco. Il 16 ottobre l'emissario ungherese in Germania, K\u00e1lm\u00e1n Dar\u00e1nyi, dichiar\u00f2 al \"F\u00fchrer\" che l'Ungheria era pronta alla guerra, mentre quest'ultimo fece presente che l'Ungheria aveva mentito nell'affermare che gli slovacchi e i ruteni anelavano alla riunione con l'Ungheria a tutti i costi, e mise in guardia l'alleato dicendo che in caso di guerra nessuno sarebbe corso in suo soccorso. Piuttosto, Hitler caldeggi\u00f2 la ripresa dei negoziati secondo il principio delle nazionalit\u00e0, puntualizzando per\u00f2 che la citt\u00e0 di Bratislava (che contava allora una forte presenza tedesca) non sarebbe passata all'Ungheria perch\u00e9 i tedeschi non avrebbero mai accettato di vivere come minoranza in un paese che non aveva brillato per la tutela delle minoranze etniche.\nA seguito di questa conversazione il ministro degli Esteri tedesco Joachim von Ribbentrop, in cooperazione con l'Ungheria e in presenza del ministro degli Esteri cecoslovacco Franti\u0161ek Chvalkovsk\u00fd, propose una nuova linea di frontiera detta \"linea Ribbentrop\". Questa linea, pi\u00f9 fedele al principio etnico (ad esempio, assegnava Bratislava e Nitra alla Slovacchia), divergeva tuttavia poco dalla proposta ungherese. Allo stesso tempo Ribbentrop contatt\u00f2 l'alleato italiano per far interrompere la pianificazione della nuova conferenza a quattro, perch\u00e9 la Germania preferiva \"agire dietro le scene\".\nDi ritorno a Praga, il ministro degli Esteri cecoslovacco raccomand\u00f2 l'accettazione della linea Ribbentrop, ma il 19 ottobre i delegati slovacchi Tiso e \u010eur\u010dansk\u00fd si incontrarono con Ribbentrop a Monaco di Baviera e - mostrandogli statistiche della popolazione che provavano la forte magiarizzazione avvenuta nel Regno d'Ungheria (anche a danno dei tedeschi) nel XIX secolo - lo persuasero ad assegnare Ko\u0161ice alla Cecoslovacchia e ad accettare il principio secondo cui sarebbero dovuti rimanere cos\u00ec tanti slovacchi e ruteni in Ungheria quanti i magiari in Cecoslovacchia. Pochi giorni dopo, Ribbentrop si mostr\u00f2 alquanto ostile agli ungheresi. Come scrisse il ministro degli Esteri italiano Galeazzo Ciano, \"la verit\u00e0 \u00e8 che intende proteggere la Cecoslovacchia pi\u00f9 che pu\u00f2 e sacrificare le ambizioni, anche quelle legittime, dell'Ungheria.\"\nDopo il 17 ottobre, le attivit\u00e0 intorno alla Rutenia Subcarpatica si intensificarono: la Polonia propose una spartizione della Rutenia Subcarpatica tra l'Ungheria, la Polonia e la Romania. Il governo romeno, fidato alleato della Cecoslovacchia contro l'Ungheria (Piccola Intesa), respinse la proposta, offrendo addirittura aiuto militare in Rutenia all'alleato cecoslovacco. L'Ungheria, dal canto suo, cerc\u00f2 di convincere i delegati ruteni a diventare parte dell'Ungheria. Nello stesso tempo la Polonia mosse le truppe in direzione della frontiera dei Carpazi per sostenere la causa della frontiera comune polacco-ungherese. A questo punto rientr\u00f2 in gioco la Germania (che era contraria a questo confine perch\u00e9 avrebbe ridotto la lunghezza della linea di aggressione della Polonia), chiedendo per s\u00e9 come compensazione la restituzione del corridoio di Danzica. La proposta tedesca fu respinta dalla Polonia, mentre il 20 ottobre i delegati ruteni produssero una risoluzione pi\u00f9 o meno a favore di un plebiscito per il ritorno integrale della Rutenia in Ungheria. Cinque giorni dopo il primo ministro ruteno Andriy Borody fu arrestato a Praga e il ministro degli Esteri ruteno Augustin Volo\u0161in fu chiamato al suo posto; quest'ultimo, rigettando l'idea di un plebiscito, si dimostr\u00f2 favorevole unicamente alla cessione dei territori etnicamente magiari.\nRipresa del negoziato.\nNel frattempo, il negoziato tra Ungheria e Cecoslovacchia riprese mediante canali diplomatici. In seguito al colloquio di Monaco del 19 ottobre tra delegazione slovacca e von Ribbentrop, il 22 ottobre la Cecoslovacchia fece la sua \"Terza Offerta Territoriale\", accettando di cedere 9.606\u00a0km\u00b2 in Slovacchia meridionale oltre ad altri 1.694\u00a0km\u00b2 in Rutenia Subcarpatica, ma mantenendo Bratislava, Nitra e Ko\u0161ice. La risposta ungherese fu l'ennesimo diniego; come controproposta fu richiesta l'immediata occupazione dei territori offerti e l'indizione di un referendum nei territori disputati, nonch\u00e9 il diritto della Rutenia di \"decidere del proprio futuro\" (ossia di accedere all'Ungheria). Budapest minacci\u00f2 inoltre di appellarsi all'arbitrato congiunto italo-tedesco (per la Slovacchia occidentale) e polacco-tedesco (per la Slovacchia orientale e la Rutenia) nel caso in cui la Cecoslovacchia non fosse d'accordo. Il governo di Praga rifiut\u00f2 l'ultimatum ma acconsent\u00ec all'arbitrato, non solo per le pressioni internazionali, ma anche per la drammatica situazione di isolamento in cui lo Stato cecoslovacco stava precipitando. L'integrit\u00e0 della Cecoslovacchia non era minacciata solamente dall'esterno (Germania e Ungheria), ma questa volta anche dall'interno (spinte centrifughe della Slovacchia e negoziati paralleli). In questo frangente, la Francia e la Gran Bretagna annunciarono di non avere interesse all'arbitrato, mostrandosi tuttavia disposte a partecipare se del caso a una conferenza a quattro.\nPrima dell'arbitrato.\nLa Cecoslovacchia tuttavia sottovalut\u00f2 l'influenza ungherese sul governo italiano. Gli ungheresi persuasero l'Italia che l'influenza tedesca in Cecoslovacchia sarebbe potuta essere controbilanciata da un'Ungheria forte, ovviamente alleata dell'Italia, e di conseguenza il 27 ottobre, a Roma, il ministro Ciano persuase von Ribbentrop (che nel frattempo aveva cambiato idea ed era giunto a sostenere una conferenza a quattro) dell'opportunit\u00e0 di un arbitrato, in modo da scalzare l'influenza franco-britannica. Dopo una lunga esitazione, von Ribbentrop fu anche persuaso che l'esito dell'arbitrato sarebbe dovuto andare oltre il principio etnico, per consegnare all'Ungheria le citt\u00e0 di Ko\u0161ice, U\u017ehorod e Muka\u010devo; di fatto, cedendo queste due ultime citt\u00e0 (gli unici centri urbani di una qualche importanza in Rutenia), la Rutenia subcarpatica si sarebbe trovata priva di centri economici e incapace di sostentarsi. Naturalmente la Cecoslovacchia ignorava questo cambiamento di vedute di von Ribbentrop e la fiducia dei leader slovacchi nei confronti di una decisione tedesca favorevole serv\u00ec a farle accettare l'arbitrato.\nIl 29 ottobre 1938 Cecoslovacchia e Ungheria si rivolsero ufficialmente alla Germania e all'Italia con la richiesta di arbitrato, dichiarando subito che ne avrebbero accettato l'esito.\nL'arbitrato.\nIl lodo arbitrale fu pronunciato a Vienna, citt\u00e0 da poco annessa alla Germania, dai ministri degli Esteri tedesco (von Ribbentrop) e italiano (Ciano). La delegazione ungherese era guidata dal ministro degli Esteri K\u00e1nya, accompagnato dal ministro dell'Educazione Teleki; i cecoslovacchi erano rappresentati dal ministro degli Esteri Chvalkovsk\u00fd e da Ivan Krno. Altri membri importanti della delegazione cecoslovacca erano i rappresentanti della Rutenia subcarpatica (Volo\u0161in) e della Slovacchia (Monsignor Tiso e il ministro della Giustizia, Ferdinand \u010eur\u010dansk\u00fd).\nL'arbitrato ebbe inizio nel Palazzo del Belvedere a mezzogiorno del 2 novembre 1938, alla presenza anche di Hermann G\u00f6ring. Inizialmente le delegazioni cecoslovacca e ungherese ebbero la facolt\u00e0 di presentare le loro argomentazioni, mentre dopo pranzo i due arbitri si ritirarono in una camera separata dove discussero intorno a una carta geografica. Ciano, che sosteneva le pretese ungheresi, fece di tutto per spostare il confine pi\u00f9 a nord, mentre von Ribbentrop, che proteggeva gli interessi cecoslovacchi, spingeva nella direzione opposta. Alla fine, la tenacia di Ciano ebbe la meglio sul pi\u00f9 cedevole von Ribbentrop e cos\u00ec alle 19 circa fu pronunciato il lodo arbitrale. La delegazione cecoslovacca ne fu cos\u00ec scioccata che Ribbentrop e Chvalkovsk\u00fd dovettero insistere affinch\u00e9 Tiso firmasse il documento.\nContenuto dell'arbitrato.\nPer effetto dell'arbitrato italo-tedesco, la Cecoslovacchia dovette accettare di cedere all'Ungheria tutti i territori della Slovacchia e Rutenia subcarpatica a sud della linea Senec - Galanta - Vr\u00e1ble - Levice - Lu\u010denec - Rimavsk\u00e1 Sobota - Jel\u0161ava -Ro\u017enava - Ko\u0161ice - Micha\u013eany - Ve\u013ek\u00e9 Kapu\u0161any - U\u017ehorod - Muka\u010devo, ivi comprese tutte le citt\u00e0 finora menzionate, fino al confine con la Romania. In questo modo la Cecoslovacchia pot\u00e9 mantenere le citt\u00e0 slovacche di Bratislava e Nitra, mentre l'Ungheria entr\u00f2 in possesso delle tre citt\u00e0 contese in Rutenia cos\u00ec come di altre quattro nella Slovacchia meridionale.\nIl territorio ceduto aveva una superficie di 11.927\u00a0km\u00b2 (di cui 10.390 nell'attuale Slovacchia e il resto nell'odierna Ucraina) e una popolazione di circa 1.060.000 abitanti. Secondo l'ultimo censimento cecoslovacco (del 1930), la parte slovacca di questi territori aveva 852.332 abitanti, di cui 506.208 (59%) ungheresi, 290.107 (34%) slovacchi, 26.227 (3%) ebrei, 13.184 (1,5%) tedeschi e 1.892 (0,2%) ruteni. Al contrario, secondo un censimento ungherese di fine 1938, nel territorio in questione vi erano solo 121.603 (circa 14%) slovacchi, mentre un censimento ungherese successivo (1941) riport\u00f2 una popolazione di 869.299 abitanti, in cui l'elemento slovacco era ulteriormente sceso a 85.392 (10%) unit\u00e0. Entrambe le fonti erano comunque concordi nello stimare poco al di sotto delle 70.000 unit\u00e0 il numero degli ungheresi rimasti nella parte non annessa della Slovacchia. In realt\u00e0 tutti questi dati non erano di per s\u00e9 contraddittori, in quanto come gi\u00e0 sottolineato a seconda delle circostanze storiche molti abitanti bilingui dichiaravano la propria appartenenza a un gruppo etnico piuttosto che a un altro.\nNonostante analogamente all'Accordo di Monaco l'arbitrato di Vienna mirasse a restituire all'Ungheria i territori a maggioranza ungherese (o meglio: i territori in cui, in base al censimento del 1910, la maggioranza della popolazione aveva dichiarato come propria \"lingua d'uso\" l'ungherese), in realt\u00e0 il nuovo confine fu tracciato in violazione di questo principio. Vennero difatti inglobate nei nuovi confini i territori rurali di Ko\u0161ice, Bratislava (nel 1910 nella citt\u00e0 stessa la lingua d'uso pi\u00f9 diffusa era il tedesco), Nov\u00e9 Z\u00e1mky, Vr\u00e1ble, Hurbanovo e Jel\u0161ava. Se si prende come base il censimento cecoslovacco del 1930, allora le eccezioni si fanno pi\u00f9 vistose: gli slovacchi costituivano la maggioranza in 182 dei 779 comuni ceduti, ed erano il 60% nella citt\u00e0 di Ko\u0161ice e 73% nel distretto di Vr\u00e1ble.\nPer effetto dell'arbitrato la Slovacchia perse il 21% del suo territorio, il 20% delle industrie, oltre il 30% delle terre arabili, il 27% delle centrali energetiche, oltre met\u00e0 delle sue vigne, 28% delle sue miniere di ferro e 930\u00a0km di linee ferroviarie. La Slovacchia orientale perse anche la sua citt\u00e0 principale (Ko\u0161ice) e molti snodi ferroviari, al pari della Rutenia subcarpatica che inoltre fu privata di tutte le sue terre arabili.\nL'arbitrato sanc\u00ec inoltre che \"entrambe le parti accettano la decisione arbitrale come ritocco finale della frontiera.\" Questa disposizione sarebbe tuttavia stata violata, nel giro di breve tempo, dall'Ungheria."}
{"id": "637397", "revid": "125136667", "url": "https://it.wikipedia.org/wiki?curid=637397", "title": "Universo dello specchio", "text": "L'universo dello specchio \u00e8 una dimensione parallela presente nell'universo fantascientifico di Star Trek, descritta come un'ucronia distopica in cui si svolgono eventi differenti da quella narrati nella serie, seppure con gli stessi personaggi protagonisti.\nStoria dell'Impero terrestre.\nPrimo Contatto.\nNell'universo dello specchio, il primo contatto con i Vulcaniani, dopo il volo della \"Phoenix\" (prima nave spaziale con propulsione a curvatura), avviene con l'uccisione da parte di Zefram Cochrane del capitano della nave vulcaniana che giunge sulla Terra (). Questo fatto cambia la storia per come \u00e8 conosciuta nell'universo della Federazione, permettendo un'evoluzione molto pi\u00f9 veloce della tecnologia terrestre che, senza la guida mitigatrice dei vulcaniani, viene utilizzata per la conquista di altri mondi. Non viene mai creata la Federazione dei Pianeti Uniti e gli umani estendono il loro dominio incorporando le altre civilt\u00e0 nell'Impero Terrestre (\"Terran Empire\", in lingua originale). Secondo la linea temporale dell'universo dello specchio, l'Impero esisteva gi\u00e0 all'epoca del primo contatto, sicuramente prima del 1969, anno della \"conquista\" della Luna ().\nNella met\u00e0 del XXII secolo, l'Impero ha sottomesso, trattandoli con disprezzo e superiorit\u00e0, altre specie intelligenti come i Vulcaniani, gli Andoriani, i Tellariti e altri che nell'universo di \"Star Trek\", insieme agli umani, erano stati i fondatori della Federazione.\nPrimo crossover tra Mirror e Prime Star Trek Universe.\nIl primo vero crossover tra i due universi avviene all'inizio del XXIII secolo, quando il capitano della ISS \"Buran\", nel tentativo di sfuggire alla ritorsione dell'imperatrice Georgiu, si teletrasporta dalla sua nave ma viene risucchiato nell'omonima nave dell'universo canonico scambiandosi con il Lorca canonico, il quale rimane ucciso. Nell'universo canonico, la nave viene distrutta e, per non essere scoperto, Lorca assunse i panni della sua controparte e divenendo in seguito il comandante della USS \"Discovery\". Riuscir\u00e0 poi a celare la propria identit\u00e0 e personalit\u00e0 manovrando occultamente tutte le attivit\u00e0 della nave al fine di tornare nel proprio universo per rovesciare l'imperatrice (). La \"Discovery\" stessa finir\u00e0 nell'universo alternativo a partire dall'episodio ', a causa di un malfunzionamento del motore a spore in grado di compiere salti, potenzialmente, fra due qualsivoglia punti dell'universo. Nel tredicesimo episodio della , ', si apprende che anni prima, un problema al teletrasporto causato da una tempesta ionica aveva trasferito il comandante della USS \"Buran\" dal nostro universo all'universo dello specchio. \nL'epoca dell'Imperatore Spock.\nUn contatto epocale tra i due universi si ha nella met\u00e0 del XXIII secolo, quando il capitano James T. Kirk e il dottor Leonard McCoy con altri ufficiali della \"Enterprise\", a causa di un problema al teletrasporto, si materializzano nell'universo dello specchio mentre le loro controparti si materializzano nel loro (TOS: \"Specchio, specchio\"). Se nell'universo dello specchio non si riesce a intuire subito lo scambio, in quello canonico i due ufficiali imperiali vengono subito messi agli arresti. In questo episodio della serie classica, e anche nei due della serie \"\", si vede come la filosofia vulcaniana sia stata soppiantata a causa della conquista terrestre, corrompendo anche i pacifici costumi del popolo di Vulcano. Kirk e McCoy riescono infine a tornare nel proprio universo, come le loro controparti, ma lo Spock dell'universo dello specchio, molto influenzato dai due ufficiali della Federazione, divenuto in seguito Comandante supremo delle forze imperiali, dar\u00e0 inizio ad una fase di pacificazione e riorganizzazione della catena di comando della Flotta Imperiale. \nIl rinnovamento dell'Impero sembra funzionare e vi \u00e8 persino un allargamento dei suoi confini, questo grazie alle politiche pi\u00f9 concilianti e meno aggressive dell'Imperatore Spock. Il \"Terran Empire\" non \u00e8 pi\u00f9 visto come una minaccia ma come un'opportunit\u00e0 dai pianeti esterni. Questa svolta per\u00f2 porta ad un impensabile (fino ad ora) alleanza tra Klingon e Cardassiani, i quali sconfiggono l'Impero Romulano e formano un'armata molto vasta con accesso a risorse e tecnologie nuove. Nonostante questo l'Impero Terrestre potrebbe combatterle alla pari ma il nuovo leader e le sue riforme tacciate come repubblicane hanno portato malcontento nei pi\u00f9 alti vertici dello stato maggiore. Tra l'altro sono in molti a voler sfruttare l'imminente guerra per eliminare Spock, il quale scompare e viene dato per morto. La lotta per la successione e il collasso della catena di comando porta al crollo del primo Impero Terrestre. \nLe riforme e il regno dell'Imperatore Spock vengono bollate dalla Damnatio memoriae e questo periodo subisce un revisionismo storico che cancella quanto di positivo fatto e incolpa Spock e le sue idee progressiste come la causa unica dell'implosione dell'Impero. Nonostante non venga mai ritrovato il corpo del vulcaniano Spock viene archiviato dalla storia come imperatore deposto e giustamente assassinato. In realt\u00e0 Spock riesce a salvarsi e si mette in salvo protetto da pochi fedelissimi, rimanendo nascosto per diversi decenni ed \u00e8 ancora vivo nel XXIV secolo. Tale possibilit\u00e0 emerge quando il capitano Picard prende con la forza il controllo del vascello da guerra \"Enterprise-D\", un progetto portato avanti segretamente dall'impero terrestre, ormai ridotto all'interno dei confini del Sistema Solare ma ancora indomito e votato a creare un'arma definitiva che cambi il corso della storia. Le risorse sono per\u00f2 scarse e le possibilit\u00e0 di un contrattacco all'alleanza Klingon-Cardassiani \u00e8 improbabile. L'occasione sembra emergere quando l'Enterprise-D intercetta la nave di un contrabbandiere piena di risorse e metalli rari indispensabili alla flotta.\nL'origine \u00e8 sconosciuta ma, sotto tortura, il prigioniero rivela che lavora per il presunto morto imperatore Spock che pare sappia dove procurarsi tali materiali. Picard ordina a Data di rintraccia l'ex-leader temendo che stia complottando un ritorno al potere, elemento che vuole scongiurare in quanto lui stesso mira al trono della Terra. Data, nonostante la difficolt\u00e0 a reperire informazioni e usando ogni mezzo possibile, scopre l'ubicazione di un ormai vecchio Spock che gli rivela l'esistenza di un universo alternativo in cui esiste una \"Federazione\" al posto dell'Impero e che, probabilmente, \u00e8 ancora vitale e prospera. \nData ottiene con la forza le informazioni per recarsi in questo universo parallelo ed elimina Spock. Una volta tornato sull'Enterprise, Picard decide di compiere il salto nell'universo alternativo per procurarsi, in segretezza, materiali, schiavi e persino navi per ottenere la forza militare per un golpe sulla Terra. Il secondo passo sarebbe quello di dotarsi di una nuova flotta, a discapito della Federazione, e attaccare di sorpresa i nemici dell'Impero (o di quello che ne rimane). Gli autori di tali eventi (considerati canonici) sono David e Scott Tipton che collocano durante la quarta stagione della serie tv \"The Next Generation\" il primo crossover e interazione tra il Picard del Mirror Universe e quello del Prime Universe. Questo \u00e8 anche il periodo della morte di Spock e quindi la fine della sua epoca nell'Universo a Specchio. \nLa drammatica situazione della Terra nell'Universo a specchio si viene a sapere durante il terzo e il quarto contatto tra i due universi, avvenuti tra il maggiore Kira Nerys ed il dottor Julian Bashir (durante la serie \"\"). Anche questi hanno ripercussioni nell'universo dello specchio, scatenando una reazione dei ribelli dell'ex Impero terrestre e dei Romulani questa volta contro l'Alleanza Klingon-Cardassiana. I ribelli alla fine della serie riescono a ottenere la libert\u00e0 catturando il Reggente dell'Alleanza.\nCultura dell'Impero terrestre.\nL'umanit\u00e0 del XXII secolo dell'universo dello specchio \u00e8 una razza feroce e brutale dedita alla conquista e all'assoggettamento di altri mondi e culture. Inoltre, oltre ad essere in alcuni campi pi\u00f9 progredita (ad esempio raggiunge velocit\u00e0 curvatura 7), per molti aspetti culturali e comportamentali ricorda i Klingon e i Romulani. Molta importanza ha l'onore, \u00e8 diffusa la pratica di impegnarsi in scontri fisici, anche mortali, per la conquista di posizioni gerarchiche superiori ed ogni individuo \u00e8 pronto a tutto per conquistare posizioni e gradi migliori e superiori. \u00c8 diffuso l'uso della tortura, usata contro altre razze allo scopo di estorcere informazioni, oppure per punire atti di insubordinazione, o ancora come semplice atto di sadismo (il dottor Phlox in questo universo era impegnato nella realizzazione di una cabina di tortura insieme a Malcolm Reed). La \"Discovery\", nel XXIII secolo, apprende inoltre che a volte gli umani si cibano persino di alcune razze intelligenti come i kelpiani ().\nSituazioni politiche e alleanze.\nRiguardo al sistema politico si hanno scarsissime notizie: si sa solo che, differentemente dai Romulani e dai Klingon, l'Impero \u00e8 governato da un imperatore forte ed autoritario (Hoshi Sato in questo universo, grazie alla tecnologia della USS \"Defiant\", riesce a salire al trono divenendo capo supremo dell'Impero nell'episodio ).\nNella serie \"\", mentre nell'universo canonico scoppia la guerra fra l'Impero Klingon e la Federazione dei pianeti uniti, in seguito alla , nell'universo dello specchio diversi popoli, fra cui Klingon, Andoriani e Vulcaniani, hanno stretto alleanze segrete contro l'Impero terrestre dando vita una lotta di resistenza contro gli umani () che far\u00e0 cadere l'Impero e favorir\u00e0 l'ascesa dell'Alleanza tra i Klingon e i Cardassiani.\nL'Alleanza Klingon-Cardassiana del XXIV secolo \u00e8 una delle maggiori potenze del quadrante Alfa. Essa nasce dall'unione dell'Impero Klingon con l'Impero Cardassiano per rovesciare definitivamente l'Impero terrestre e prenderne il posto. Non si conosce la data precisa della sua creazione ma a quanto viene riferito dall'intendente Kira Nerys, si pensa che sia nato durante la vita del capitano Kirk, dopo il 2267. Diventa poi l'unica potenza del quadrante Alfa dopo la conquista dell'Impero Stellare Romulano e dell'Impero Terrestre, schiavizzando poi umani, Vulcaniani e Romulani mentre non \u00e8 noto il destino delle altre specie che i terrestri avevano schiavizzato, tutte tranne i Bajoriani che diventano una delle culture pi\u00f9 influenti nell'Alleanza."}
{"id": "637399", "revid": "287204", "url": "https://it.wikipedia.org/wiki?curid=637399", "title": "As We May Think", "text": "As We May Think (letteralmente \"Come potremmo pensare\") \u00e8 un articolo scritto nel luglio 1945 da Vannevar Bush per la rivista \"The Atlantic Monthly\" che introdusse un nuovo modo di concepire i sistemi informativi avviando la riflessione sullo sviluppo dei sistemi ipertestuali. Il titolo \u00e8 un riferimento al noto filosofo e pedagogista John Dewey, autore di \"How We Think\" (\"Come pensiamo\") nel 1910.\nDescrizione.\nVannevar Bush, allora direttore dell\"Office of Scientific Research and Development\" (\"Ufficio per la ricerca e lo sviluppo in ambito scientifico\"), l'organismo che controlla il Progetto Manhattan, sottolineava come l'unit\u00e0 di intenti degli scienziati alleati nella seconda guerra mondiale dovesse essere protratta anche in tempo di pace. L'ostacolo principale era per Bush il moltiplicarsi delle ricerche, che contrastava con il fatto che le materie di studio si facevano sempre pi\u00f9 specialistiche mettendo a rischio l'interdisciplinarit\u00e0 e il dialogo fra gli scienziati.\nCome soluzione tecnica al problema, Bush propose di creare una macchina ipertestuale, il Memex, una sorta di scrivania elettromeccanica dotata di un archivio in microfilm che fungeva da arcaica memoria di massa e permetteva di immagazzinare pagine di libri e documenti e, conseguentemente, di riprodurli ed associarli gli uni agli altri.\nSebbene qualcosa di simile al memex non pot\u00e9 essere realizzato prima dell'avvento della miniaturizzazione elettronica, l'articolo di Bush ebbe un'importanza capitale nello sviluppo dell'informatica e dell'ipertesto. L'influenza di questo articolo \u00e8 evidente nell'operato di Douglas Engelbart che, leggendo l'articolo al ritorno dalla guerra dove oper\u00f2 come tecnico radar, svilupp\u00f2 l'oN Line System basandosi proprio sulle idee espresse da Bush."}
{"id": "637404", "revid": "287204", "url": "https://it.wikipedia.org/wiki?curid=637404", "title": "Montagne Rocciose Canadesi", "text": "Le Montagne Rocciose Canadesi, come dice il loro nome, costituiscono il segmento canadese delle Montagne Rocciose. Il limite meridionale, nell'Alberta e nella Columbia Britannica, confina con l'Idaho e il Montana negli Stati Uniti, terminando, a nord, nella Liard Plain, sempre nella Columbia Britannica.\nDescrizione.\nContrariamente a quanto di solito si crede, le Montagne Rocciose non arrivano fino allo Yukon o all'Alaska e neppure nella parte centrale della Columbia Britannica. A nord del fiume Liard, i Monti Mackenzie, che non fanno parte delle Montagne Rocciose, formano una parte del confine tra lo Yukon e i Territori del Nord-Ovest. Anche le montagne ad ovest del Rocky Mountain Trench formano catene distinte dalle Montagne Rocciose."}
{"id": "637405", "revid": "5052387", "url": "https://it.wikipedia.org/wiki?curid=637405", "title": "Northwest Territories", "text": ""}
{"id": "637406", "revid": "15200", "url": "https://it.wikipedia.org/wiki?curid=637406", "title": "Restauratio Imperii", "text": "Per Restauratio Imperii (o Renovatio Imperii) si intende il progetto espansionistico dell'imperatore bizantino Giustiniano I, volto a riconquistare il territorio appartenente al crollato Impero Romano d'Occidente.\nIl suo sogno era di riportare l'Impero Romano al suo antico splendore, sotto la guida di un unico Imperatore, anche se la sua capitale sarebbe stata Costantinopoli e non pi\u00f9 Roma o Ravenna o un'altra citt\u00e0 dell'Occidente. L'intento di Giustiniano \u00e8 noto anche come Restitutio Imperii.\nTutto ci\u00f2 pot\u00e9 solo in parte realizzarsi, anche a causa dell'oggettiva difficolt\u00e0 di un progetto che prevedeva la riconquista di un territorio enorme, in massima parte occupato da Regni latino-germanici.\nLe guerre di Giustiniano.\nDopo aver posto fine alla Guerra iberica con la Persia con la Pace eterna del 532, Giustiniano I ebbe via libera, non essendo pi\u00f9 impegnato nel fronte orientale, per dedicarsi alla riconquista dell'Occidente. Si prefiss\u00f2 come primo obiettivo l'annessione del Regno dei Vandali in Africa, ma per dichiarare guerra a questa nazione germanica necessitava di un \"casus belli\". Lo trov\u00f2 nella detronizzazione del re vandalo Ilderico ad opera del cugino Gelimero, che divenne il nuovo re dei Vandali; Giustiniano, che era in ottimi rapporti con Ilderico, intim\u00f2 a Gelimero di restituire il trono al suo legittimo re ma al suo rifiuto, gli dichiar\u00f2 guerra. La spedizione in Africa non aveva l'approvazione di alcuni consiglieri (tra cui il prefetto del pretorio d'Oriente Giovanni di Cappadocia), ancora memori della sconfitta subita contro i Vandali nel 468, ma ci\u00f2 non bast\u00f2 a far desistere l'Imperatore dai sogni di conquista.\nGiustiniano affid\u00f2 l'impresa di conquistare l'Africa al generalissimo Belisario, che gi\u00e0 si era distinto contro i Persiani e che soprattutto aveva salvato il trono all'Imperatore sedando la rivolta di Nika. La spedizione part\u00ec nel 533 e nel giro di un anno (534) riusc\u00ec a distruggere il regno vandalico, che fu annesso all'Impero. I nuovi territori conquistati (Africa del Nord pi\u00f9 Sardegna, Corsica e Isole Baleari) formarono una nuova prefettura del pretorio d'Africa, mentre Belisario ritorn\u00f2 a Costantinopoli portando con s\u00e9 come prigioniero Gelimero. Ottenne dall'Imperatore gli onori di un trionfo, cosa che non capitava per un cittadino privato dal I secolo.\nL'assassinio della reggente Amalasunta, attuato da suo cugino Teodato per impossessarsi del trono goto, forn\u00ec il pretesto a Giustiniano di dichiarare guerra agli Ostrogoti (535). Ancora una volta la spedizione venne affidata a Belisario, che conquist\u00f2 la Sicilia (535), Napoli e Roma e con esse tutto il Sud Italia (536). Stanchi per la inazione di Teodato, i Goti lo detronizzarono ed elessero re Vitige, che prepar\u00f2 la controffensiva gota che si manifest\u00f2 nell'assedio di Roma durato un anno (537-538). L'assedio fall\u00ec e Belisario pot\u00e9 riprendere la campagna di riconquista, che sembr\u00f2 finire con la presa di Ravenna (540) e la cattura del re Vitige e del tesoro dei Goti.\nL'arrivo della peste (che indebol\u00ec sia militarmente che economicamente l'Impero, svantaggiandolo rispetto ai suoi nemici meno evoluti), il richiamo di Belisario in Oriente, l'invasione persiana della Siria, il rapace fiscalismo degli esattori bizantini, la disunione dell'esercito permise per\u00f2 ai Goti, ridotti ormai ad alcune fortezze nel Nord Italia, di riprendersi: essi proclamarono re un guerriero che si mostr\u00f2 in seguito molto abile, Totila, che in breve tempo riusc\u00ec a recuperare gran parte dell'Italia. Nemmeno il ritorno di Belisario in Italia (544) serv\u00ec a risollevare la situazione per i Bizantini, sia perch\u00e9 Giustiniano gli aveva fornito un numero insufficiente di truppe sia perch\u00e9 Totila aveva compreso gli errori tattici dei suoi successori e aveva preso delle contromisure al fine di impedire al generale bizantino di attuare la sua strategia consueta basata sulla guerra di posizione e sul logoramento delle forze nemiche mediante la guerriglia. Per quattro anni, dunque, Belisario dovette stare sulla difensiva, riuscendo solo a riprendere ai Goti una Roma ormai spopolata e in rovina (547). Dopo il richiamo di Belisario (548), Totila espanse le sue conquiste riprendendo Roma (550) e conquistando la Sicilia, la Sardegna e la Corsica.\nGiustiniano allora invi\u00f2 in Italia come generalissimo Narsete, che complet\u00f2 la conquista dell'Italia (con Sicilia, Sardegna e Corsica), sconfiggendo gli ultimi re goti Totila e Teia, e contrast\u00f2 i Franchi e gli Alamanni. La guerra gotica, pur essendo di fatto finita nel 555, dur\u00f2 fino al 562 perch\u00e9 i Goti e i Franchi erano ancora in possesso di alcune fortezze nell'estremo nord della Penisola. Solo nel 562, con la resa di Verona e Brescia, la guerra poteva dirsi veramente conclusa. Nel 554 i Bizantini conquistarono anche la Spagna meridionale.\nConseguenze.\nPur essendo vittoriose, le guerre in Occidente di Giustiniano portarono a devastazioni non solo in Occidente ma anche in Oriente, dove le frontiere sguarnite a causa del trasferimento delle truppe in Occidente permisero ai Barbari di saccheggiare i Balcani e ai Persiani di saccheggiare la Siria. Questo \u00e8 quanto scrive Procopio sulle devastazioni provocate dalle guerre:\nProcopio, pur enfaticamente esagerando le devastazioni e il numero delle vittime, non andava molto lontano dalla realt\u00e0. La guerra gotica in Italia, che dur\u00f2 pi\u00f9 di vent'anni, caus\u00f2 un enorme regresso economico e sociale della penisola: campagne e citt\u00e0 erano state devastate dagli eserciti, e molte citt\u00e0 prospere sotto il regno di Teodorico (come ad esempio Milano e Roma) erano dopo la fine del conflitto parzialmente in rovina. Le ricostruzioni ad opera degli ufficiali bizantini furono solo parziali, ad esempio a Roma \u00e8 attestata (da un'epigrafe) solo la riparazione di un ponte distrutto dai Goti. Lo stesso senato romano conobbe dopo la guerra un irreversibile declino, che si concluse con lo scioglimento agli inizi del VII secolo. In conclusione, le imprese di Giustiniano sono state del tutto catastrofiche per l'Italia.\nGiustiniano mor\u00ec lasciando vuote le casse dell'impero, pur riuscendo a coronare, in parte, i suoi sogni di riconquista. La maggior parte delle terre riconquistate furono perse fra la seconda met\u00e0 del VI secolo e il secolo successivo: oltre met\u00e0 del territorio italiano fu occupato stabilmente dai Longobardi pochi anni dopo la sua morte (568-575 circa), l'Africa cadde in mano araba meno di un secolo pi\u00f9 tardi e cos\u00ec pure la Spagna bizantina, sotto i Visigoti appena convertitisi al cattolicesimo e supportati dal papa.\nI successori al trono di Bisanzio, unici legittimi successori dei Cesari romani, rivendicarono, fino alla caduta di Costantinopoli (1453), il diritto di essere riconosciuti come tali, e come tali erano riconosciuti in Occidente fino alla seconda met\u00e0 dell'VIII secolo (anche se era talvolta usato anche il termine \"greci\", soprattutto in contesti polemici). Solo con la rottura dei rapporti tra Papa e Imperatore d'Oriente in seguito all'Iconoclastia (met\u00e0 VIII secolo) coloro che venivano fino a poco tempo prima definiti \"Romani\" divennero per la Chiesa di Roma \"Greci\" e la \"Res Publica Romanorum\" si trasform\u00f2 in \"Imperium Graecorum\". Il punto di rottura definitivo si ebbe quando sal\u00ec sul trono di Bisanzio in qualit\u00e0 di regnante a tutti gli effetti l'imperatrice Irene d'Atene. Il fatto che il trono \"romano\" fosse occupato da una donna spinse il Papa a considerare il trono \"romano\" vacante, incoronando \"Imperatore dei Romani\" il re dei Franchi e dei Longobardi Carlo Magno, il giorno di natale dell'anno 800. La nascita di un nuovo Impero d'Occidente non fu ben accolta dall'Impero d'Oriente che tuttavia non aveva i mezzi per intervenire. I sovrani di Bisanzio divennero agli occhi degli Occidentali \"Imperatori dei Greci\".\nA partire dall'VIII secolo il potere religioso, che aveva il suo fulcro nella citt\u00e0 di Roma e nel suo vescovo, il Papa, si rese indipendente da Bisanzio ed appoggi\u00f2 la formazione di un ricostituito Impero cristiano-occidentale, prima sotto l'egida franca (Impero carolingio) poi sassone (Sacro Romano Impero). Al contrario la \"romanit\u00e0\" dell'Impero bizantino venne riconosciuta dai popoli islamici, che chiamavano i Bizantini \"Rum\", ovvero \"Romani\"."}
{"id": "637412", "revid": "647919", "url": "https://it.wikipedia.org/wiki?curid=637412", "title": "Costantino XI Dragases Paleologo", "text": ""}
{"id": "637413", "revid": "433605", "url": "https://it.wikipedia.org/wiki?curid=637413", "title": "Nobazia", "text": "Nobazia o Nobadia fu un regno cristiano in epoca medioevale localizzato nella Bassa Nubia, che divenne successivamente una regione nel pi\u00f9 ampio regno di Makuria. Il suo nome, nelle cronache arabe, viene spesso indicato con al-Maris.\nStoria.\nLa Nobazia venne fondata dai Nobati (discendenti dei regni di Napata e Meroe dell'epoca di Augusto), inviati in quella regione del deserto Egiziano dall'Imperatore Romano Diocleziano per aiutarlo a sconfiggere i Blemmi nel 297 d.C. La Nobazia pi\u00f9 antica \u00e8 molto simile alla civilt\u00e0 nota agli archeologi con il nome di cultura Ballana. Probabilmente i Nobati riuscirono nell'intento della loro missione, poich\u00e9 un'iscrizione proveniente da Silko, \"Basiliskos\" dei Nobatae, proclama di avere scacciato i Blemmi verso i deserti a oriente. Intorno a questo periodo la capitale della Nobazia viene eretta a Pakhoras, l'attuale Faras; pi\u00f9 tardi la Nobazia si convert\u00ec al Cristianesimo Monofisista.\nDal 701 d.C. la Nobazia venne annessa al vicino regno di Makuria. Le circostanze di questa annessione sono del tutto ignote. Molto probabilmente ci\u00f2 accadde prima dell'invasione Araba del 652, poich\u00e9 gli storici arabi parlano di un unico stato cristiano in Nubia con una sola capitale: Dongola. La Nobazia sembra aver comunque mantenuto una certa autonomia all'interno del nuovo stato. Essa era governata da un Eparco di Nobazia, che godeva anche del titolo di Domestikos di Pakhoras. Sembra che questa carica fosse elettiva ma in seguito divent\u00f2 ereditaria. Alcune testimonianze di questa carica sono state trovate in documenti provenienti da Fort Ibrim, e presenta questa figura come un notabile dai grandi poteri. Tuttavia, alcuni autori Arabi si riferiscono al nuovo stato, frutto della fusione dei due regni come del \"regno di Makuria e Nobazia\", il che potrebbe far pensare a una duplice monarchia.\nLa Nobazia era la regione della Nubia pi\u00f9 vicina all'Egitto e fu la pi\u00f9 soggetta all'influenza araba e all'islamizzazione. Gradualmente, la popolazione della Nobazia si convert\u00ec all'Islam e si un\u00ec ai clan Arabi come i Banu Kanz, sebbene alcuni siano rimasti indipendenti nel regno cristiano di Dotawo fino alla sua conquista da parte del Sultanato di Sennar nel 1504."}
{"id": "637417", "revid": "268129", "url": "https://it.wikipedia.org/wiki?curid=637417", "title": "VII Centenario della morte di Sant'Antonio da Padova", "text": "La serie commemorativa del VII Centenario della morte di Sant'Antonio da Padova, detta anche Sant'Antonio, \u00e8 una serie 8 francobolli emessa dal Regno d'Italia il 9 marzo del 1931 con Regio Decreto n. 1852 del 3 ottobre 1930. La serie intendeva commemorare il settimo centenario della morte del santo di Padova e comprendeva 7 esemplari con i seguenti valori: 20 centesimi di colore lilla con disegnata la vestizione del Santo, 25 centesimi verde con la predica ai pesci, 30 centesimi bruno bistro con l'Eremo di Olivares, 50 centesimi violetto con la Basilica del Santo, 75 centesimi carminio con la morte del santo e dentellatura 14, lire 1,25 azzurro con la liberazione dei prigionieri ed infine il 5 lire + 2,50 oliva con il Santo. Il sovrapprezzo di 2,50 Lire fu destinato alle Opere Assistenziali dei Frati Missionari. Questa serie venne poi soprastampata con allestimento di colore differente ed usata nelle colonie italiane. Ad esempio nella serie con soprastampa \u201cISOLE ITALIANE DELL'EGEO\u201d il santo da 5 lire risulta essere arancione anzich\u00e9 oliva. Paradossalmente la serie destinata all'uso nelle isole dell'Egeo risulta lievemente pi\u00f9 rara allo stato nuovo ed \u00e8 quotata circa 400 Euro contro la stessa ma ordinaria che ha una quotazione di circa 300 Euro. Vi \u00e8 per\u00f2 l'eccezione di quelle serie costituite da 8 pezzi e che dunque posseggono il francobollo naturale da 75 c. carminio con la dentellatura 12 e che rappresenta il pezzo ricercato di questa serie commemorativa del quale dovrebbero esistere 5000 pezzi."}
{"id": "637418", "revid": "40552", "url": "https://it.wikipedia.org/wiki?curid=637418", "title": "Restauratio imperii", "text": ""}
{"id": "637419", "revid": "2110845", "url": "https://it.wikipedia.org/wiki?curid=637419", "title": "G\u00e9rard Grisey", "text": "Biografia.\nCompie i suoi studi al conservatorio di Trossingen in Germania (1963 - 1965), al conservatorio superiore di Parigi, allievo di Olivier Messiaen (1965 - 1972), e presso l\"'\u00c9cole normale de musique\" di Parigi, sotto la guida di Henri Dutilleux. Ha inoltre seguito i seminari di Karlheinz Stockhausen, Gy\u00f6rgy Ligeti e Iannis Xenakis a Darmstadt (1972), ed ha studiato la musica elettroacustica con Jean-Etienne Marie e con \u00c9mile Leipp presso l'universit\u00e0 di Jussieu.\nVincitore del Prix de Rome, \u00e8 stato borsista presso la Villa Medici a Roma dal 1972 al 1974, nonch\u00e9 presso l'\"IRCAM\" a Parigi. Negli anni settanta \u00e8 stato tra i fondatori dell\"'Ensemble l'Itin\u00e9raire\", gruppo strumentale tuttora attivo che ha contribuito alla creazione di numerosissime pagine di autori quali Hugues Dufourt, Micha\u00ebl L\u00e9vinas, Tristan Murail, Fausto Romitelli, G\u00e9rard Zinsstag e molti altri.\nG\u00e9rard Grisey ha tenuto numerosi seminari di composizione ai corsi di Darmstadt, a Friburgo, all\"'IRCAM\" di Parigi, alla \"Scuola civica\" di Milano e in numerose universit\u00e0 americane; \u00e8 stato inoltre docente di composizione presso l'Universit\u00e0 di Berkeley in California dal 1982 al 1986, mentre dal 1986 fino alla sua morte prematura, sopravvenuta nel 1998 causata dalla rottura di un aneurisma, ha tenuto lo stesso posto presso il \"Conservatoire National Sup\u00e9rieur de Musique\" di Parigi.\nLa musica.\nLe sue composizioni sono state commissionate da diverse istituzioni musicali internazionali, eseguite da e programmate correntemente in festival, rassegne e radiotrasmissioni in tutta Europa e negli Stati Uniti; la quasi totalit\u00e0 di esse \u00e8 edita da \"Ricordi\" (Milano).\nIl suo linguaggio musicale \u00e8 basato sull'analisi dei fenomeni fisico-acustici del suono, in netta opposizione con lo strutturalismo che prediligeva i rapporti numerici astratti. Fu proprio dal suo continuo indagare sulla natura intrinseca del suono (spesso con l'aiuto dei mezzi forniti dalle nuove tecnologie, quali gli spettrogrammi) che venne coniato, per descrivere la sua musica, il termine di musica spettrale (definizione del resto da cui lo stesso Grisey prese le distanze in anni pi\u00f9 tardivi), nella quale si possono riconoscere certe influenze o affinit\u00e0 con i lavori di Giacinto Scelsi, che Grisey conobbe e frequent\u00f2 negli anni della sua residenza romana a Villa Medici.\nLe sue ricerche si concentrarono soprattutto nell'esplorazione dello spettro tra i suoni armonici e il rumore, nonch\u00e9 ad una nuova concezione del fattore temporale applicato alla scrittura musicale. Emblematici di queste ricerche sono, per quanto riguarda gli spettri, il brano \"Partiels\" (facente parte del ciclo \"Les espaces acoustiques\"), dove tutta la parte iniziale \u00e8 l'orchestrazione degli armonici di un mi grave suonato da un trombone; per quanto riguarda il fattore temporale, invece, si noti il processo adottato nella composizione \"Vortex temporum\", nella quale le figure musicali (in certi casi chiamate dall'autore \"archetipi\", ne \u00e8 esempio la figurazione iniziale, che ricorda l'andamento di un'onda sonora sinusoidale) possono presentarsi in forma dilatata (l'autore usava in questo caso la metafora del \"tempo delle balene\"), in forma corrente (\"tempo dell'uomo\") o in forma estremamente compressa (\"tempo degli insetti\").\nLa sua produzione si arresta con la sua prematura e improvvisa scomparsa nel 1998, quando Grisey aveva appena compiuto il lavoro (fatalmente profetico) \"Quatre Chants pour franchir le Seuil\", una sorta di composita meditazione sulla morte."}
{"id": "637420", "revid": "30610", "url": "https://it.wikipedia.org/wiki?curid=637420", "title": "Cynthia Ann Stephanie Lauper", "text": ""}
{"id": "637422", "revid": "580197", "url": "https://it.wikipedia.org/wiki?curid=637422", "title": "Moraine Lake", "text": "Moraine Lake \u00e8 un lago glaciale situato nel parco nazionale Banff, vicino al villaggio di Lake Louise, nella provincia canadese dell'Alberta. Si trova nella valle dei Dieci Picchi, ad una quota di circa . La superficie del lago \u00e8 di .\nIl lago \u00e8 caratterizzato da un tipico colore tra il blu e il verde, risultante dalla rifrazione della luce sulle minuscole particelle di roccia che si riversano nel lago a seguito dei movimenti dei ghiacciai. Anche per l'altitudine alla quale si trova, le acque del lago si scongelano verso il mese di giugno e sul finire del mese il livello dell'acqua raggiunge il suo massimo.\nIl lago \u00e8 rinomato non solo per i panorami pittoreschi che offre, ma anche per i percorsi escursionistici che sono stati creati intorno al lago. La classica vista lungo la morena che riprende i picchi alle spalle del lago \u00e8 stata anche immortalata sulla banconota da 20 dollari canadesi nella serie \"Scenes of Canada\" emessa dal 1969 al 1986."}
{"id": "637423", "revid": "125207358", "url": "https://it.wikipedia.org/wiki?curid=637423", "title": "Woodblock", "text": "Il woodblock o wood block (in inglese \"blocco di legno\") \u00e8 uno strumento a percussionee a suono indeterminato appartenente al gruppo degli idiofoni.\nCaratteristiche.\n\u00c8 ricavato a partire da un singolo blocco di legno (da cui il nome) solitamente di forma rettangolare o tonda, in cui viene intagliata una o due fessure longitudinali. Le dimensioni variano notevolmente, producendo suoni anche molto vari tra loro.\nViene suonato esclusivamente percosso con una bacchetta, producendo un suono molto caratteristico.\nUtilizzo.\nLo strumento in occidente \u00e8 utilizzato nella musica orchestrale ed \u00e8 generalmente composto da tek o altro legno duro, anche se negli ultimi anni si utilizzano varie materie plastiche.\nNella tradizione musicale dell'estremo oriente viene usata un'ampia gamma di \"woodblock\", dai pi\u00f9 piccoli che possono essere tenuti in mano, fino agli enormi e spesso inamovibili \"temple-blocks\" che possono essere suonati facendo oscillare un grande tronco contro di essi.\nI tamburi a tronco, detti anche \"tamburi a fessura\", ricavati da tronchi svuotati internamente, sono usati in Africa, nelle Americhe e nelle isole del Pacifico.\nIl \"muyu\" (in cinese \u6728\u9b5a; cinese semplificato \u6728\u9c7c) \u00e8 un \"woodblock\" scolpito a forma di pesce e colpito con una bacchetta di legno. Viene costruito in vari formati ed \u00e8 spesso usato nel canto buddista, in Cina cos\u00ec come in altre nazioni asiatiche incluse Giappone, Corea e Vietnam. A volte, questa particolare percussione viene usata anche nella batteria"}
{"id": "637424", "revid": "1610933", "url": "https://it.wikipedia.org/wiki?curid=637424", "title": "Re di quaglie", "text": ""}
{"id": "637429", "revid": "2153076", "url": "https://it.wikipedia.org/wiki?curid=637429", "title": "Folklore (Nelly Furtado)", "text": "Folklore \u00e8 il secondo album della cantante canadese Nelly Furtado, pubblicato il 25 novembre 2003 negli Stati Uniti dall'etichetta DreamWorks Records. \nClassifiche.\nL'album ottiene un successo moderato rispetto al precedente, riuscendo comunque a rientrare nella top 10 di alcuni Paesi."}
{"id": "637430", "revid": "709565", "url": "https://it.wikipedia.org/wiki?curid=637430", "title": "Fama", "text": "Fama (dal latino \"fari\" che significa parlare), personificazione della voce pubblica nella mitologia romana, era una divinit\u00e0 allegorica.\nDella sua personificazione parla Virgilio immaginandola creata dalla Terra dopo Ceo ed Encelado.\nLa si immaginava come un mostro alato gigantesco capace di spostarsi con grande velocit\u00e0, coperto di piume sotto le quali si aprivano tantissimi occhi per vedere; per ascoltare, usava un numero iperbolico di orecchie e diffondeva le voci facendo risuonare infinite bocche nelle quali si agitavano altrettante lingue.\nQuesto mostro alato rappresentava allegoricamente le dicerie che nascono, si diffondono, acquistano credibilit\u00e0, non fanno distinzione tra vero e falso, amplificano e distorcono a piacimento i fatti.\nAnche Ovidio ne d\u00e0 un'ampia descrizione nel libro XII de \"Le metamorfosi\", collocandola ai confini della terra, all'interno di un edificio bronzeo, con un numero elevatissimo di entrate, nelle quali riecheggiavano tutti i vocaboli, anche quelli appena bisbigliati. "}
{"id": "637431", "revid": "767487", "url": "https://it.wikipedia.org/wiki?curid=637431", "title": "Forno metallurgico", "text": "Il forno metallurgico \u00e8 un forno, di solito costruito con materiale refrattario, in grado di raggiungere temperature tali da poter fondere vari tipi di metallo oppure scaldarlo. &lt;br&gt;\nUsualmente l'unico metallo che viene fuso \u00e8 l'alluminio, mentre in tutti gli altri casi (acciaio, ghisa, leghe di alluminio, leghe di rame) il forno viene utilizzato per eseguire i cosiddetti trattamenti termici, processi in cui, grazie alle alte temperature, il metallo subisce cambiamenti di propriet\u00e0, andando ad agire sulla struttura stessa del materiale. &lt;br&gt;\nI trattamenti termici pi\u00f9 noti sono la ricottura, la tempra, il rinvenimento, la normalizzazione.\nStruttura generalizzata di un forno.\nDate le alte temperature in gioco (che usualmente partono da 400\u00a0\u00b0C e non superano i 1300\u00a0\u00b0C) occorre che la struttura del forno sia realizzata in modo tale da non disperdere all'esterno il calore prodotto per scaldare il metallo. Pertanto occorre che all'interno del forno vi sia dell'isolante termico, in grado di trattenere il calore all'interno della camera (per camera s'intende semplicemente la zona interna del forno dove si trova o dove passa il metallo). I materiali pi\u00f9 utilizzati sono preformati/mattoni refrattari o moduli/pannelli di fibre ceramiche; la struttura esterna del forno \u00e8 invece metallica.\nClassificazione dei forni metallurgici.\nCome per tutte le macchine (il forno \u00e8 una macchina termica) non esiste un unico tipo di classificazione: nel caso specifico, i criteri pi\u00f9 utilizzati sono il tipo di alimentazione, il metallo trattato, la struttura, il trattamento termico stesso, od anche il tipo di pezzo trattato."}
{"id": "637437", "revid": "1610933", "url": "https://it.wikipedia.org/wiki?curid=637437", "title": "Rondine montana", "text": ""}
{"id": "637445", "revid": "1610933", "url": "https://it.wikipedia.org/wiki?curid=637445", "title": "Rondine rossiccia", "text": ""}
{"id": "637446", "revid": "287204", "url": "https://it.wikipedia.org/wiki?curid=637446", "title": "Banu Kanz", "text": "I Banu Kanz (in Arabo \"Figli di Kanz\") furono un gruppo di Arabi qahtanidi (Rab\u012b'a che emigrarono in Egitto, dopo aver probabilmente scacciato la popolazione dei Beja penetrando nel deserto orientale a est del fiume Nilo intorno ad Assuan. Durante questo periodo le miniere d'oro della regione vissero un rapido rifiorire.\nNel 1004, l'Imam fatimide al-Hakim confer\u00ec il nome Kanz al-Dawla al leader della trib\u00f9 per il merito di avere catturato il fuggitivo Abu Rakwa. Nel 1066, i Kanz al-Dawla Nasir invasero il regno di Nobazia ma vennero respinti e subirono gravi razzie nel loro stesso territorio. Nonostante ci\u00f2, questo clan ottenne un enorme potere nella regione, guadagnandosi il controllo della regione di Assuan e l'indipendenza formale prima di essere sconfitto dagli Ayyubidi al comando di Turunshah nel 1174.\nContrariamente a quanto affermano delle conclusioni troppo semplicistiche, i Banu Kanz non conquistarono mai il regno di Makuria, il pi\u00f9 importante regno Cristiano del medioevo in Nubia, ma si inserirono nella dinastia reale di Makuria tramite una accorta politica matrimoniale. A causa dell'usanza del regno di Makuria, ereditato dall'antico regno di Kush, secondo il quale il trono veniva ereditato dal nipote del re, alcuni membri del clan Banu Kanz ereditarono il trono del regno nel 1320."}
{"id": "637452", "revid": "547034", "url": "https://it.wikipedia.org/wiki?curid=637452", "title": "Jump blues", "text": "Il Jump blues si riferisce a uno stile influenzato dal Jazz che venne alla luce verso la seconda met\u00e0 degli anni quaranta.\nDi solito utilizza un cantante in combinazione con l'accompagnamento di un'orchestra di fiati, creando uno stile contraddistinto da un ritmo-guida, da vocalizzi e sassofono-tenore in assolo.\nQuesto genere di blues fu tra i precursori del Rock &amp; roll.\nCon meno utilizzo di strumenti a corda rispetto agli altri stili, il jump blues era il ponte fra i vecchi stili e il sound delle grandi bande jazz degli anni quaranta."}
{"id": "637456", "revid": "767487", "url": "https://it.wikipedia.org/wiki?curid=637456", "title": "Aldus (carattere)", "text": "Aldus \u00e8 un carattere tipografico (\"typeface\") disegnato nella sua forma tonda e corsiva nel 1953 da Hermann Zapf per la fonderia D. Stempel di Francoforte, della quale \u00e8 stato art director dal 1947 al 1956.\nProdotto per la Linotype nel 1954, questo carattere venne concepito come font da usarsi per la composizione di libri affiancando il pi\u00f9 famoso Palatino originato dalla stessa mano pochi anni prima, nel 1948. Zapf considerava infatti quest'ultimo un carattere pi\u00f9 adatto per i titoli, mentre Aldus (giudicato da alcuni meno elegante del Palatino), \u00e8 pi\u00f9 leggero e pi\u00f9 adatto a testi in corpo minore.\nIl nome del carattere \u00e8 un omaggio al cinquecentesco compositore veneziano Aldo Manuzio, autore delle stampe che hanno ispirato Herman Zapf nel dare struttura all'Aldus.\nI caratteri tipografici di quegli anni presentavano nel loro disegno ancora netti legami con la scrittura a pennino; risultano infatti decisivi, nel caratterizzare questo carattere, i tratti spigolosi che uniscono le curve alle aste, e i tagli delle curve in corrispondenza dell'asse della lettera."}
{"id": "637460", "revid": "2212704", "url": "https://it.wikipedia.org/wiki?curid=637460", "title": "Tachymarptis melba", "text": "Il rondone maggiore o rondone alpino (\"Tachymarptis melba\" ) \u00e8 un uccello della famiglia degli Apodidae.\nDescrizione.\nCome il nome stesso suggerisce \u00e8 un apodiforme di grosse dimensioni con una lunghezza che oscilla tra i 20\u201323\u00a0cm e un'apertura alare di 51\u201358\u00a0cm.\nLe parti superiori sono grigio-scure, mentre le parti inferiori presentano il ventre e la gola bianchi, non sempre facili da vedere in volo.\nBiologia.\nComportamento.\nIl rondone maggiore possiede zampe troppo corte rispetto al corpo per poter spiccare il volo da terra, ma \u00e8 un ottimo arrampicatore, in grado di scalare un muro fino all'altezza ideale per planare e volare.\n\u00c8 un uccello estremamente specializzato e quindi adattato a svolgere quasi tutte le sue funzioni vitali in volo (compresi accoppiamento e dormire) e per quanto se ne sa posa i piedi solo per deporre le uova e allevare i piccoli.\nAlimentazione.\nSi nutre di insetti che cattura in volo grazie alla bocca di grosse dimensioni.\nRiproduzione.\nCome diverse specie di apodiformi il rondone maggiore stabilisce dei legami di coppia che li uniscono per tutta la vita ed \u00e8 estremamente legato al sito di nidificazione.\nDistribuzione e habitat.\nIl Rondone maggiore vive in Europa, Asia, ed Africa del Nord, in Italia nidifica nei centri urbani con quote abbastanza elevate o nelle fessure delle pareti rocciose. Migratore a lungo raggio, svernante in Africa Meridionale.\nSistematica.\nQualche autore chiama questa specie \"Apus melba\".\nIl rondone maggiore ha 9 sottospecie:"}
{"id": "637461", "revid": "339392", "url": "https://it.wikipedia.org/wiki?curid=637461", "title": "Nel Paese dei Balordi", "text": ""}
{"id": "637462", "revid": "1543377", "url": "https://it.wikipedia.org/wiki?curid=637462", "title": "Sarcophilus harrisii", "text": "Il diavolo della Tasmania, o diavolo orsino (Sarcophilus harrisii ), \u00e8 un mammifero marsupiale appartenente alla famiglia dei Dasiuridi. \u00c8 minacciato per via di una forma di cancro trasmissibile (\u201ctumore facciale del diavolo\u201d).\nGli aborigeni della Tasmania indicavano questo animale con vari nomi, fra cui \"tarrabah\", \"poirinnah\" e \"par-loo-mer-rer\". Il nome comune del diavolo della Tasmania, tuttavia, anzich\u00e9 derivare dai nomi aborigeni (come accaduto per molti animali australiani, come canguri) deriva dai versi che questo animale \u00e8 solito emettere durante le ore notturne, che dovettero ricordare ai primi esploratori e ai coloni delle urla diaboliche: inoltre, questo animale \u00e8 di colore nero, appare estremamente irascibile e rissoso e si nutre di carogne, tutte caratteristiche solitamente associate con facilit\u00e0 a entit\u00e0 malefiche. A supporto di ci\u00f2 vi \u00e8 il fatto che localmente questo marsupiale \u00e8 noto anche come \"Beelzebub's pup\", \"cucciolo di Belzeb\u00f9\", e che durante il XIX secolo gli sono stati attribuiti numerosi nomi scientifici (attualmente considerati obsoleti e privi di valore) legati al mondo delle tenebre, come \"Sarcophilus satanicus\" e \"Diabolus ursinus\".\nCon l'estinzione del lupo marsupiale, avvenuta nel 1936, pur raggiungendo all'incirca le dimensioni di un beagle il diavolo di Tasmania \u00e8 divenuto la pi\u00f9 grande specie superstite dell'ordine Dasyuromorphia e in generale il marsupiale carnivoro vivente di maggiori dimensioni. La taglia relativamente piccola non deve tuttavia trarre in inganno: la forte testa, sorretta da un collo largo e muscoloso, fa s\u00ec che questo animale abbia il morso pi\u00f9 potente di tutti i mammiferi viventi in rapporto alle dimensioni corporee. Ci\u00f2 gli consente di nutrirsi di carogne, triturando senza difficolt\u00e0 anche le ossa e perfino i denti.\nAttualmente questo animale \u00e8 diffuso soltanto nell'isola di Tasmania: tuttavia si hanno testimonianze di una sua presenza passata anche nel resto dell'Australia, dove questa specie si estinse per\u00f2 ben 400 anni prima dell' (avvenuto nel 1788). Perseguitato per lungo tempo dai coloni europei, in quanto ritenuto un grande razziatore di pollai e implacabile cacciatore di capi di bestiame (pagando soprattutto le uccisioni commesse da cani e gatti rinselvatichiti, in quanto questa specie ha abitudini saprofaghe e raramente attacca esemplari che non siano vecchi o malati), a partire dalla seconda met\u00e0 del XX secolo la specie \u00e8 stata dichiarata protetta dal governo della Tasmania.\nSebbene si tratti di un animale molto conosciuto e generalmente ritenuto comune nella sua patria, il diavolo orsino verso la fine degli anni novanta \u00e8 stato decimato da una rara forma di cancro trasmissibile, il tumore facciale del diavolo, che ha notevolmente ridotto il numero di esemplari e posto a rischio la stessa sopravvivenza della specie, tanto che nel maggio 2008 il diavolo della Tasmania \u00e8 stato classificato ufficialmente come specie a rischio. Il governo regionale tasmaniano ha attivato dei programmi (il principale \u00e8 il \"Save the Tasmanian Devil Program\") per contrastare la diffusione del fenomeno.\nDescrizione.\nDimensioni.\nIl diavolo di Tasmania raramente supera gli 80 centimetri di lunghezza (di cui 25\u00a0cm circa spettano alla coda) e un peso oscillante tra i 9 e i 12\u00a0kg chilogrammi, per un'altezza alla spalla che raggiunge i 30\u201340\u00a0cm. A parit\u00e0 d'et\u00e0, le femmine sono pi\u00f9 piccole dei maschi anche del 20% (65\u201370\u00a0cm di lunghezza, 6\u20138\u00a0kg di peso). Le popolazioni di questo animale diffuse nella parte occidentale della Tasmania presentano inoltre dimensioni medie minori rispetto ai conspecifici diffusi altrove nell'isola.\nAspetto.\nIl pelo \u00e8 di colore nero corvino, con una caratteristica macchia bianca a forma di mezzaluna o di sorriso che attraversa il petto, andando da una spalla all'altra, e un'altra banda orizzontale biancastra sul quarto posteriore: non \u00e8 tuttavia infrequente osservare animali del tutto sprovvisti di tale macchia, ed \u00e8 stato calcolato che il 16% dei diavoli di Tasmania viventi sia interamente di colore nero. Si pensa che questa caratteristica sia stata evoluta dai diavoli di Tasmania per attirare l'attenzione dei conspecifici, soprattutto di quelli con intenzioni aggressive, in quanto la maggior parte delle cicatrici dovute a combattimenti si concentrano proprio nell'area bianca sul petto. Il muso, le orecchie, le zampe e il cerchio perioculare sono glabri e di colore carnicino-grigiastro.\nIl diavolo della Tasmania si presenta come un animale tozzo e robusto, con tronco e testa molto sviluppati: fatto insolito per un marsupiale, in questo animale le zampe anteriori sono pi\u00f9 lunghe di quelle posteriori (situazione questa riscontrabile anche nella iena maculata). Le zampe posteriori presentano quattro dita, mentre le zampe anteriori sono munite di cinque dita (quattro che poggiano sul terreno e uno laterale, che consente all'animale di trattenere e maneggiare il cibo): ciascun dito \u00e8 munito di robusti artigli. La coda, lunga circa la met\u00e0 del corpo, \u00e8 conica e ricoperta di pelo rado e orientato verso il basso a mo' di spazzola: essa non \u00e8 prensile e serve perlopi\u00f9 per bilanciare il corpo quando l'animale si erge su due zampe o si muove velocemente, ma il diavolo di Tasmania la utilizza anche come deposito di grasso corporeo nei periodi di abbondanza di cibo.\nLa testa \u00e8 molto grande rispetto al corpo, al quale \u00e8 assicurata da un collo corto e taurino. Essa si presenta squadrata e con un corto muso glabro a tronco di cono: anche le orecchie, piuttosto piccole e di forma triangolare, sono glabre. Al di sopra degli occhi e sul muso sono presenti lunghe vibrisse che l'animale utilizza per aiutarsi nella ricerca del cibo nell'oscurit\u00e0 e per evitare che durante la nutrizione si scatenino conflitti dovuti all'accessiva vicinanza a conspecifici. L'olfatto \u00e8 molto sviluppato (permettendo all'animale di sentire l'odore di conspecifici o di carcasse in putrefazione fino a 1\u00a0km di distanza, anche qualora la fonte di cibo si trovi sottoterra), tuttavia il senso pi\u00f9 sviluppato nel diavolo della Tasmania sembra essere l'udito: fatto unico fra i marsupiali, in questa specie l'osso ectotimpanico \u00e8 ben sviluppato. Gli occhi sono invece piuttosto piccoli e supportano una visione in bianco e nero, ideale in condizioni di luce fioca come sono quelle in cui si muove abitualmente il diavolo della Tasmania: la visione di oggetti in movimento \u00e8 ottima, mentre l'animale pu\u00f2 mostrare difficolt\u00e0 nel vedere oggetti stazionari.\nLa dentizione del diavolo della Tasmania \u00e8 quella tipica dei dasiuridi e, analogamente a quanto riscontrabile nei cani, sono presenti 42 denti. I canini e i premolari sono ben sviluppati, cos\u00ec come i molari, forti e ben adattati alla dieta a base di carne, ossa e cartilagini dell'animale: sono inoltre presenti tre paia di incisivi inferiori e due superiori, posti all'estremit\u00e0 distale delle mascelle. I denti (che per evoluzione convergente si presentano molto simili a quelli delle iene) mostrano crescita continua, tuttavia su un ritmo molto basso: una volta caduti o spezzati, essi non possono essere rimpiazzati.\nL'animale \u00e8 in grado di aprire la mascella quasi ad angolo retto (70-80\u00b0) e di sferrare morsi dalla forza prodigiosa: in proporzione, infatti, il morso di un diavolo della Tasmania \u00e8 del 62% pi\u00f9 potente di quello di un leone, potendo generare una forza pari a 553 newton (abbastanza da bucare anche pannelli di metallo). Ci\u00f2 consente all'animale di nutrirsi con facilit\u00e0 anche delle ossa pi\u00f9 coriacee.\nIl marsupio si apre in direzione della coda e, a differenza di quanto osservabile in alcune specie della stessa famiglia, \u00e8 permanente. Anche i maschi presentano una struttura simile a un marsupio e deputata alla protezione dei testicoli.\nBiologia.\nSi tratta di animali dalle abitudini crepuscolari e notturne (soprattutto i giovani esemplari tendono a muoversi prima che sia calata la notte, probabilmente per evitare la competizione con gli adulti), che durante il giorno riposano in tane o nascosti nella vegetazione densa. Ciascun animale tende a utilizzare 3-4 siti a intervalli di un paio di giorni ciascuno come riparo durante il giorno, generalmente situati in prossimit\u00e0 di corsi d'acqua, fra le rocce o nell'erba alta: i diavoli della Tasmania possono eleggere a propria dimora tronchi cavi, spaccature fra le rocce, caverne, rifugi che si scavano da s\u00e9 o anche tane scavate da altri animali, a volte sfrattandone il precedente inquilino. L'animale pu\u00f2 rendere pi\u00f9 confortevole la propria tana foderandola con erbe secche, fogliame o con materiale rubato nelle abitazioni (cuscini, coperte e vestiti). La sicurezza dei ripari utilizzati durante il giorno \u00e8 molto importante per l'animale: \u00e8 stato dimostrato che i diavoli della Tasmania sopportano molto bene i cambiamenti del proprio \"habitat\" dovuti all'azione dell'uomo, ai quali diventano per\u00f2 estremamente sensibili qualora intacchino la sicurezza delle tane.\nI diavoli della Tasmania non sono territoriali, con l'eccezione delle femmine che difendono l'area attorno ai propri ripari (specialmente se si tratta di tane precedentemente occupate da vombati, che sono particolarmente ricercate come luoghi dove allevare la prole): tuttavia essi tendono a occupare aree ben definite, che condividono senza grossi problemi con altri diavoli della Tasmania. Tali aree variano in superficie fra i 4 e i 27 chilometri quadrati, in funzione della presenza di cibo: in esse l'animale si muove percorrendo una media di 8,6\u00a0km per notte, sebbene alcuni esemplari abbiano percorso anche pi\u00f9 di 50\u00a0km in una sola notte. L'estensione dei vari territori e i movimenti che l'animale effettua al loro interno sono praticamente uguali nei due sessi, il che \u00e8 assai bizzarro in animali solitari, carnivori e con un dimorfismo sessuale cos\u00ec marcato.\nNel proprio \"habitat\" l'animale si muove percorrendo percorsi circolari ben definiti, spesso utilizzando sentieri nella vegetazione causati dal passaggio di altri animali oppure muovendosi lungo le rive di corsi d'acqua o del mare: le aree rocciose vengono accuratamente evitate.\nIl modo di procedere di questo animale consiste in un andamento lento e dinoccolato (sebbene il diavolo della Tasmania sia capace raggiungere i 25\u00a0km/h e mantenere tale velocit\u00e0 per 1,5\u00a0km), durante il quale l'intera pianta del piede viene poggiata sul terreno, similmente a quanto avviene negli orsi: i diavoli della Tasmania sono inoltre buoni nuotatori, potendo attraversare a nuoto bracci d'acqua di oltre 50\u00a0m. Sebbene i giovani esemplari siano buoni arrampicatori (adattamento probabilmente dovuto ai non infrequenti casi di cannibalismo), con la transizione verso l'et\u00e0 adulta questa abilit\u00e0 viene quasi del tutto persa, soprattutto a causa della conformazione del corpo: un diavolo della Tasmania \u00e8 tuttavia in grado di scalare senza grossi problemi piante alte fino a 2,5\u00a0m e dal diametro superiore ai 40\u00a0cm.\nSi conosce piuttosto poco riguardo al comportamento sociale del diavolo della Tasmania: generalmente ritenuto un animale strettamente solitario e aggressivo nei confronti dei conspecifici, uno studio recente ha dimostrato che i vari animali presenti in una zona stabiliscono una rete di contatti fra loro, in particolare le femmine presenterebbero una certa interazione con altri esemplari dello stesso sesso e (sebbene con sensibili variazioni stagionali dovute al periodo riproduttivo) anche coi maschi, mentre questi ultimi raramente interagirebbero fra loro.\nLe abitudini meno strettamente notturne del diavolo della Tasmania rispetto agli altri Dasiuridi sono dovute alla maggiore taglia e alla conformazione corporea dell'animale, che si ripercuotono sulla termoregolazione: l'animale riesce a mantenere la propria temperatura corporea costante attorno ai 37,5-38\u00a0\u00b0C in una forbice di temperature ambientali che vanno dai 5 ai 30\u00a0\u00b0C. A temperature ambientali superiori, la temperatura corporea dell'animale tende ad aumentare repentinamente anche di due \u00b0C, salvo poi ritornare ai valori normali nel giro di un paio d'ore, senza che tuttavia l'animale mostri segni di malessere. Questo perch\u00e9 per eliminare il calore in eccesso, il diavolo della Tasmania (che non \u00e8 in grado di sudare) ansima in maniera simile ai cani: molti marsupiali invece non sono in grado di disperdere calore in maniera efficiente e ci\u00f2 li costringe ad avere abitudini notturne, per sfuggire alle alte temperature riscontrabili in Australia durante il giorno. Tuttavia, il tasso metabolico del diavolo della Tasmania \u00e8 molto pi\u00f9 basso rispetto a quello di altri carnivori, marsupiali e no, presentando invece analogie con quello di marsupiali erbivori di taglia simile (141 kJ/kg, il che vuol dire che un esemplare di 5\u00a0kg ha un fabbisogno energetico giornaliero di 170 kcal, in proporzione un quarto del fabbisogno energetico dell'affine dasiuro orientale). Il tasso metabolico sembrerebbe subire un'impennata nei mesi autunnali, sebbene non siano state ancora chiarite le cause di questo fenomeno.\nAlimentazione.\nI diavoli della Tasmania sono animali essenzialmente carnivori: sebbene possano aggredire e sopraffare animali di dimensioni anche considerevolmente maggiori (come giovani canguri e pecore), molto spesso si accontentano di mangiare carogne, animali giovani o malati, piccoli mammiferi (come bettongie, ratti canguro e conigli), pesci e anche frutta e bacche, mostrando una grande variabilit\u00e0 nella dieta in relazione al cibo reperibile nella zona abitata. Ad esempio, nelle zone costiere il diavolo della Tasmania si nutre degli animali rimasti intrappolati nelle pozze di marea e di ci\u00f2 che il mare lascia sulla riva, come carcasse galleggianti e pesci morti, nelle aree erbose segue a distanza le greggi in attesa di attaccare individui giovani o malati, mentre nelle aree urbane non esita a cercare il cibo fra i rifiuti o a intrufolarsi nelle case per nutrirsi di animali domestici, del loro cibo e anche di scarpe in cuoio: generalmente, le prede preferite rimangono i vombati e le loro carcasse, in quanto relativamente semplici da cacciare e dalle carni ricche di grasso.\nPrima dell'estinzione del tilacino, il diavolo della Tasmania predava i piccoli di questa specie, che venivano lasciati incustoditi dai genitori durante la ricerca di cibo (e a sua volta veniva predato da questi ultimi). I diavoli della Tasmania tendono inoltre a concentrarsi nei pressi delle strade, dove possono agevolmente nutrirsi degli animali investiti dai veicoli di passaggio. Non di rado, i diavoli della Tasmania giungono alle carcasse mentre i predatori (generalmente dasiuri) se ne stanno ancora cibando, e in questo caso non esitano a scacciarli per nutrirsi: ci\u00f2 rappresenta un problema in particolare per il quoll maculato, che si nutre di prede arboricole di grosse dimensioni e difficilmente riesce a consumarle completamente prima dell'arrivo dei diavoli della Tasmania.\nLa dieta di questi animali mostra variazioni anche piuttosto consistenti, sia a livello stagionale sia in base al sesso: ad esempio, studi recenti hanno dimostrato che i maschi durante il periodo invernale preferiscono nutrirsi di animali di dimensioni medie e grandi (rapporto 4:5), mentre in estate mangiano principalmente prede di grosse dimensioni (rapporto 7:2): queste due categorie da sole rappresentano il 95% della dieta di un maschio adulto. Le femmine invece tendono a non nutrirsi di grosse prede, ma mostrano ugualmente una variazione stagionale della dieta: in inverno, le prede medie e grandi costituiscono rispettivamente il 58% e il 25% del totale della dieta (la restante parte \u00e8 rappresentata per il 10% da uccelli e per il 7% da prede di piccole dimensioni), mentre durante l'estate tale percentuale cambia in 61% (prede di medie dimensioni) e 37% (prede di grandi dimensioni). I giovani, pi\u00f9 propensi ad arrampicarsi, si nutrono prevalentemente di invertebrati e piccoli vertebrati, non disdegnando di razziare i nidi per nutrirsi di uova e nidiacei: fra febbraio e luglio, essi tendono a nutrirsi di piccoli uccelli e possum (fino al 35,8% della dieta). Anche gli adulti curiosamente presentano una percentuale abbastanza elevata di prede dalle abitudini arboricole nella dieta (fino al 16,2% del totale annuo, che nelle femmine sale in inverno fino al 40%), principalmente composta da falangeriformi e solo in piccola parte da uccelli.\nLa dieta prevalentemente saprofaga del diavolo della Tasmania \u00e8 dovuta principalmente al fatto che si tratta di un animale non molto veloce, che perci\u00f2 difficilmente potrebbe avere la meglio su prede veloci come canguri e wallabies: tuttavia il fatto che il diavolo della Tasmania possa compiere scatti di una certa velocit\u00e0 (che costano all'animale in termini energetici, come dimostrato dal fatto che dopo tali scatti l'animale deve riposarsi per circa mezz'ora) fa pensare che durante la caccia questo animale si comporti principalmente come un predatore d'agguato, che attende che la preda si avvicini abbastanza da compiere un breve ma veloce scatto e sopraffarla.\nUna volta catturata la preda (o trovata la sua carcassa), il diavolo della Tasmania la consuma a partire dal ventre, aprendo l'addome e consumando le soffici interiora: nel caso in cui la preda consumata sia di dimensioni medio-grandi (come una pecora, un cavallo o una mucca), l'animale non esita a stabilirsi all'interno della cavit\u00e0 addominale per alcuni giorni mentre ne consuma la carne. Questo comportamento \u00e8 probabilmente alla base della credenza popolare che vuole che le femmine di diavolo della Tasmania lascino i propri piccoli nelle carcasse di grossi animali, nelle quali essi si fanno strada fino a uscirne da adulti. Sebbene l'animale cacci da solo, voci non confermate parlerebbero di cacce di gruppo, con un esemplare che insegue la preda facendola fuggire verso altri esemplari in agguato.\nLa ricerca di cibo \u00e8 generalmente un'attivit\u00e0 solitaria: tuttavia nei pressi di una carcassa o di una preda appena uccisa si radunano spesso vari esemplari (fino a 12, sebbene la media sia di 2-5 esemplari), che durante il pasto comunicano fra loro sfoggiando tutta una serie di richiami simili a urla che possono essere uditi a chilometri di distanza. La forza delle vocalizzazioni sembrerebbe essere direttamente proporzionale alle dimensioni della preda, il che farebbe supporre che essi servano come richiamo per altri diavoli della Tasmania situati nei dintorni.\nFra questi animali vige una gerarchia nel consumo del cibo: generalmente i giovani (attivi al tramonto) raggiungono la preda e si nutrono prima degli adulti (attivi a notte inoltrata). Gli esemplari dominanti sono i primi a mangiare, scacciando in malo modo eventuali pretendenti al pasto: questi generalmente si allontanano tenendo ben eretta la coda, con l'esemplare dominante che li insegue per un breve tratto, mordendone quando possibile il quarto posteriore. Il fatto che tali scaramucce divengano meno frequenti con l'aumento del cibo disponibile fa capire che esse non abbiano motivazioni gerarchiche vere e proprie, come osservabile invece in molti predatori sociali (come lupi e leoni). Durante il pasto sono state identificate venti posture a scopo comunicativo (fra cui il caratteristico sbadiglio a denti scoperti) e undici vocalizzazioni: la combinazione di queste due cose generalmente serve a stabilire il rango di ciascun animale senza arrivare a epiloghi violenti, tuttavia nella comunicazione molto probabilmente giocano un ruolo importante anche i segnali chimici che l'animale d\u00e0 attraverso un'apposita ghiandola posta nel sottocoda. I combattimenti avvengono generalmente fra maschi adulti di pari stazza, che si mordono a vicenda o si ergono sulle zampe posteriori, spingendosi come lottatori di sumo con le zampe anteriori e utilizzando la coda come terza gamba per puntellarsi.\nUn diavolo della Tasmania consuma in media una quantit\u00e0 di cibo pari al 15% del proprio peso corporeo, sebbene qualora se ne presenti l'occasione esso possa mangiare quantit\u00e0 di cibo pari al 40% del proprio peso in circa mezz'ora, consumando l'intera preda, ossa e pelo compresi, grazie all'azione delle fortissime mascelle.\nDopo un pasto abbondante, i diavoli della Tasmania diventano estremamente torpidi e poco reattivi, divenendo assai facili da catturare: con ogni probabilit\u00e0, questo comportamento \u00e8 presente grazie alla mancanza di predatori naturali sull'isola. La digestione \u00e8 piuttosto veloce (sebbene molto meno rispetto agli altri dasiuridi) e l'animale tende a defecare sempre nei medesimi posti, formando delle latrine che possono essere condivise con altri esemplari e che probabilmente hanno un ruolo nella comunicazione coi conspecifici. Le feci del diavolo della Tasmania sono piuttosto grandi rispetto alle dimensioni dell'animale: esse hanno infatti una lunghezza che oscilla fra i 15 e i 25\u00a0cm e solitamente possiedono un caratteristico colore grigio, dovuto alla presenza di ossa al loro interno.\nRiproduzione.\nLe femmine vanno in estro una volta l'anno, prevalentemente nei mesi compresi fra febbraio e marzo (ma molte femmine possono accoppiarsi anche fino a giugno), dimodoch\u00e9 i piccoli vengano svezzati in coincidenza con la tarda primavera australe, quando il cibo \u00e8 pi\u00f9 abbondante: la femmina pu\u00f2 avere fino a tre ovulazioni nel giro di tre settimane, ciascuna delle quali prevede la maturazione di pi\u00f9 cellule uovo.. Come in tutti i marsupiali, manca una vera e propria placenta allantoide, ma si stabilisce un rapporto diretto tra l'uovo e la parete uterina, sicch\u00e9 l'embrione si nutre delle sostanze nutritizie contenute nell'uovo stesso. Quando le femmine vanno in estro, i maschi combattono furiosamente fra loro, per stabilire chi di loro avr\u00e0 il diritto ad accoppiarsi con le migliori femmine della zona.\nL'accoppiamento avviene in aree appartate e pu\u00f2 avere luogo indifferentemente di giorno o durante le ore notturne. Il maschio si accoppia numerose volte con la femmina in estro per un periodo di 5-6 giorni (ma anche fino a 8), seguendola costantemente per evitare che venga montata da altri maschi nelle vicinanze. Dal canto suo, la femmina di diavolo della Tasmania si dimostra piuttosto selettiva coi suoi pretendenti, scacciando con decisione quelli di piccole dimensioni o ancora giovani. Tuttavia, alla fine della stagione riproduttiva circa l'80% delle femmine in et\u00e0 fertile sono gravide.\nLa gestazione, come in tutti i marsupiali, \u00e8 molto breve: dopo soli 21 giorni dall'accoppiamento la femmina infatti partorisce stando in posizione supina fino a 20-30 piccoli che si presentano glabri, sordi e in generale ancora poco sviluppati (fatta eccezione per le zampe anteriori, molto forti e munite di unghie che a differenza di molti marsupiali non sono decidue), ciascuno dei quali pesa fra gli 0,18 e gli 0,24 grammi. Nei maschi lo scroto \u00e8 esterno e gi\u00e0 ben visibile, il che consente di distinguere i sessi gi\u00e0 appena dopo la nascita.\nAppena venuti al mondo, i piccoli si fanno strada con le zampette anteriori unghiute lungo il corpo della madre per raggiungere il marsupio: presentando quest'ultimo apertura posteriore, la madre \u00e8 fisicamente impossibilitata ad aiutare i piccoli a raggiungerlo, come accade in altri marsupiali (specialmente i canguri). All'interno del marsupio, i piccoli si attaccano a un capezzolo, il quale reagisce alla suzione gonfiandosi nella bocca del piccolo e ancorandolo letteralmente alla madre, che cos\u00ec non rischia di perderlo durante il movimento: in tal modo, il piccolo va incontro a una sorta di \"seconda gestazione\" all'interno del marsupio materno. Le femmine del diavolo della Tasmania possiedono solo quattro capezzoli a fronte di cucciolate che contano anche 20-30 piccoli (sebbene il numero di piccoli per cucciolata tenda a diminuire anche di molto con l'et\u00e0), per cui solo i pi\u00f9 forti e svelti riusciranno a raggiungere i capezzoli e quindi a sopravvivere: le femmine sembrano essere migliori dei maschi in questo senso, in quanto il loro numero nei marsupi \u00e8 maggiore.\nI piccoli restano attaccati al capezzolo materno per circa 100 giorni: il latte non viene succhiato dal piccolo, ma immesso direttamente nella sua bocca mediante l'azione di appositi muscoli mammali. Il prolungamento della laringe, che raggiunge le coane nasali, consente ai cuccioli di respirare anche mentre ingeriscono il latte materno. Grazie al latte materno molto nutriente e straordinariamente ricco in ferro, lo sviluppo dei piccoli \u00e8 piuttosto rapido: gi\u00e0 a partire dalla seconda settimana di vita sono ben distinguibili il rinario e l'orecchio esterno (che tuttavia diventa del tutto funzionale solo attorno alla decima settimana di vita), a 16 giorni di vita appaiono le palpebre, a 17 giorni spuntano le vibrisse e a 20 sono ben distinguibili le labbra, che tuttavia possono schiudersi dal capezzolo materno solo dopo la decima settimana di vita, sebbene i piccoli possano cominciare a emettere suoni (generalmente degli acuti squittii) gi\u00e0 a partire dai due mesi. Il pelo comincia a crescere dopo il quarantanovesimo giorno di vita e la pelliccia \u00e8 completamente cresciuta quando il piccolo ha tre mesi: i primi peli spuntano a partire dal muso e in seguito crescono man mano sul resto del corpo, con il quarto posteriore che \u00e8 l'ultima parte del corpo a ricoprirsi di pelo. Contemporaneamente alla crescita del pelo, la pelle dei piccoli tende a inscurirsi, passando dal rosa al grigio-nerastro. Sebbene le palpebre si formino a partire dalla terza settimana di vita e attorno ai 50 giorni appaiano anche le ciglia, i piccoli diavoli della Tasmania schiudono gli occhi solo fra gli 87 e i 83 giorni di vita, poco prima di staccarsi per la prima volta dal capezzolo materno.\nI piccoli non escono dal marsupio prima dei 105 giorni di vita, quando sono praticamente una copia in miniatura degli adulti e pesano all'incirca 200 g ciascuno: per altri tre mesi non lasciano il rifugio materno, avventurandosi fuori di esso verso l'inizio dell'estate australe (ottobre-dicembre), seguendo la madre durante la ricerca del cibo e spesso lasciandosi trasportare sulla sua groppa. Essi saranno completamente indipendenti entro il mese di gennaio, dimodoch\u00e9 la femmina non dedica loro che circa un mese e mezzo (durante la loro permanenza del marsupio la femmina non interagisce in alcun modo con essi, con l'eccezione dell'allattamento): fino al raggiungimento dell'indipendenza essi continuano a bere il latte materno, il che consente loro una crescita molto rapida (circa mezzo chilo al mese).\nLa maturit\u00e0 sessuale viene raggiunta attorno ai due anni d'et\u00e0: le femmine possono cominciare a riprodursi gi\u00e0 a quell'et\u00e0, mentre i maschi solitamente sono costretti ad aspettare ancora, in quanto ancora troppo deboli per competere nei combattimenti con maschi pi\u00f9 anziani per assicurarsi il diritto all'accoppiamento. Probabilmente a causa del crollo numerico di questi animali in seguito all'epidemia di DFTM, molte femmine hanno cominciato a riprodursi anche gi\u00e0 a partire dal primo anno di vita e sempre a causa di questa malattia la stagione riproduttiva \u00e8 divenuta meno ben definita in molte zone.\nLa speranza di vita dei diavoli della Tasmania si aggira attorno ai cinque anni d'et\u00e0: un esemplare di nome Coolah, vissuto in cattivit\u00e0 e morto a sette anni e mezzo, rappresenta con ogni probabilit\u00e0 l'esemplare pi\u00f9 anziano di questa specie finora registrato.\nDistribuzione e habitat.\nIl diavolo della Tasmania pu\u00f2 essere osservato in tutta la Tasmania e su Robbins Island (che comunque durante la bassa marea \u00e8 collegata all'isola da un ponte di terra): fino ai primi anni del XX secolo si aveva notizia della presenza su questi animali anche su Bruny Island, dove tuttavia non sono avvenuti pi\u00f9 avvistamenti dal 1900, mentre una popolazione introdotta verso la met\u00e0 degli anni novanta su Badger Island si \u00e8 estinta nel 2005.\nL\"'habitat\" tipo di questo animale si pensa sia rappresentato dalle aree temperate della Tasmania nord-occidentale, con foreste rade e clima piuttosto secco: tuttavia, i diavoli della Tasmania possono essere osservati nella maggior parte degli \"habitat\" presenti sull'isola, giardini e periferie urbane compresi. La densit\u00e0 della popolazione di questi animali pare essere particolarmente alta nelle foreste costiere e nelle aree a sclerofillo, mentre la specie \u00e8 poco presente nelle pianure a \"button grass\" della Tasmania sud-occidentale e manca del tutto nelle aree montane. I diavoli della Tasmania sono inoltre molto numerosi in prossimit\u00e0 delle strade, dove si nutrono degli animali investiti dalle auto di passaggio.\nTassonomia.\nIl primo a descrivere scientificamente questa specie fu il naturalista inglese George Harris, che nel 1807, credendola prossima agli opossum, la denomin\u00f2 \"Didelphis ursina\" in riferimento alle orecchie arrotondate, simili a quelle di un orso. Tale nome si rivel\u00f2 tuttavia non valido, in quanto gi\u00e0 assegnato nel 1800 a una specie di vombato (attualmente classificata come \"Vombatus ursinus\") da George Shaw. Nel 1838 Richard Owen, studiando un esemplare di diavolo della Tasmania, scelse il nome scientifico di \"Dasyurus laniarius\", ma nel 1877 opt\u00f2 per lo spostamento nel genere \"Sarcophilus\", creato nel 1841 da Pierre Boitard. Quest'ultimo, in onore di George Harris, primo descrittore della specie, scelse il nome di \"Sarcophilus harrisii\" (\"amante della carne di Harris\").\nNel 1987, a seguito di varie revisioni, \u00e8 stato suggerito di modificare il nome della specie in \"Sarcophilus laniarius\", poich\u00e9 questo fu il primo il nome con il quale venne classificata la specie. La comunit\u00e0 scientifica tuttavia respinse la proposta, poich\u00e9 tale descrizione scientifica avvenne su resti fossili rivelatisi poi appartenenti a una specie differente.\nIl diavolo della Tasmania \u00e8 l'unica specie vivente ascritta al genere \"Sarcophilus\", appartenente alla famiglia dei Dasiuridi: al genere vengono generalmente ascritte altre due specie, \"S. laniarius\" e \"S. moornaensis\", ambedue estintesi durante il Pleistocene e dalle relazioni filogenetiche ancora poco chiare. Nell'ambito della famiglia, il diavolo della Tasmania appare filogeneticamente pi\u00f9 affine ai dasiuri (dai quali si sarebbe tuttavia staccato fra i 10 e i 15 milioni di anni fa) che al tilacino, col quale invece \u00e8 sempre stato ritenuto strettamente imparentato.\nProbabilmente gli antenati degli attuali diavoli orsini (discendenti dei marsupiali giunti in Australia dal Sudamerica quando i due continenti erano ancora uniti fra loro nel supercontinente Gondwana) si adattarono a uno stile di vita almeno parzialmente arboricolo, che port\u00f2 a un accrescimento di taglia e a un'andatura saltellante (che giustificherebbe la peculiare andatura dell'attuale diavolo orsino): durante l'inaridimento generale che colp\u00ec l'Australia durante il Miocene si sarebbe poi staccata la linea che avrebbe portato al diavolo della Tasmania (generalmente l'ultimo antenato comune ai dasiuri e al diavolo orsino \u00e8 ritenuto \"Glaucodon ballaratensis\"), probabilmente per riempire una nicchia rimasta vacante a causa dell'estinzione di massa avvenuta in quel periodo.\nSottospecie.\nGeneralmente vengono distinte due sottospecie di diavolo orsino (\"Sarcophilus harrisii harrisii\" e l'estinta \"Sarcophilus harrisii dixonae\" ): alcuni studiosi classificano invece il diavolo della Tasmania come una sottospecie di \"Sarcophilus laniarius\" (\"S. laniarius harrisii\").\nDal sequenziamento del genoma di questo animale, completato nel 2010 \u00e8 emerso che, pur presentando 14 cromosomi come tutti i dasiuridi, i diavoli della Tasmania presentano scarsa variabilit\u00e0 genetica a causa dell'effetto del fondatore e della regola di Foster, oltre all\"'effetto collo di bottiglia\" causato dalle numerose riduzioni numeriche alle quali la specie \u00e8 stata soggetta durante la sua storia. Il tumore facciale del diavolo, decimando la popolazione proprio a causa di questa scarsa variabilit\u00e0 genetica, l'ha ridotta ulteriormente causando un aumento dell'inincrocio.\nLa popolazione diffusa nel nord-ovest dell'isola appare per\u00f2 geneticamente distinta dal resto dei diavoli della Tasmania: vi \u00e8 un certo grado di incrocio fra le due popolazioni nelle aree in cui esse si trovano a convivere, sebbene esso sia praticamente trascurabile.\nRapporti con l'uomo.\nLa prima testimonianza di interazione fra l'uomo e il diavolo della Tasmania consiste in un monile formato da 178 denti (appartenenti a 49 diversi esemplari) rinvenuto al collo di uno scheletro umano ritrovato nel 1970 nella localit\u00e0 di Lake Nitchie, in Nuovo Galles del Sud, e risalente a 7.000 anni fa (i denti tuttavia potrebbero essere ancora pi\u00f9 antichi).\nGli aborigeni della Tasmania erano soliti condividere col diavolo orsino i ripari per la notte senza alcun problema: mentre non vi sono prove che essi si nutrano o che in passato abbiano avuto l'usanza di nutrirsi della carne di questo animale, abbondano i miti locali nei quali si racconta che i diavoli della Tasmania possano mangiare gli sventurati che si attardino nella foresta durante la notte. Sebbene possano nutrirsi di carne umana (ad esempio mangiando i corpi dei caduti in battaglia o dei suicidi), tuttavia, i diavoli orsini non rappresentano un pericolo concreto per l'uomo: in presenza di esso, la maggioranza di questi animali si immobilizza per osservare l'intruso, annusando cautamente l'aria e solo in rari casi alcuni esemplari cominciano a dare segni di nervosismo. Qualora disturbati, tuttavia, i diavoli della Tasmania possono graffiare o mordere con forza.\nA causa delle sue potenti grida notturne e al colore nero intenso della pelliccia, i primi esploratori europei della Tasmania dettero a questo animale il nome di diavolo, associandolo al vizio e alla malvagit\u00e0. I primi coloni europei in Tasmania si nutrivano sporadicamente del diavolo della Tasmania, paragonando il sapore e la consistenza delle sue carni a quelli del vitello.\nA causa delle sue abitudini, il diavolo della Tasmania \u00e8 stato visto perlopi\u00f9 come un animale aberrante e dannoso (anche i turisti venivano messi in guardia fino a tempi recenti circa la presunta ferocia e malvagit\u00e0 di questo animale), da eliminare piuttosto che da studiare: per questo motivo, bisogner\u00e0 attendere la seconda met\u00e0 degli anni sessanta prima che una squadra di ricercatori, capitanata dal professor Guiler, avviasse una serie di studi sul campo che durarono un decennio e aiutarono a fare luce sul diavolo orsino, e solo nel 1991 venne assegnato il primo dottorato di ricerca riguardante lo studio di questo animale. I primi, timidi tentativi di approccio scientifico vennero tuttavia portati avanti nei primi anni del XIX secolo, prima da una guardiana dello zoo di Hobart (Mary Roberts, che dedic\u00f2 buona parte della propria vita a rendere l'immagine pubblica del diavolo della Tasmania meno negativa, con articoli e pubblicazioni) e in seguito da Theodore Thomson Flynn, a cavallo della prima guerra mondiale.\nIl diavolo orsino in cattivit\u00e0.\nLo \"status \" di specie protetta di cui gode il diavolo orsino fa s\u00ec che questi animali non possano essere esportati dall'Australia, se non in casi eccezionali. Tuttavia, in passato essi erano ospiti piuttosto comuni dei giardini zoologici di tutto il mondo, e spesso tenuti come animali domestici nelle case rurali della Tasmania.\nSebbene possano essere tenuti in cattivit\u00e0 e mostrare un certo grado di attaccamento al padrone, i diavoli della Tasmania non sono dei buoni animali da compagnia. Essi tendono infatti a mostrarsi asociali, non manifestando (e non dando segno di gradire) forme d'affetto: inoltre, sebbene si puliscano costantemente con le zampe e si lecchino in maniera simile a dei gatti, i diavoli orsini emanano un caratteristico odore pungente che pu\u00f2 essere evitato solo rimuovendo loro la ghiandola presente sul sottocoda. In generale, le femmine sembrano risentire maggiormente dello stress da cattivit\u00e0 rispetto ai maschi. Il problema principale con l'allevamento in cattivit\u00e0 del diavolo orsino \u00e8 che si tratta di un animale notturno, mentre nelle case e nei giardini zoologici questi animali vengono generalmente forzati a essere attivi durante il giorno per essere osservati dai visitatori.\nI primi tentativi di allevare in cattivit\u00e0 il diavolo orsino ebbero scarso successo: la prima a provarci fu la sopraccitata Mary Roberts nello zoo di Beumaris, nel 1913. I due animali tenuti nello zoo (i cui nomi erano \"Billy\" e \"Truganini\") vennero inizialmente tenuti separati per evitare liti, ma vennero in seguito rimessi insieme poich\u00e9 la femmina mostrava segni di sofferenza dovuti alla mancanza del maschio. Nello stesso anno del loro arrivo Truganini venne ingravidata e port\u00f2 a termine la gestazione, ma i piccoli vennero probabilmente mangiati da Billy: nel 1914, una seconda cucciolata venne salvata allontanando il maschio prima del parto, e Mary Roberts raccolse una serie di appunti sulle abitudini dei piccoli diavoli della Tasmania, appunti che vennero poi inviati alla Societ\u00e0 Zoologica di Londra.\nL'ultimo diavolo della Tasmania in cattivit\u00e0 al di fuori dell'Australia, un maschio chiamato Coolah, mor\u00ec nel 2004 al Fort Wayne Children's Zoo, nell'Indiana. Nel 2005, con la nascita di Cristiano, primogenito del principe Federico di Danimarca (sposato con la tasmaniana Mary Donaldson), il governo della Tasmania decise di inviare in regalo due coppie di diavoli della Tasmania, attualmente ospitati allo zoo di Copenaghen. Questi quattro esemplari rappresentano perci\u00f2 gli unici diavoli della Tasmania viventi al di fuori dell'Australia, sebbene si sospetti che vi siano sparsi in giro per il mondo alcuni di questi animali venduti illegalmente.\nIl diavolo orsino nella cultura di massa.\nNonostante la fama sinistra di cui ha goduto in passato (e della quale gode in parte a tutt'oggi), il diavolo della Tasmania rappresenta attualmente uno degli animali simbolo dell'Australia, e in particolare \u00e8 l'animale simbolo della Tasmania (e spesso rappresenta anche la prima e unica cosa che viene a essa associata nel mondo). L'osservazione di questi animali \u00e8 alla base della visita della maggior parte dei turisti sull'isola, e la fama che ne deriva fa s\u00ec che l'amministrazione locale faccia di tutto per preservare la specie, poich\u00e9 l'estinzione del diavolo della Tasmania rappresenterebbe un danno enorme per l'economia.\nPertanto, il diavolo orsino \u00e8 raffigurato sui simboli di numerose associazioni ed enti, oltre che su numerosi oggetti della vita di tutti i giorni, sia in Tasmania sia nel resto dell'Australia: esso era il simbolo della rappresentativa tasmaniana di football australiano nella Victorian Football League (conosciuta infatti proprio come \"the devils\", \"i diavoli\") e degli Hobart Devils, squadra di pallacanestro militante nella National Basketball League. Il diavolo della Tasmania, inoltre, pur non comparendo nella serie regolare \u00e8 presente su varie edizioni speciali e commemorative del dollaro australiano. \u00c8 inoltre stata proposta la costruzione di un modello gigante (19\u00a0m di altezza e 35 di lunghezza) di diavolo della Tasmania, da collocare come attrazione turistica nella citt\u00e0 tasmaniana di Launceston.\nIl diavolo della Tasmania \u00e8 inoltre il protagonista di numerosi libri, documentari e cartoni animati, spesso in veste di antieroe o del cattivo di turno: probabilmente il pi\u00f9 conosciuto di questi \u00e8 il personaggio dei Looney Tunes Taz. Questo personaggio, creato nel 1954, apparve per la prima volta nel 1957, salvo poi essere ritirato nel 1964: negli anni novanta, con alcune modifiche, esso venne riproposto nella serie Taz-Mania, guadagnando ampia popolarit\u00e0, al punto che la Warner Bros. pose il copyright sul nome \u201c\"Tasmanian Devil\"\u201d. Questo port\u00f2 a una serie di incontri fra la casa produttrice e il governo tasmaniano, che port\u00f2 a un accordo fra le parti basato sul pagamento di una somma annuale pattuita da parte del governo della Tasmania in cambio della possibilit\u00e0 di utilizzare il personaggio di Taz a fini di promozione turistica e commerciale: in particolare, nel 2006 venne avviata la produzione di pupazzi raffiguranti Taz, il profitto derivante dalla vendita dei quali viene reinvestito nella ricerca sul DFTD. Sempre a supporto della ricerca contro questa malattia, nella versione 2.6.29 del kernel Linux, al posto del solito pinguino Tux venne presentato un diavolo della Tasmania denominato Tuz.\nAltro personaggio creato dalla Warner su ispirazione di questo animale \u00e8 Dizzy Devil, un giovane diavolo della Tasmania co-protagonista della serie televisiva \"Tiny Toons\". Poich\u00e9 molti dei personaggi di questa serie sono versioni infantili dei Looney Tunes, Dizzy Devil si presenta molto simile a Taz sia nell'aspetto che nel comportamento, pur presentando a volte un'indole leggermente meno aggressiva e pi\u00f9 amichevole del suo modello ispiratore (divenendo amico di animali che potrebbero essere sue potenziali prede) e rivestendo, in alcuni episodi, il ruolo di vittima piuttosto che quello di antagonista.\nDiavolo della Tasmania (\"Tasmanian Devil\") \u00e8 il nome di un metaumano dell'universo DC, una sorta di \"diavolo della Tasmania mannaro\" e apertamente omosessuale, e i personaggi delle serie dei Biocombat, Snarl e Tasmanian Kid, presentano come forma animale proprio un diavolo della Tasmania.\nInfine, \"Tasmanian Devil\" \u00e8 anche il nome assegnato a una forma mutante di topo da laboratorio, caratterizzata dal mancato sviluppo delle stereociglia a livello dell'orecchio che ne causano comportamenti simili a quelli dei topi ballerini: in particolare, l'abitudine di roteare su s\u00e9 stessi ricord\u00f2 ai ricercatori il tipico girare a trottola del personaggio di Taz, fruttando cos\u00ec il nome comune a questa variet\u00e0.\nConservazione.\nSebbene durante il Pleistocene il diavolo della Tasmania fosse diffuso in gran parte del continente australiano, nel corso dell'Olocene questa specie sub\u00ec un drastico declino numerico, al punto che attorno ai tremila anni fa ne sopravvivevano in Australia solo tre popolazioni relitte: una popolazione settentrionale (ipotizzata in base al ritrovamento di un fossile di questo animale nei pressi di Darwin e a pitture rupestri raffiguranti il diavolo orsino), una sud-occidentale (piuttosto dubbia, in quanto la sua esistenza si basa su un singolo dente ritrovato nel 1972 da Mike Archer e Alex Baynes e risalente a un periodo compreso fra i 160 e i 430 anni fa, giudicato poco attendibile come fonte in quanto potrebbe essere capitato per caso sul luogo e anche perch\u00e9 la datazione cos\u00ec recente cozza con la cronistoria della specie, scomparsa quasi simultaneamente dall'Australia continentale attorno ai 3.000 anni fa) e una sud-orientale (ritrovamento di resti sparsi a est del fiume Murray, negli attuali stati di Victoria e Nuovo Galles del Sud). Quest'ultima popolazione si trov\u00f2 separata da quella residente in Tasmania (con la quale era un tutt'uno) a causa dell'aumento del livello del mare durante l'Olocene, che decret\u00f2 la comparsa dello stretto di Bass.\nIl declino del diavolo orsino in Australia continentale \u00e8 stato tradizionalmente associato con l'arrivo e la diffusione in Australia degli antenati degli aborigeni australiani e in particolare del dingo: tuttavia, stando ai reperti fossili, il diavolo della Tasmania avrebbe convissuto con essi per circa 3.000 anni prima di estinguersi, a differenza di altre specie (come il tilacino) scomparse dall'entroterra australiano quasi subito dopo l'arrivo dell'uomo.\nAlcuni studiosi ritengono pi\u00f9 probabile che la scomparsa del diavolo della Tasmania dall'Australia sia da attribuire al fenomeno di \"El Ni\u00f1o\", che durante l'Olocene si manifest\u00f2 in maniera particolarmente forte, tale da abbattere alcune popolazioni animali particolarmente sensibili a esso.\nCon l'arrivo dei coloni europei, i diavoli della Tasmania cominciarono a essere abbattuti in quanto ritenuti implacabili cacciatori di bestiame e competitori nella caccia al wallaby (molto ricercato in passato per la pelliccia): nel 1830 venne introdotto un sistema di taglie da assegnare per ogni animale ucciso, e nel solo 1923 vennero abbattuti pi\u00f9 di 900.000 diavoli orsini, sia con armi da fuoco sia attraverso metodi indiretti, come trappole ed esche avvelenate. Il bracconaggio nei confronti di questa specie attualmente viene definito \"localmente intenso\" dalle autorit\u00e0 tasmaniane, tuttavia il numero di animali abbattuti non \u00e8 tale da rappresentare un effettivo problema per la sopravvivenza della specie: fino alla seconda met\u00e0 degli anni '90, invece, l'uccisione illegale di diavoli della Tasmania causava la morte di circa 10.000 di questi animali ogni anno.\nLa visione del diavolo della Tasmania come un astuto e implacabile predatore, che uccide anche senza essere spinto dalla fame (probabilmente dovuta all'osservazione di qualche gruppo di questi animali intento ad attaccare qualche pecora vecchia o malata) dimostr\u00f2 la propria infondatezza quando venne appurato che anche nelle aree in cui la specie era stata completamente estirpata il numero di capi di bestiame ucciso non differiva di molto rispetto a quello misurato quando la specie era ancora presente nell'area: mentre le pecore e gli altri capi di bestiame venivano attaccati e uccisi principalmente da mute di cani rinselvatichiti, il pollame veniva razziato dai gatti rinselvatichiti e dai dasiuri.\nCon l'estinzione del tilacino, avvenuta nel 1936, la popolazione tasmaniana prese coscienza della necessit\u00e0 di preservare una fauna unica come quella locale e nel giugno 1941 venne emanata una legge speciale che decretava la protezione del diavolo della Tasmania, allora divenuto piuttosto raro: negli anni cinquanta, tuttavia, in virt\u00f9 di una veloce crescita numerica di questa specie, venne permessa la cattura limitatamente agli esemplari colpevoli di razzie ai danni dell'uomo. Negli anni sessanta venne permesso anche l'utilizzo di esche avvelenate per evitare tali razzie, mentre le pressioni effettuate sul governo per togliere al diavolo della Tasmania lo \"status\" di specie protetta ebbero scarso successo (questo principalmente perch\u00e9 il movimento ambientalista locale evidenzi\u00f2 che il ruolo di questa specie nelle razzie ai pollai e agli ovili era del tutto marginale, mentre i principali artefici dei danni erano i cani rinselvatichiti).\nNegli anni novanta, venne stimata una popolazione di diavoli della tasmania compresa fra i 130.000 e i 150.000 animali. Nel 2005, in seguito al diffondersi del tumore facciale del diavolo, la specie venne classificata come \"v\"ulnerabile\" dal governo locale, e l'anno dopo tale classificazione venne confermata anche dal governo centrale australiano. Nel 2008 una nuova stima della popolazione effettuata dal governo tasmaniano stim\u00f2 una popolazione selvatica compresa fra i 10.000 e i 100.000 individui, con 20.000-50.000 esemplari sessualmente maturi. A fronte di questo vertiginoso declino, nel 2009 l'IUCN riclassific\u00f2 la specie (sino ad allora considerata come \"A rischio minimo\") come \"In pericolo\".\nLa popolazione selvatica di diavolo della Tasmania pare essere suscettibile a cali periodici di consistenza numerica, dovuti probabilmente all'oscillazione della disponibilit\u00e0 di cibo o allo scoppio di epizoozie: anche se gi\u00e0 nel 1850 viene segnalata una rarefazione della specie per non meglio precisati motivi, il primo evento del genere ben documentato risale al 1909 e il secondo al 1950. Dopo un \"boom\" della popolazione durante la prima met\u00e0 degli anni settanta, la consistenza numerica della specie cal\u00f2 nuovamente, probabilmente a causa della scarsit\u00e0 di cibo dovuta al sovrappopolamento: anche nel 1987 venne registrato un calo dovuto alla medesima causa, sebbene un anno dopo venne scoperto che il 30% circa della popolazione selvatica di diavolo della Tasmania presentava infestazione da \"Trichinella spiralis\". La cosa gener\u00f2 una certa apprensione, poich\u00e9 tale parassita rappresenta un serio problema per gli animali domestici e pu\u00f2 infettare anche l'uomo: tuttavia, venne appurato che i parassiti del diavolo orsino non erano trasimissibili ad altre specie. Inoltre, oltre a essere soggetto all'infestazione da parte di tutta una serie di parassiti, come pulci e zecche, il diavolo della Tasmania rappresenta l'unica specie ospite del cestode \"Dasyurotaenia robusta\", che pertanto (in seguito al declino della popolazione di diavolo orsino) viene considerato \"r\"aro\"\" dal governo della Tasmania.\nDal 1999, a tutti i diavoli della Tasmania osservati durante ricerche sul campo vengono prelevati campioni di tessuto da un orecchio per effettuare una biopsia e prelevarne il DNA, in modo tale da avere informazioni sempre aggiornate circa lo stato di salute della popolazione selvatica: nel settembre del 2010, erano a disposizione degli studiosi 5.642 campioni.\nI diavoli della Tasmania cadono spesso vittima della strada: la loro conformazione, colorazione e la relativa lentezza nei movimenti li rendono molto difficili da avvistare ed evitare per tempo dagli automobilisti rispetto ad altre specie di taglia simile, tanto che un recente studio ha dimostrato che, per evitare con successo un diavolo della Tasmania in procinto di attraversare la strada, un autoveicolo dovrebbe muoversi a una velocit\u00e0 pari a circa la met\u00e0 del limite massimo imposto nelle zone rurali tasmaniane. Gi\u00e0 negli anni novanta venne notato che nelle aree attraversate da strade asfaltate di nuova costruzione si registrava un rapido dimezzamento della popolazione di diavoli orsini: assieme ai dasiuri, inoltre, questi animali sono soliti attardarsi sulla strada durante la notte per cibarsi degli animali investiti, il che li rende ancora pi\u00f9 suscettibili di venire investiti a loro volta. Per evitare un eccessivo impatto delle strade sulla popolazione di diavolo della Tasmania (si calcola che annualmente circa 3.392 esemplari, vale a dire fra il 3,8 e il 5,7% della popolazione selvatica, cadano vittime della strada), il governo locale ha lanciato varie campagne di sensibilizzazione correlate a misure di sicurezza come l'illuminazione delle strade rurali, la rimozione degli animali morti da parte di squadre di volontari e l'installazione di cartelli di avvertimento: queste azioni sembrano aver dato i loro frutti, in quanto la mortalit\u00e0 di questa specie si \u00e8 molto ridotta.\nIl declino numerico di questa specie ha favorito la diffusione in Tasmania di alcune specie introdotte, come cani, gatti e soprattutto la volpe rossa, che nel resto dell'Australia rappresentano un serio problema per la fauna locale, avendo decimato numerose specie autoctone. I diavoli della Tasmania, infatti, competono attivamente con questi animali nella ricerca del cibo e spesso si nutrono dei piccoli o anche degli adulti, tenendone il numero sotto controllo: a loro volta, per\u00f2, i cani e le volpi rappresentano un pericolo per i giovani esemplari. Per cercare di arginare il problema, sono state progettate delle trappole con esca avvelenata, munite di particolari modifiche studiate per permetterne il consumo solo da parte di volpi e cani.\nIl tumore facciale del diavolo.\nDiagnosticato per la prima volta nel 1996 in Tasmania nord-orientale, il tumore facciale del diavolo (DFTD) in pochi anni si \u00e8 diffuso nel 65% della Tasmania (zona centro-orientale dell'isola, mentre le aree nord-occidentali e meridionali pare siano ancora libere dal contagio), decimando la popolazione selvatica del diavolo della Tasmania: le stime sull'impatto della malattia parlano di una riduzione in numero compresa fra il 20% e il 50%.\nQuesta malattia rappresenta un esempio di cancro trasmissibile, in quanto pu\u00f2 essere trasmesso da un animale all'altro. La malattia si manifesta con la comparsa di formazioni neoplastiche attorno agli occhi e alla bocca (e a uno stadio avanzato anche all'interno di essa), che ostacolano le normali attivit\u00e0 di ricerca del cibo e nutrizione, portando nella maggior parte dei casi alla morte per inedia nel giro di pochi mesi. Non \u00e8 ancora stato possibile approntare un vaccino o una cura efficace per questo male, sicch\u00e9 l'unica maniera per arginarne gli effetti sulla popolazione selvatica \u00e8 isolare il prima possibile gli individui infetti, per evitare che diffondano il contagio. Sono inoltre in atto catture mirate di esemplari sani, messi in quarantena per salvaguardare il biotipo in caso di distruzione della specie allo stato selvatico: a questo scopo vengono allevate in condizioni di semilibert\u00e0 due \"popolazioni di sicurezza\", una nel villaggio di Taroona (sito nei pressi della capitale tasmaniana Hobart) e una su Maria Island, al largo della costa orientale della Tasmania. Operano in supporto al salvataggio delle informazioni genetiche anche lo Healesville Sanctuary di Melbourne e il Taronga Zoo di Sydney. Nel gennaio 2010, il numero di diavoli della Tasmania ospitati in queste strutture ammontava a 277 esemplari\nNel 2008 da esami chimici effettuati sul tessuto adiposo di 16 individui colpiti da DFTD \u00e8 emersa la presenza di forti dosi di elementi chimici tossici e potenzialmente cancerogeni: in particolare, \u00e8 stata evidenziata la presenza di BB153 (esabromodifenile) e BDE209 (decabromodifenile), appartenenti alla categoria dei PBDE (eteri difenili polibrominati) e utilizzati comunemente come ritardanti di fiamma in molti oggetti di uso comune. In passato era stata chiesta la messa al bando di questi composti ai sensi della convenzione di Stoccolma: tuttavia, le industrie produttrici di BDE209 avevano espressamente negato la possibilit\u00e0 di bioaccumulo da parte del composto, che si era pertanto imposto sui prodotti concorrenti proprio per questa caratteristica.\nNell'ambito del sequenziamento del codice genetico del diavolo orsino, delle analisi effettuate sulle molecole di classe I del complesso maggiore di istocompatibilit\u00e0 (MHC) di questi animali hanno mostrato l'esistenza di 25 \"tipi\" diversi, con differenze crescenti in direttrice nord-ovest/est. Nell'area orientale dell'isola il 70% dei diavoli della Tasmania presenta un tipo associato all'insorgenza del DFTD (in particolare il 30% di essi presenta tipo 1, il 24% tipo A, la rimanente percentuale si divide fra i tipi D e G), mentre a ovest poco pi\u00f9 della met\u00e0 degli animali appartengono a una di queste categorie: sono invece presenti tipi endemici di questa zona. Ci\u00f2 significa che, pur presentando diversit\u00e0 genetica minore, nella popolazione nord-occidentale di diavolo della Tasmania tale diversit\u00e0 si manifesta principalmente a livello dei geni del MHC, consentendo maggiore resistenza al DFTD.\nNel 2011, \u00e8 stato stimato che il costo per la salvaguardia della specie ammonterebbe a circa 11 milioni di dollari.\nSimbologia.\nIl diavolo \u00e8 il mammifero emblema dello Stato australiano della Tasmania.\nNella cultura di massa.\nIl diavolo \u00e8 diventato famoso per Taz, il celebre personaggio dei cartoni animati dei \"Looney Tunes\"."}
{"id": "637463", "revid": "1610933", "url": "https://it.wikipedia.org/wiki?curid=637463", "title": "Rondone maggiore", "text": ""}
{"id": "637474", "revid": "182193", "url": "https://it.wikipedia.org/wiki?curid=637474", "title": "Knattspyrnuf\u00e9lagi\u00f0 V\u00edkingur", "text": "Il Knattspyrnuf\u00e9lagi\u00f0 V\u00edkingur, pi\u00f9 semplicemente Vikingur o Vikingur Reykjav\u00edk, \u00e8 una societ\u00e0 calcistica islandese con sede nella citt\u00e0 di Reykjav\u00edk. Milita in \u00darvalsdeild, la massima serie del campionato islandese di calcio.\nStoria.\nIl club fu fondato il 21 aprile 1908 con lo scopo di occuparsi soprattutto dell'insegnamento del calcio ai pi\u00f9 giovani. Le ottime prestazioni della squadra giovanile, che perse solamente una partita tra quelle giocate nei suoi primi dieci anni d'esistenza, convinsero la societ\u00e0 a dotarsi, nel 1918, anche di un team che potesse partecipare al campionato nazionale. La squadra vinse cinque campionati nazionali e una Coppa d'Islanda tra il 1920 e il 1991. Prese parte a tre edizioni della Coppa dei Campioni e ad una della Coppa delle Coppe.\nOrganico.\nRosa 2021.\n\"Aggiornata al 21 giugno 2021.\""}
{"id": "637479", "revid": "48040", "url": "https://it.wikipedia.org/wiki?curid=637479", "title": "Vikingur", "text": ""}
{"id": "637487", "revid": "599013", "url": "https://it.wikipedia.org/wiki?curid=637487", "title": "Cmx", "text": ""}
{"id": "637491", "revid": "1718925", "url": "https://it.wikipedia.org/wiki?curid=637491", "title": "Taumaturgia", "text": "La taumaturgia (parola formata a partire dal greco \u03b8\u03b1\u1fe6\u03bc\u03b1 \"tha\u00fbma\", tema \"thaumat-\", \"prodigio\" e \u1f14\u03c1\u03b3\u03bf\u03bd \"\u00e9rgon\" \"opera\") \u00e8 un ramo della religione che si occupa dei prodigi e dei miracoli.\nAlcuni preferiscono distinguere la taumaturgia dalla teurgia che si occupa dei miracoli in senso stretto, cio\u00e8 prodigi a carattere religioso e non magico.\nQuesta differenza rimane molto sottile, se non fine a se stessa: infatti non si pu\u00f2 dimenticare l'importanza che ha, per la religiosit\u00e0 popolare come per la Chiesa cristiana, la facolt\u00e0 del santo di essere anche taumaturgo.\nInoltre rispondono a questo appellativo i re detti \"taumaturghi\", cio\u00e8 capaci di compiere miracoli, come i re francesi (dai Capetingi alla Rivoluzione Francese) e i re inglesi (dalla Conquista normanna dell'Inghilterra alla guerra delle due rose)."}
{"id": "637492", "revid": "77358", "url": "https://it.wikipedia.org/wiki?curid=637492", "title": "Pompe centrifughe", "text": ""}
{"id": "637502", "revid": "726373", "url": "https://it.wikipedia.org/wiki?curid=637502", "title": "Quake 4", "text": "Quake 4 \u00e8 un videogioco di tipo sparatutto in prima persona sviluppato da Raven Software e pubblicato da Activision per PC nel 2005.\nSi basa su id Tech 4, il motore grafico creato appositamente per \"Doom 3\".\nTrama.\nLa campagna di \"Quake 4\" prosegue la storia di \"Quake II\" in modo diretto, mettendo nuovamente il giocatore contro la razza aliena degli Strogg. Il gioco segue la storia di un caporale dei Marine chiamato Matthew Kane che fa parte della Squadra Rhino. Dato il successo del protagonista in \"Quake II\" nell'uccidere il leader degli Strogg, Makron, alla Squadra Rhino viene chiesto di continuare la missione e di rendere sicuro il pianeta degli alieni, Stroggos. Nel mezzo dell'invasione, la nave della Squadra viene abbattuta e si schianta in mezzo ad una zona di battaglia, separando Kane dai suoi compagni. Kane cerca e si riunisce ai suoi compagni e si organizzano per l'assalto contro gli Strogg.\nDopo aver portato a termine una serie di compiti, come ad esempio distruggere e presidiare gli hangar degli Strogg e il sistema di difesa, Kane e i compagni di squadra rimasti salgono a bordo della \"USS Hannibal\". Qui viene assegnata la loro prossima missione: infiltrarsi in uno dei centri di comunicazione Stroggs, il Tetranodo, con una bomba a impulso elettromagnetico con la speranza che l'esplosione distrugga il Nexus principale degli Strogg. A Kane viene chiesto di proteggere il convoglio che trasporta le cariche, che per\u00f2 subisce grosse perdite. Dopo molti attacchi, anche uno in cui viene distrutta la bomba EMP, a Kane viene assegnato di completare la missione solamente con l'aiuto del soldato Johann Strauss (Peter Stormare) e il Caporale Nikolai \"Sledge\" Slidjonovitch (Dimitri Diatchenko). Strauss trova un modo per distruggere il nucleo arrestando il sistema di raffreddamento. Quando Kane raggiunge l'ingresso del Tetranodo, tuttavia, viene accolto da un Makron nuovo di zecca e da delle guardie meccaniche armate di lancia-razzi, che sconfigge facilmente Kane.\nQuando Kane si risveglia, si ritrova legato ad un letto nelle strutture mediche Strogg. Questa \"fabbrica\" viene usata per trasformare i soldati catturati o uccisi dagli alieni in cibo o in unit\u00e0 Strogg addizionali. In una lunga e cruenta animazione in prima persona, Kane viene \"processato\" attraverso questo sistema di \"stroggificazione\", che rimpiazza in modo violento le sue parti del corpo con nuove parti bio-meccaniche. Prima che il microchip di controllo impiantato nel suo cervello venga attivato, tuttavia, la Squadra Rhino fa breccia nel complesso e salva Kane. Dopo essere fuggiti attraverso il complesso medico degli Strogg e il Deposito Scorte, combattendo anche contro degli zombi mezzi umani e mezzi Strogg, Kane \u00e8 costretto a combattere il suo ex comandante, il Luogotenente Voss (Michael Gannon), che \u00e8 stato completamente \"stroggificato\" in un potente mostro meccanizzato ma con la sua coscienza umana, infatti avvisa Kane prima di attaccarlo. Dopo averlo ucciso, Kane e i marine restanti ritornano nella \"USS\" \"Hannibal\".\nIl comandante realizza che la fisiologia Strogg di Kane ha aperto a nuove possibilit\u00e0 per sconfiggere gli Strogg, dato che pu\u00f2 essere usata per infiltrarsi in luoghi o teletrasporti precedentemente impenetrabili oppure molto dispendiosi in termini di forza umana. Il nuovo piano \u00e8 quello di attaccare direttamente il Nexus centrale degli Strogg, un enorme edificio a forma di cervello che controlla l'intera forza aliena. Ai Marine viene chiesto di infiltrarsi nei tre centri di dati vicino al Nexus: Data Storage, Processing, and Networking. A questo punto, lo scudo del Nexus viene disattivato e viene data potenza al teletrasporto usato per accedere al Nexus e, quindi, mandare Kane dentro. Una volta dentro, Kane dovr\u00e0 attraversare il centro del Nexus per distruggere il Nucleo centrale e i suoi guardiani. Qui, per\u00f2, incontra nuovamente il Makron e, in un combattimento finale, lo uccide. Fatto ci\u00f2, distrugge il Nucleo e ritorna sulla \"USS\" \"Hannibal\".\nModalit\u00e0 di gioco.\nMultiplayer.\n\u00c8 presente una modalit\u00e0 di gioco in multiplayer (LAN e Internet) che ripropone le classiche situazioni presenti in \"Quake III Arena\" e nella maggior parte degli FPS. Le modalit\u00e0 sono:\nArmi.\nDi seguito la lista delle armi che si possono trovare nel corso del gioco:\nPotenziamenti.\nLe armi presenti nel gioco, man mano che si andr\u00e0 avanti nell'avventura, riceveranno dei potenziamenti che influenzeranno le caratteristiche dell'arma interessata modificando dalla velocit\u00e0 di fuoco fino ad arrivare ad alcune modalit\u00e0 di fuoco aggiuntive.\nDa constatare l'aumento del caricatore dello shot gun che diverr\u00e0 pi\u00f9 veloce da ricaricare grazie ad un singolo caricatore da 10 colpi."}
{"id": "637505", "revid": "7077", "url": "https://it.wikipedia.org/wiki?curid=637505", "title": "HMS Hood (1918)", "text": ""}
{"id": "637508", "revid": "12067", "url": "https://it.wikipedia.org/wiki?curid=637508", "title": "S. Giovannino", "text": ""}
{"id": "637510", "revid": "11959", "url": "https://it.wikipedia.org/wiki?curid=637510", "title": "Integralismo islamico", "text": ""}
{"id": "637511", "revid": "22475", "url": "https://it.wikipedia.org/wiki?curid=637511", "title": "Urnammu", "text": ""}
{"id": "637519", "revid": "3871", "url": "https://it.wikipedia.org/wiki?curid=637519", "title": "Aviano AFB", "text": ""}
{"id": "637543", "revid": "149485", "url": "https://it.wikipedia.org/wiki?curid=637543", "title": "Giochi mondiali militari", "text": "I Giochi mondiali militari sono una manifestazione sportiva riservata ad atleti militari di tutto il mondo. Sono organizzati ogni quattro anni dal Conseil International du Sport Militaire (CISM, Comitato Internazionale Sport Militari). Ai Giochi partecipano spesso, fianco a fianco, militari di paesi in guerra fra di loro, evidenziando cos\u00ec come lo sport affratelli i popoli e cancelli ogni disputa fra uomini.\nDescrizione.\nI \"Giochi Mondiali Militari\" non devono essere confusi con i \"Campionati mondiali militari\" delle singole discipline (atletica leggera, pugilato, etc...) che si tengono da ben prima del 1995.\nIl 2010 segna la nascita dei Giochi mondiali militari invernali che sono stati organizzati dalla regione della Valle d'Aosta (Italia) dal 20 al 25 marzo.\nGiochi mondiali militari estivi.\nRoma, Italia 1995 1\u00aa Edizione.\n50\u00ba anniversario della fine della II guerra mondiale e della firma della Carta delle Nazioni Unite. Incontro di 93 Forze Armate sui campi sportivi per celebrare la pace.\nNumeri: 4017 atleti, 93 nazioni, 17 discipline 2600 persone coinvolte, 1100 veicoli 500.000 spettatori.\nDiscipline sportive: Atletica leggera, Pallacanestro, Boxe, Ciclismo, Scherma, Equitazione, Calcio, Judo, Wrestling, Nuoto (polo, immersione, salvamento), Paracadutismo, Pentathlon moderno, Pentathlon militare, Pentathlon navale, Tiro a Segno, Triathlon, Pallavolo.\nZagabria, Croazia 1999 2\u00aa Edizione.\nContributo significativo per costruire la pace in una regione devastata dalla guerra. Incontro di 82 Forze Armate sui campi sportivi per celebrare la pace.\nNumeri: 3957 atleti, 82 nazioni, 18 discipline (+ 2 dimostrazioni sportive) 2600 persone coinvolte, 465 veicoli, 250.000 spettatori.\nDiscipline sportive: Atletica leggera (compresa la maratona), Pallacanestro, Box, Ciclismo, Scherma, Calcio, Pallamano, Judo, Orienteering, Wrestling, Nuoto, (polo, immersioni, salvamento), Paracadutismo, Pentathlon militare, Pentathlon navale, Taekwondo, Tiro a Segno, Triathlon, Pallavolo, Dimostrazioni sportive, Canottaggio e Kajak in canoa.\nCatania, Italia 2003 3\u00aa Edizione.\nDiscipline sportive: Judo, Pugilato, Scherma, Maratona, Pentathlon moderno, Ciclismo, Corsa su strada, Ciclismo-gara a cronometro, Nuoto, Sub, Nuoto salvamento, Vela, Calcio, Pallacanestro, Pallavolo.\nHyderabad e Mumbai, India 2007 4\u00aa Edizione.\nPer l'edizione svolta in India nelle citt\u00e0 di Hyderabad e Mumbai (Vela e Triathlon), dal 14 al 21 ottobre 2007, lo Stato maggiore della difesa era presente con 96 atleti, 43 donne e 56 uomini, dei Gruppi Sportivi Militari:\nIl capitano di vascello della Marina Militare Giacomo Accardi \u00e8 stato a capo della delegazione composta da circa 150 persone fra atleti, staff tecnici e medici. Il capitano dell'Arma dei Carabinieri Guido Bramante \u00e8 stato il responsabile sul posto del Nucleo di Pubblica Informazione costituito da fotografi e cineoperatori delle varie Forze Armate.\nGli atleti dello Stato Maggiore della Difesa hanno gareggiato in 11 delle 14 discipline, sono stati assenti soltanto nelle specialit\u00e0 del calcio, della lotta e della pallamano.\nRio de Janeiro, Brasile 2011 5\u00aa Edizione.\nL'edizione del 2011 si \u00e8 svolta per la prima volta in una citt\u00e0 sudamericana.\nGiochi mondiali militari invernali.\nLa prima edizione si \u00e8 tenuta in Valle d'Aosta nel 2010, la seconda edizione ad Annecy/Chamonix nel 2014 e la terza a Sochi nel 2017."}
{"id": "637547", "revid": "1543377", "url": "https://it.wikipedia.org/wiki?curid=637547", "title": "Collegiove", "text": "Collegiove \u00e8 un comune italiano di 189 abitanti della provincia di Rieti, nel Lazio.\nGeografia fisica.\nTerritorio.\nA ridosso del paese il Monte Cervia ed il Monte Navegna, da cui prende il nome la splendida riserva naturale che, oltre Collegiove, comprende anche i comuni di Marcetelli, Varco Sabino, Paganico, Ascrea, Nespolo, Collalto, Castel di Tora e Roccasinibalda, per un totale di 3.624 ettari.\nRaggiungibile in un'ora di cammino, tutta la riserva \u00e8 caratterizzata da folti boschi di faggi, castagni, olmi, querce, noccioli e aceri nei quali vivono aquile reali, lupi e gatti selvatici. Come altri paesi limitrofi, anche Collegiove fece per lungo tempo parte della baronia di Collalto, di cui divenne feudo dipendente seguendone le vicende storiche nel corso dei secoli.\nSul monte Cervia c'\u00e8 un sistema di grotte carsiche noto come \"\"Grotte di Paganico\", ancora da esplorare.\nClima.\nClassificazione climatica: zona F, 3187 GR/G\nStoria.\nLe origini del borgo sono molto antiche e alcuni studiosi le fanno risalire al periodo della dominazione romana. Secondo alcuni studiosi, tra cui il Martelli, il primo nucleo fu edificato in una zona in cui anticamente sorgeva un tempio romano dedicato a Giove Rotondo, divinit\u00e0 pagana da cui probabilmente il paese prende il nome.\n\u00c8 probabile che in una prima fase l'insediamento sia stato caratterizzato da forme poco accentrate e che solo in un secondo tempo, probabilmente tra il XII ed il XIII secolo, con l'espandersi della signoria dei Collalto sulla zona, i nuovi signori abbiano provveduto ad accentrare la popolazione in un unico centro fortificato.\nIl nome \"Collis Iovis\"\" compare per la prima volta nel 1252 nel registro delle chiese presenti nel territorio della diocesi di Rieti.\nMonumenti e luoghi d'interesse.\nArchitetture religiose.\nChiesa di S. Maria - antica chiesa parrocchiale, conserva al suo interno numerose opere di artisti locali e due splendidi campanili del XVI secolo. Conserva, inoltre, una grande tazza marmorea di et\u00e0 romana, trovata a Colle Santo e usata come acquasantiera.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 64 persone (30,04%).\nIstituzioni, enti e associazioni.\nLa Pro Loco di Collegiove, \u00e8 stata eletta il 4 dicembre 2010 presso la sala comunale dopo che il precedente direttivo ha deciso di non cederla alla provincia e alla regione ma di consegnarla ad una nuova generazione che, come loro, porti innovazioni, divertimenti e quant'altro affinch\u00e9 il paese torni ad essere una meta per tantissime persone.\nI direttivi che hanno guidato fin qui la Pro Loco non sono politicamente schiarati n\u00e9 hanno orientamenti ideologici: la scelta di rilevare la Pro Loco e di mantenerla attiva \u00e8 dunque ad esclusivo vantaggio della comunit\u00e0, e mira con l'incremento della popolazione e del turismo a mantenere viva una piccola realt\u00e0 montana come questa.\nLe iniziative sono organizzate senza scopo di lucro, ed i ricavi sono esclusivamente utilizzati per aumentare la quantit\u00e0 e migliorare la qualit\u00e0 degli eventi allestiti durante l'anno.\nAd oggi (febbraio 2019) sia l'amministrazione comunale nella persona del sindaco Domenico Manzocchi, sia la Pro Loco, sia infine il Centro Anziani viaggiano sulla stessa lunghezza d'onda, con un unico comune obiettivo: unit\u00e0 e rilancio del paese ad alti livelli, come sempre nel passato.\nTutti gli aggiornamenti, informazioni ed il calendario degli eventi, si possono trovare sulla pagina Facebook: La Voce di Collegiove Sabino costantemente aggiornata.\nCultura.\nIstruzione.\nMusei.\nMuseo della Civilt\u00e0 Contadina - Sito in Via Umberto I (Locale Ex Biblioteca adiacente alla Chiesa).\nAl fine di rivalutare e ridare la giusta importanza alla memoria storica della vita contadina per ristabilire gli antichi legami con il proprio passato e testimoniare gli aspetti materiali di una civilt\u00e0 che, attraverso la fatica del lavoro dell'uomo, ha tramandato per secoli i riti della societ\u00e0 contadina.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Collegiove passa a quella di Rieti.\nAltre informazioni amministrative.\nIl paese appartiene alla Comunit\u00e0 Montana del Turano.\nEconomia.\nL'economia \u00e8 legata principalmente all'agricoltura ed all'allevamento."}
{"id": "637553", "revid": "1924342", "url": "https://it.wikipedia.org/wiki?curid=637553", "title": "Anouk", "text": "Biografia.\nFiglia di una cantante blues, comincia a cantare nel gruppo Shotgun Wedding. In seguito incontra Bart van Veen, il suo co-produttore che le scrive alcune nuove canzoni. Il 5 settembre 1997, pubblica il suo secondo singolo, \"Nobody's Wife\", che rimane ai primi posti delle classifiche olandesi per un paio di settimane ricevendo certificazioni da vari paesi europei.\nLo stesso anno esce il suo album di debutto \"Together Alone\" che ottenne 4 dischi di platino. Nel 1998 vince due Awards dalla stazione musicale olandese TMF e l'Edison Award. Il suo secondo album, \"Urban Solitude\" (disco d'oro in Belgio e disco di platino in patria), esce nel novembre 1999, lanciato dal singolo \"R U Kiddin' Me\" che raggiunge la vetta della classifica olandese.\nNel 2001 esce il singolo \"Don't\" e nel febbraio inizia un tour nei Paesi Bassi. Il mese successivo pubblica il suo terzo album, \"Lost Tracks\", contenente versioni acustiche delle canzoni degli altri album e vari duetti con la cantante dei K's Choice, Sarah Bettens. Lo stesso anno vince il Popprijs Award e ottiene il disco d'oro per l'album.\nNel novembre 2002 pubblica il quarto album, \"Graduated Fool\" e intraprende il \"Graduated Fool Tour\". Nel 2003 vince un Golden Harp. Nel 2004 pubblica il suo quinto album, \"Hotel New York\" (3 dischi di platino nei Paesi Bassi) da cui vengono estratti quattro singoli: \"Girl\", \"Lost\", \"Jerusalem\" e \"One Word\". Nel 2007 pubblica l'album di inediti \"Who's Your Momma\", anch'esso certificato platino, e l'anno seguente il doppio album live \"Live at Gelredome\" (certificato oro).\nIl 18 settembre 2009 \u00e8 stato pubblicato l'album \"For Bitter or Worse\". Il 20 maggio 2011 esce l'album \"To Get Her Together\", lanciato dai singoli \"Killer Bee\" e \"Down and Dirty\". Questi ultimi due album hanno ottenuto vari dischi di platino in patria.\nAnouk ha rappresentato il suo paese all'Eurovision Song Contest 2013, con il brano \"Birds\" posizionandosi nona, riportando i Paesi Bassi in finale (cosa che non accadeva dal 2004).\nIl 4 marzo 2016 pubblica il suo undicesimo album \"Queen for a Day\" (disco d'oro), sotto l'etichetta \"Goldilox\" (\"Universal Music Group\").\nVita privata.\n\u00c8 stata sposata con Remon Stotijn del gruppo hip hop Postmen, ed ha sei figli: Benjahmin Kingsley (18 aprile 2002), Elijah Jeramiah (5 dicembre 2003), Ph\u0153nix Ray (3 giugno 2005) e Jesiah Dox, nato nel 2010 dalla sua breve relazione con il rapper Unorthadox. A marzo 2014, Anouk annuncia di essere in attesa del suo quinto figlio, il cui padre \u00e8 Seraino Dalgliesh. Il piccolo Sion Jethro \u00e8 nato a giugno 2014. A gennaio 2016 rende nota una nuova gravidanza e a giugno partorisce una bambina, Jelizah Rose, avuta dal lottatore di arti marziali miste ed ex cestista Dominique Schemmekes."}
{"id": "637554", "revid": "109694521", "url": "https://it.wikipedia.org/wiki?curid=637554", "title": "Soul blues", "text": "Il soul blues \u00e8 un genere musicale che fonde vari elementi della musica nera contemporanea (tra tutti soul e blues) per generare un risultato unico.\nGli artisti soul blues variarono stilisticamente il genere oltre i confini dei tre accordi delle forme blues convenzionali, ispirati dal Rhythm and Blues degli anni cinquanta e il southern soul dei met\u00e0 anni sessanta. \nIl soul blues \u00e8 caratterizzato quindi da una strumentazione standard tipicamente blues a volte orientato all'R&amp;B. Il cantante afroamericano Bobby Bland fu uno dei pionieri di questo genere."}
{"id": "637556", "revid": "57342", "url": "https://it.wikipedia.org/wiki?curid=637556", "title": "Liceo ginnasio statale Leonardo Ximenes", "text": "Il Liceo ginnasio \"Leonardo Ximenes\" \u00e8 un liceo classico statale di Trapani. Il liceo \u00e8 l'erede dell'antico Collegio dei gesuiti, fondato nella seconda met\u00e0 del XVI secolo.\nStoria.\nIl Collegio Massimo dei Gesuiti.\nIl Collegio dei gesuiti di Trapani, fondato nel 1580, fu l\u2019ottavo della Sicilia dopo quelli di Messina, Palermo, Monreale, Siracusa, Catania, Bivona e Caltagirone.\nLa presenza della Compagnia di Ges\u00f9 a Trapani \u00e8 documentata dal 1546, anno in cui vi giunse il padre gesuita Giacomo Lostio, ritenuto il fondatore del Collegio trapanese.\nLa prima iniziativa concreta, destinata a favorire lo stanziamento dei gesuiti in Trapani, fu di \"Giovanni de Pignero\" il quale, col suo testamento del 13 febbraio 1565, don\u00f2 - per finanziare la fondazione di un Collegio gesuitico a Trapani - la decima parte del reddito della sua salina, situata nel mare della citt\u00e0. La presenza stabile dei gesuiti in Trapani risale per\u00f2 al 1578; lo attesta una deliberazione del Senato cittadino del 13 settembre 1578, con la quale viene accolta la richiesta di alcuni cittadini di costruire in citt\u00e0 un Collegio della Compagnia di Ges\u00f9. I primi legati per la fondazione del Collegio, che consistettero in rendite annuali in denaro, si devono alla generosit\u00e0 di alcuni cittadini trapanesi.\nLa fondazione del Collegio risale al 1580. A partire da quegli anni i gesuiti danno inizio ad una politica di acquisizione delle rendite ricevute per legati, cos\u00ec da poter disporre di somme da utilizzare per la fabbrica della chiesa e del Collegio. Nel 1583 il Collegio acquist\u00f2 da Giacomo Ravid\u00e0 un grande tenimento di case nei pressi della chiesa di S. Michele.\nNel 1592 venne registrato un generoso atto di donazione fatto da \"Mariano Mongiardino\", il quale assegn\u00f2 al Collegio un grande tenimento di case situato in contrada \"Rua Grande\", vicino alla Loggia. I seguaci di sant'Ignazio si trasferirono quindi nella nuova sede tra la fine del 1595 e i primi mesi del 1596 ma, essendo i locali angusti, le scuole rimasero nell'edificio contiguo la chiesa di s. Michele. Risale all\u2019autunno del 1596 la richiesta presentata dai gesuiti ai giurati con la quale viene manifestato il proposito di edificare la nuova chiesa del Collegio.\nIl 12 gennaio 1597 intervenne con il suo testamento donna \"Allegranza Sanclemente\", la quale don\u00f2 al Collegio un grande tenimento di case in contrada \"Rua Nova\".\nIn seguito alla donazione del Mongiardino i gesuiti avevano maturato il proposito di lasciare le case presso la chiesa di s. Michele, trasferendosi nel nuovo sito, ed elaborarono un piano che portasse all\u2019acquisto di case, botteghe e magazzini esistenti nei pressi delle case donate da Mariano Mongiardino che avrebbero in seguito consentito di realizzare il complesso della loro chiesa e del loro Collegio. Tale politica di acquisti si concluse nel 1631.\nCom'\u00e8 possibile evincere dal fondo gesuitico conservato nella Biblioteca Nazionale di Parigi, l'edificio del collegio fu progettato nel 1613 dall'architetto gesuita messinese Natale Masuccio in un ricco, ma sobrio, stile barocco d'ispirazione romana. Quindi fu ubicato in un intero isolato dello storico quartiere \"Palazzo\".\nNegli anni della gestione gesuitica, il collegio ospit\u00f2 tra le sue aule e i suoi corridoi Leonardo Ximenes, famoso scienziato trapanese che oper\u00f2 nella Toscana lorenese, a cui poi fu intitolato.\nIl \"Real Liceo\" borbonico.\nQuando, nel 1767, l'ordine fu sciolto, il collegio divenne sede delle scuole borboniche e durante il Regno delle Due Sicilie, nel 1834, divenne \"Real Liceo\". Conseguenzialmente alla cacciata dell'ordine gesuitico, la vasta biblioteca del collegio fu trasferita a Palermo e poi \u00e8 andata dispersa: oggi i libri e i documenti in essa contenuti si trovano sparsi tra la Biblioteca Centrale della Regione Siciliana, il fondo gesuitico della Biblioteca Nazionale di Parigi, l'archivio storico dei Gesuiti di Roma, la Biblioteca Fardelliana di Trapani, ragion per cui non \u00e8 stata ereditata dal Liceo.\nIl \"Regio Liceo Leonardo Ximenes\".\nIn seguito all'Unit\u00e0 d'Italia e alla legge Casati venne soppresso il \"Real Liceo\" borbonico e, con il R.D. 4/3/1865, nella stessa sede furono istituiti il \"Regio Liceo\" ed il \"Regio Ginnasio\", che al tempo erano due istituzioni scolastiche separate, e vennero entrambi intitolati, appunto, a Leonardo Ximenes.\nUnico Liceo della Provincia di Trapani, divenne l'istituto preparatorio per l'universit\u00e0 di riferimento di tutta l'area ad ovest di Palermo. Il Liceo si caratterizzava per essere una scuola dura e selettiva ma, al contempo, molto formativa e si distingueva per uno spirito e un corpo docente liberale e patriottico, che gli valse la nomea di centro Garibaldino.\nL'anno scolastico 1890/91 registra l'immatricolazione delle prime alunne dell'istituto che, da allora, sono andate crescendo di numero fino a superare la presenza maschile.\nNel 1923 viene attivato il \"ginnasio liceo\" con la riforma Gentile.\nIl liceo statale Ximenes.\nNel secondo dopoguerra l'istituto divenne liceo classico statale, ubicato nell'edificio che gi\u00e0 ospit\u00f2 il Collegio dei gesuiti, sito nel cuore del centro storico cittadino, in un sito prestigioso sia dal punto di vista artistico che storico.\nUn attento restauro negli anni novanta ha reso una buona parte del palazzo funzionale alle esigenze di una scuola moderna, senza, tuttavia, stravolgerne la natura. Ci\u00f2 nonostante, una decina d'anni dopo un'ala risultava nuovamente inagibile, perch\u00e9 in attesa di lavori di consolidamento.\nL'archivio storico del liceo contiene circa 200 registri. A partire dall'anno 1861, divenne oggetto di uno studio volto alla pubblicazione di tutti i dati riguardanti la scuola nell'Ottocento. Sono state ricostituite due Biblioteche, una ad opera dei fondi del Liceo e l'altra grazie alla donazione privata del De Rosa, poi unificate.\nGli anni 2000.\nNel 2008 la sede storica del Liceo \u00e8 stata chiusa per un nuovo, lungo e complesso lavoro di restauro e l'istituto trasferito in altri locali. Nel settembre 2011 a causa dei lavori fermi l'antico chiostro versa in uno stato di abbandono inammissibile, cos\u00ec un gruppo di ex studenti che ha frequentato il plesso tra gli anni sessanta e settanta ha costituito un comitato spontaneo per stimolare gli amministratori locali ad accelerare i lavori. Gli ex studenti hanno ricostituito la storica \"Associazione degli ex studenti del Liceo classico Ximenes\", fondata negli anni novanta dall'ex ambasciatore Eugenio Rubino. Il 28 gennaio 2012, presso l'Aula Magna del Consorzio Universitario Trapanese \u00e8 stato presentato il progetto di restauro.\nDall'anno scolastico 2014-2015, mentre l'istituto festeggia il centocinquantesimo anno della sua dedicazione, a seguito di un ridimensionamento disposto dall'Ufficio scolastico regionale per la Sicilia, il Liceo scompare come istituzione autonoma e viene accorpato con il locale Liceo scientifico Vincenzo Fardella come Istituto di istruzione superiore \"Vincenzo Fardella-Leonardo Ximenes\".\nIl 14 settembre del 2015 sono iniziati i lavori di messa in sicurezza dell'ala prospiciente la via Mancina e contemporaneamente \u00e8 stata avviata una manutenzione ordinaria delle 16 aule gi\u00e0 restaurate negli anni novanta. Alla fine del mese di luglio del 2016 vengono ultimati i lavori ed il giorno 7 del mese di dicembre dello stesso anno viene restituita la chiave della sede storica al dirigente scolastico Filippo De Vincenzi.\nNel dicembre 2020 viene creata la testata giornalistica del liceo: \u201cGiornale Fardella-Ximenes\u201d o \u201cGiornale FX\u201d. Insieme al giornale viene attivata anche una radio: \u201cRadio FX\u201d."}
{"id": "637561", "revid": "155136", "url": "https://it.wikipedia.org/wiki?curid=637561", "title": "Cesare (bizantino)", "text": ""}
{"id": "637565", "revid": "2118854", "url": "https://it.wikipedia.org/wiki?curid=637565", "title": "Daniela Scalia", "text": "\u00c8 anche autrice e attrice della fiction \"Sport Crime\".\nTelevisione.\nLaureata in Lingue e letterature straniere all'Universit\u00e0 di Verona, dal 2004 al 2012 \u00e8 stata una delle giornaliste principali di Sportitalia.\nDal 2007 ha iniziato a occuparsi di rugby con \"Si Rugby\", scritto e presentato con Luca Tramontin, Gianluca Veneziano e il recordman Stefano Bettarello.\nDal 2008 al 2010 ha curato e condotto il contenitore quotidiano \"Prima ora\".\nNel 2011 ha ideato e presentato con Luca Tramontin il webshow \"Oval Bin\", un contenitore ovale di curiosit\u00e0, storia e musica, in cui non sono mancati gli esperimenti in campo da parte dei due conduttori in vari codici di palla ovale o in discipline affini al rugby.\nNello stesso anno, sempre in coppia con Tramontin, ha coperto l'edizione della Coppa del Mondo di rugby in Nuova Zelanda per il sito di Sport Mediaset con una serie di articoli a cavallo tra tecnica e costume della palla ovale.\nDa febbraio a maggio 2013 ha curato e condotto, sempre con Luca Tramontin, la trasmissione ESP Hockey, in onda su Espansione Tv, programma dedicato al campionato svizzero di hockey su ghiaccio.\nDa ottobre 2017 conduce su Sportitalia il programma FUNalysis, contenitore di storia, cultura e humour dello sport. \n\"Sport Crime\" \u00e8 la fiction scritta da Daniela Scalia e Luca Tramontin le cui vicende ruotano intorno alle investigazioni sportive dell'agenzia Seams.\nAl MIPTV festival di Cannes 2016 Scalia e Tramontin hanno presentato \"The Legacy Run\", il film tv che anticipa temi, atmosfere e alcuni personaggi della serie e che ha nel cast Nino Castelnuovo, che interpreta il ruolo di Kenny Butler.\nDa gennaio 2020 \u00e8 vicedirettore ed editorialista di \"Sportdipi\u00f9\", con una rubrica fissa (\"Verona Sud\"). \nDa aprile 2020 tiene la rubrica \"Lo sport nelle immagini\" di sport nel cinema e fiction su Globetodays. \nEsperienze sportive.\nNel 2009 ha iniziato a giocare a football australiano e ha guadagnato 1 presenza internazionale capitanando l'Italia contro l'Irlanda alla Euro Cup 2010 a Parabiago (MI). Nel 2011 ha creato la lega Orules ma ha dovuto sospendere l'attivit\u00e0 sportiva a causa di un problema ai legamenti del ginocchio risalente ai tempi del volley.\nNel novembre 2014 ha rappresentato l'Italia di football gaelico nel debutto internazionale contro la Francia a Tolosa. \u00c8 nel roster delle Venetian Lionesses.\nDal 2012 gioca a cricket. Ha iniziato con il Kingsgrove Milano quindi nel 2015 \u00e8 passata all'Olimpia Casteller Cricket Club di Postioma (TV), vincendo la Coppa Italia e arrivando seconda in campionato. Nell'agosto 2015 ha rappresentato l'Italia nella tourn\u00e9e in Irlanda e Jersey, dove le azzurre hanno vinto il torneo europeo. Nel 2016 \u00e8 diventata campionessa italiana.\nNel 2015 \u00e8 entrata nella rosa dell'ASD Rugby Casale, facendo il suo esordio in serie A il 12 aprile 2015 nel match di Torino tra CUS e Casale.\nGioca anche a diversi tipi di hockey, cos\u00ec come raccontato anche nello show \u201cOval Bin\u201d.\nDaniela Scalia ha aiutato il suo collega Luca Tramontin ad allenare persone disabili con una formula di palla ovale di pieno contatto studiata e adattata sulle necessit\u00e0 e abilit\u00e0 dei giocatori.\nDaniela Scalia \u00e8 vicina a diverse forme di sport di squadra per disabili che organizza e cerca di giocare lei stessa.\nNella stagione 2018/2019 ha allenato il settore giovanile del FC Lugano con un protocollo denominato \"Rugball\", ideato per migliorare l'approccio fisico e mentale dei calciatori. \nTeatro.\nFa parte delle amiche di \"Ferite a morte\", il progetto teatrale sul femminicidio scritto e diretto da Serena Dandini, un'antologia di monologhi sulla falsariga della famosa Antologia di Spoon River di Edgar Lee Master. Daniela \u00e8 stata sul palco nella tappa al Teatro Romano di Verona del 27 agosto e il 18 novembre al Palazzo dei Congressi di Lugano.\nNel 2003 ha frequentato il corso di recitazione, dizione e arte scenica al Gymnasium Theatrale della Fondazione \"G. Toniolo\" di Verona diretto da Luciana Ravazzin.\nLibri.\nNel luglio del 2015 \u00e8 uscito \"In onda con 3 dita. Retroscena, humour e rugby di una vita al limite\", edito da Miraggi e scritto con Luca Tramontin."}
{"id": "637567", "revid": "767487", "url": "https://it.wikipedia.org/wiki?curid=637567", "title": "Geografia della Repubblica del Congo", "text": "La Repubblica del Congo \u00e8 uno Stato situato nell'Africa Centrale a cavallo dell'Equatore. Si estende tra l'estremo nord-occidentale del bacino del Congo e gli altopiani del Gabon.\nDati generali.\nConfini.\nConfina a nord con il Camerun per 523\u00a0km e con la Repubblica Centrafricana per 467\u00a0km, a est e sud con la Repubblica Democratica del Congo (per 2.410\u00a0km), a sud confina inoltre con l'exclave angolana di Cabinda per circa 201\u00a0km, a ovest confina con il Gabon per 1.903\u00a0km.\nSi affaccia inoltre sul Golfo di Guinea (Oceano Atlantico) per uno sviluppo costiero complessivo di 169\u00a0km.\nSuperficie.\nLo Stato ha un'estensione di 342.000\u00a0km\u00b2 500 dei quali sono costituiti da acque interne.\nMorfologia.\nIl territorio \u00e8 caratterizzato da una stretta fascia costiera pianeggiante ricca di depositi alluvionali e banchi di sabbia e che si estende al massimo per 40\u00a0km, solo nella parte meridionale, poco distante da Pointe-Noire diviene pi\u00f9 scogliosa e impervia. Verso l'interno si incontra dapprima una dorsale montuosa solcata da corsi d'acqua che scorrono verso l'Oceano Atlantico e ricca di giacimenti di minerali. La montagna pi\u00f9 alta del paese \u00e8 il Nabeba (1.020 metri s.l.m.).\nPi\u00f9 all'interno vi \u00e8 un'ampia area di altopiani che ricoprono circa i tre quinti dell'intero territorio del paese.\nIdrografia.\nGran parte del paese fa parte del bacino idrografico del Congo ad eccezione dell'area costiera che appartiene al bacino del Kouilou e che \u00e8 separata dal bacino del Congo dai rilievi della zona di Cabinda.\nLe acque giungono al Congo tramite diversi fiumi che attraversano il paese come il Sangha, il Likouala e l'Alima.\nFiumi.\nIl confine orientale con la Rep. Dem. del Congo \u00e8 in gran parte delimitato nella parte settentrionale dal fiume Ubangi e in seguito dal fiume Congo. L'Ubangi \u00e8 uno degli affluenti principali del Congo.\nLa capitale, Brazzaville, si affaccia sulla riva settentrionale del Pool Malebo, un'ampia ansa del Congo.\nLaghi.\nI laghi principali del paese sono il Lac Tchibenda situato nella fascia costiera e il Lac T\u00e9l\u00e9.\nClima.\nPer la sua posizione ha un clima di tipo tropicale caratterizzato da elevata piovosit\u00e0, temperature abbastanza costanti e umidit\u00e0 elevata. La stagione della pioggia va da gennaio a maggio.\nNella parte costiera il clima \u00e8 influenzato dalla corrente di Benguela che mitiga gli effetti della latitudine.\nTemperatura e precipitazioni.\nLe precipitazioni annue vanno da 1.400\u00a0mm a 1.900\u00a0mm, sono inferiori nelle aree costiere e nella parte meridionale del paese."}
{"id": "637575", "revid": "767487", "url": "https://it.wikipedia.org/wiki?curid=637575", "title": "Il raggio verde (film)", "text": "Il raggio verde (\"Le Rayon vert\") \u00e8 un film del 1986 diretto da \u00c9ric Rohmer, il quinto del ciclo \"Commedie e proverbi\" (\"Com\u00e9dies et proverbes\"), segue \"Le notti della luna piena\" (1984) e precede \"L'amico della mia amica\" (1987).\nPorta come sottotitolo un verso del poema \"Chanson de la plus haute tour\" d' Arthur Rimbaud (1854-1891), dunque stavolta \u00e8 un verso poetico anzich\u00e9 un proverbio o un modo di dire ad ispirare il quinto capitolo del ciclo \"Commedie e proverbi\".\nIl titolo del film deriva dal fenomeno ottico del raggio verde e dall'omonimo romanzo di Jules Verne che ne era stato ispirato e che viene esplicitamente nominato nei dialoghi del film.\nIl film ha vinto il Leone d'oro alla Mostra del cinema di Venezia.\nTrama.\nCome il precedente \"Il ginocchio di Claire\", pure ambientato durante il periodo delle ferie estive, il film \u00e8 diviso in episodi preceduti da didascalie che mostrano la data e il giorno della settimana, da luned\u00ec 2 luglio a sabato 4 agosto; non tutti gli episodi giornalieri sono consecutivi.\nDelphine, segretaria in un ufficio di Parigi, vede svanire il suo progetto di vacanze in Grecia quando l'amica con cui sarebbe dovuta partire vi rinuncia. Un'altra amica, Manuella, la invita a unirsi a lei e al fidanzato, poi le offre ospitalit\u00e0 a casa della propria nonna in Spagna, ma Delphine declina entrambe le proposte.\nSua sorella le propone di seguirla in Irlanda dove ha programmato le vacanze con il marito e il figlio, ma neppure stavolta Delphine accetta perch\u00e9 preferisce andare al mare; perci\u00f2 telefona a un suo ex fidanzato chiedendogli in prestito la casa vacanze a Antibes, ma l'uomo, che di solito trascorre le ferie in montagna, quest'anno utilizza l'appartamento in Costa Azzurra.\nSebbene sogni il grande amore e si rammarichi della sua solitudine, lungo tutto il film Delphine agisce in modo da accentuare questa solitudine fino al limite della depressione. Legge un avviso su un lampione che publicizza sedute psicoterapeutiche di gruppo; vi si iscrive ma rinuncia quando una delle partecipanti evidenzia le sue contraddizioni; Delphine la accusa di conoscerla solo superficialmente. Ha poi una crisi di pianto in presenza di un'amica, Fran\u00e7oise, che intenerita la invita in vacanza con lei in una casa di Cherbourg.\nConvinti di salvare Delphine dalla solitudine, tutti la spingono a rinunciare a ci\u00f2 che lei \u00e8: una romantica che crede al grande amore. Sul molo di Cherbourg incontra un ragazzo in attesa di imbarcarsi per le vacanze in Irlanda. Questo la invita a cena ma lei rifiuta perch\u00e9 pensa che non avrebbe senso se non possono rivedersi. A pranzo con gli amici di Fran\u00e7oise, si sente sotto il tiro di tutti per la sua scelta vegetariana. Nei giorni successivi si tiene a margine della compagnia. Il 22 luglio Delphine decide di tornare a Parigi approfittando di un passaggio di Fran\u00e7oise.\nIl giorno successivo, dopo aver respinto un maldestro tentativo di abbordaggio in un parco, telefona al suo ex per chiedergli in prestito la casa in montagna.\nDelphine arriva in treno in Savoia, in attesa del custode della casa prestata passeggia fino al limite di un ghiacciaio, quindi decide bruscamente di tornare a Parigi. Qui confessa a Fran\u00e7oise il suo profondo malessere. Passeggia tra i concittadini che prendono il sole sul lungosenna. Incontra un'amica che si offre di prestarle una casa a Biarritz, Delphine accetta.\nDelphine \u00e8 da sola sulla spiaggia di Biarritz. Presta orecchio alla conversazione di alcune villeggianti che parlano di un romanzo di Jules Verne, \"Il raggio verde\", a proposito di un fenomeno ottico prodotto dal sole al tramonto sul mare. Nel momento in cui la porzione superiore del disco solare si inabissa, la curvatura terrestre produce per un attimo un raggio verde; per i protagonisti del romanzo, se si \u00e8 testimoni di quel momento si riesce a vedere dentro se stessi e a leggere nel cuore della persona che si ama.\nDelphine conosce in spiaggia una giovane turista svedese, Lena, che non ha problemi di relazione con i ragazzi e che cerca di convertirla al topless. Quando Lena aggancia due ragazzi, Delphine si allontana infastidita.\nIl 4 agosto Delphine fa i bagagli e va alla stazione ferroviaria a prendere il treno per tornare a Parigi. Un ragazzo seduto accanto a lei nota che sta leggendo \"L'idiota\" di Dostoevskij e attacca bottone. Qualcosa scatta in Delphine. Il ragazzo va in vacanza nella vicina e turistica Saint-Jean-de-Luz, lei gli chiede se pu\u00f2 farle da guida. Nella cittadina costiera, mentre si confidano l'un l'altra, Delphine nota l'insegna di un negozio, \u201cIl Raggio Verde\u201d e chiede al ragazzo, Jacques, di accompagnarla a vedere il tramonto da un punto panoramico.\nNell'attimo in cui il sole si inabissa definitivamente, Jacques e Delphine vedono per un breve momento una luce verde.\nCritica.\nTornando ancora una volta sul rito delle vacanze estive, Rohmer diventa un vero e proprio fustigatore della principale moda sociale di fine millennio, mettendo a nudo la massificazione nei processi pi\u00f9 alienanti delle ferie lavorative; il regista fa rimbalzare la sua protagonista come una pallina in un movimento alternativamente centrifugo e centripeto rispetto a Parigi.\nSecondo il dizionario curato da Morando Morandini, il film, girato in 16 mm, riporta un ampio \"margine d'improvvisazione nei dialoghi per gli attori (soprattutto per Rivi\u00e8re, attrice o figura rohmeriana a 18 carati)\". Per il critico, si \u00e8 di fronte ad un \"film chiaro, delizioso\". Con questo film Rohmer ebbe il suo primo grande successo internazionale.\nTra tutti i sei film del ciclo, \u00e8 quello in cui il dramma psicologico e esistenziale della protagonista si spinge pi\u00f9 avanti.\nSceneggiatura.\nIl regista ha scritto la sceneggiatura con la collaborazione dell'attrice Marie Rivi\u00e8re, interprete nel ruolo della protagonista, la romantica trentenne Delphine.\nDistribuzione.\nIn Francia il film, prima di essere distribuito nelle sale cinematografiche, fu diffuso su Canal+. \u00c8 in questa occasione che ci si rese conto di come il raggio verde risultasse invisibile in televisione; richiesto di un parere, Rohmer rispose: \u201cDopotutto, non \u00e8 poi cos\u00ec male!\u201d"}
{"id": "637583", "revid": "1982", "url": "https://it.wikipedia.org/wiki?curid=637583", "title": "Pithekoussai", "text": ""}
{"id": "637587", "revid": "599013", "url": "https://it.wikipedia.org/wiki?curid=637587", "title": "Voto di scambio", "text": "Il voto di scambio \u00e8 un fenomeno che, nell'ambito della politica, si riferisce all'azione di un candidato il quale, in cambio di favori leciti o illeciti, prometta ad un elettore di ricambiare il voto da parte di quest'ultimo con un tornaconto personale, o con una promessa dello stesso.\nPerch\u00e9 ci sia reato non c'\u00e8 bisogno dello scambio di beni o di prestazioni, ma \u00e8 sufficiente la promessa o l'accordo fra le due parti.\n\u00c8 praticato talvolta da organizzazioni criminali, spesso di tipo mafioso, d'intesa con gruppi politici: questa fattispecie nell'ordinamento italiano definisce il reato di \"scambio elettorale politico-mafioso\".\nStoria.\nIl reato era gi\u00e0 codificato anche nel diritto romano: \nIl reato di \"ambitus\" colpiva comportamenti paragonabili al \"voto di scambio\" attuale. Fu per\u00f2 proprio Cicerone che assunse la difesa di Lucio Murena accusato di tale reato. L'orazione dal titolo \"pro Murena\" ci \u00e8 pervenuta.\nTipologia.\n\u00c8 possibile distinguere tra un voto di scambio cosiddetto \"\"legale\" ed uno \"illegale\"\".\nNel mondo.\nItalia.\nIn Italia il voto di scambio non \u00e8 di per s\u00e9 una fattispecie di reato autonoma, tranne che nel momento in cui possa essere ascritto a soggetti a cui possa essere contestata attivit\u00e0 di cui all'art 416 bis del codice penale italiano. Il voto di scambio pu\u00f2 manifestarsi in un rapporto diretto fra politico ed elettore e/o con l'interposizione di interessi di organizzazioni mafiose, in cambio di denaro o di una raccomandazione per un posto di lavoro. Nel 1992 venne introdotta, per contrastare le organizzazioni di stampo mafioso la fattispecie dello scambio elettorale politico-mafioso.\nIl 16 aprile 2014 il senato ha approvato in definitiva la modifica dell'art 416 che disciplina le sanzioni penali sul voto di scambio politico-mafioso. Il nuovo testo dell'articolo 416-ter prevede che chiunque accetti la promessa di procurare voti in cambio dell'erogazione o della promessa di erogazione di denaro o di altra utilit\u00e0 (cancellato il termine \"qualsiasi\" riferito ad altre utilit\u00e0) \u00e8 punito con la reclusione da 4 a 10 anni mentre, nella vecchia formulazione, la reclusione era compresa da 7 a 12 anni. Votarono a favore della riforma: Sel, Scelta civica, PI, Autonomie, Gal, Ncd, Fi, e Pd. La Lega Nord si astenne, mentre votarono conto i senatori M5S (proprio a causa della diminuzione degli anni di condanna inizialmente previsti).\nCon la dizione \u00abaltra utilit\u00e0\u00bb si intende anche un contratto di lavoro.\nVoto di scambio e elezioni primarie.\nIl voto di scambio non \u00e8 penalmente perseguibile nell'ambito delle elezioni primarie che sono questione interna ai partiti politici e regolata dai rispettivi statuti, non da leggi ordinarie dello Stato che possano prevedere una figura di reato e l'arresto. Infatti, , in Italia sono i singoli partiti a decidere lo svolgimento di elezioni primarie e a gestirne la relativa organizzazione.\nPur recependo pienamente (o copiando per esteso) la legge elettorale nazionale, quindi con le stesse garanzie di base di voto personale, eguale, libero e segreto, la violazione di queste regole previste negli Statuti interni di partito pu\u00f2 concretamente essere \"punita\" con l'espulsione dell'iscritto e la dichiarazione di nullit\u00e0 della scheda elettorale relativa.\nVoto di scambio e ricatto occupazionale.\nA volte si tratta di vere e proprie somme di denaro di piccola entit\u00e0, specialmente per le elezioni minori (comunali o provinciali). Pi\u00f9 spesso si tratta di favori meno palesi da individuare.\nDa quando, ad esempio, esistono leggi che permettono contratti di lavoro di tipo flessibile (a tempo o collaborazione), chi ha il potere di offrire lavoro, cio\u00e8 imprenditori o anche amministratori al potere desiderosi di ricevere la conferma del loro mandato, usano assumere, o promettono solo di farlo prima delle elezioni, ingenti numeri di giovani con contratti precari, cos\u00ec da forzarli al voto per loro in cambio della conferma del lavoro. Questo ovviamente poteva accadere anche in passato da parte di chi opera nel nero ed \u00e8 molto pi\u00f9 frequente in realt\u00e0 di forte disoccupazione, per lo pi\u00f9 al sud.\nIn questo caso il \"voto di scambio\" \u00e8 legato ad un pi\u00f9 generale ricatto occupazionale che permette, grazie alla disoccupazione, di acquisire grandi poteri sulla pelle, e grazie a volte alla complicit\u00e0, di chi abbia bisogno.\nVoto di scambio e organizzazioni criminali.\nAltre forme pi\u00f9 gravi, quanto efficaci, di \"voto di scambio\" sono quelle per cui viene sfruttata, nel corso di consultazioni elettorali, l'influenza che gli ambienti mafiosi esercitano su gran parte della popolazione per far confluire i voti su una determinata parte politica che ha favorito, con leggi o con la concessione di appalti per la costruzione di opere pubbliche, lo sviluppo delle attivit\u00e0 imprenditoriali della mafia.\nQuesto fenomeno ha avuto inizio alla fine degli anni cinquanta del XX secolo quando il fenomeno mafioso cominci\u00f2 ad assumere le caratteristiche tipiche di una azienda multinazionale e si \u00e8 radicata nel settore delle costruzioni e della finanza internazionale.\nQuesto ovviamente pu\u00f2 avvenire anche in maniera meno grave, attraverso gruppi che hanno una qualsiasi influenza, imprenditori, enti religiosi, sindacati, associazioni; ci\u00f2 che per\u00f2 rende l'atto illegale e spregevole \u00e8 l'abuso di potere teso a elargire favori, spesso illegali, in cambio del voto o anche la coercizione al voto da parte di chi ha, non un'influenza, bens\u00ec un potere sociale che gli permette il ricatto.\nIl rilevamento illecito del voto.\nDetto questo, il problema del \"voto di scambio\" \u00e8 sempre quello di riscontrare oggettivamente che quella persona in particolare abbia votato quel partito, uomo politico preciso, il che sarebbe teoricamente impossibile grazie al voto segreto.\nIn realt\u00e0 di metodi ce ne sono diversi, specialmente grazie alla preferenza, in cui si scrive il nome del candidato e lo si pu\u00f2 scrivere in modo riconoscibile e alla presenza di tanti seggi che delimitano molto il loro \u00e0mbito, da quando per\u00f2 esistono e sono cos\u00ec diffusi apparecchi fotografici di piccole dimensioni e digitali, quindi senza meccanismi rumorosi, il \"voto di scambio\" \u00e8 diventato semplicissimo da effettuare. L'elettore corrotto entra nel seggio elettorale, segna la scheda e la fotografa con il telefono cellulare o la fotocamera, poi mostra la fotografia al politico o chi per lui che gli elargir\u00e0 il favore richiesto.\nPer questo motivo, durante il Governo Prodi II, sono state stabilite con decreto il 1\u00ba aprile 2008 regole severe e pene esemplari fino all'arresto per chi si reca a votare munito di una fotocamera inclusa quella del telefono cellulare."}
{"id": "637588", "revid": "1982", "url": "https://it.wikipedia.org/wiki?curid=637588", "title": "Cumae", "text": ""}
{"id": "637589", "revid": "1982", "url": "https://it.wikipedia.org/wiki?curid=637589", "title": "Ercolaneum", "text": ""}
{"id": "637591", "revid": "122246", "url": "https://it.wikipedia.org/wiki?curid=637591", "title": "Pompeii", "text": ""}
{"id": "637592", "revid": "287204", "url": "https://it.wikipedia.org/wiki?curid=637592", "title": "Adagio per archi", "text": "L'Adagio per archi \u00e8 una composizione per orchestra d'archi di Samuel Barber.\nStoria.\nEseguito per la prima volta nel 1938, \u00e8 il brano pi\u00f9 famoso di Barber. Si tratta di un arrangiamento dello stesso Barber di un movimento del suo \"Quartetto per archi\" op. 11, composto nel 1936; nella sua versione originale, esso segue e fa da contrasto ad un primo movimento decisamente violento, ed \u00e8 a sua volta immediatamente seguito da una breve ripresa del materiale nel primo movimento.\nL'adagio per orchestra d'archi \u00e8 stato eseguito per la prima volta l'11 maggio 1938 in una trasmissione radiofonica da uno studio di New York della NBC Symphony Orchestra diretta da Arturo Toscanini, che ha poi portato il pezzo in tourn\u00e9e in Europa e in Sud America. Nel 1968 Barber ha trascritto il pezzo per coro ad otto voci, abbinandogli il testo dell'Agnus Dei. Il pezzo segue una forma ad arco, e si basa su una breve cellula melodica basata su gradi congiunti ascendenti, che vengono in seguito variati, interpolati ed invertiti.\nRifacimenti moderni.\nIl brano \"Interlude\" dell'album \"Absolution\" della band Muse \u00e8 tratto dall'Adagio.\nUtilizzato anche come musica per balletto, l\"Adagio per Archi\", coreografia di John Meehan per l'American Ballet Theatre, ha avuto la sua prima rappresentazione alla Metropolitan Opera House l'8 aprile 1980.\nL\"Adagio per Archi\" \u00e8 stato utilizzato nel 2000 dalla \"Santa Clara Vanguard Drum and Bugle Corps\" per una produzione chiamata \"The Age of Reverence\", cos\u00ec come nel \"Reading Buccaneers Drum and Bugle Corps' 2005 championship\", intitolato \"Variations in B\".\nNel 2004 l'Adagio per archi \u00e8 stato riprodotto nella sua chiave originale dalle Bond, registrata nel proprio album \"Classified\".\nElettronica.\nIl brano \u00e8 stato riadattato in musica elettronica da:\nNella cultura di massa.\nNel cinema.\n\"The Elephant Man\" (1980), diretto da David Lynch, \u00e8 stato il primo film ad utilizzare questo brano: fu aggiunto in coda al film per aumentare l'emotivit\u00e0 della pellicola. Il pezzo \u00e8 stato usato anche nel film \"Platoon\" di Oliver Stone, con la funzione di sottolineare i momenti pi\u00f9 forti della pellicola, e nel film di \"George Miller\" \"L'olio di Lorenzo\". Una lista completa dei film in cui \u00e8 presente il brano \"Adagio per Archi\" pu\u00f2 essere trovata su IMDb.\nNei videogiochi.\nLa versione per coro \u00e8 utilizzata nel videogioco \"Homeworld\", durante il terzo livello, quando il pianeta madre Kharak viene distrutto da una tempesta di fuoco causata da una razza aliena, ed \u00e8 presente anche nella scena iniziale del gioco."}
{"id": "637595", "revid": "298055", "url": "https://it.wikipedia.org/wiki?curid=637595", "title": "Walter Dorian", "text": ""}
{"id": "637596", "revid": "1982", "url": "https://it.wikipedia.org/wiki?curid=637596", "title": "Anfiteatro Flavio di Pozzuoli", "text": ""}
{"id": "637597", "revid": "116234624", "url": "https://it.wikipedia.org/wiki?curid=637597", "title": "Slipstream (microprocessore)", "text": "Nell'architettura dei processori lo slipstream \u00e8 una tecnica di progettazione volta a velocizzare l'esecuzione dei programmi eliminando le istruzioni non essenziali. \u00c8 una forma di esecuzione speculativa.\nLe istruzioni non essenziali sono quelle istruzioni che non modificano il flusso del programma, che non modificano dati in memoria o che tornano sempre vero. Inoltre nel caso di istruzioni di salto quasi sempre uno dei due rami viene seguito in modo preponderante e quindi si pu\u00f2 staticamente assegnare sempre vera la condizione e verificare in seguito la correttezza della condizione.\nDato che la speculazione coinvolge lo splistream generalmente il processore viene visto come due componenti che valutano due flussi di istruzioni in parallelo. Uno \u00e8 il flusso A, un flusso ottimizzato tramite l'eliminazione delle istruzioni inutili mentre il secondo flusso che chiameremo R \u00e8 il codice completo delle istruzioni. Il flusso A sar\u00e0 pi\u00f9 rapido del flusso R e quindi incontrer\u00e0 prima le situazioni di stallo, tipo gli accessi alla memoria non coperti dalla cache. Il flusso A richieder\u00e0 le istruzioni o i dati mancanti e quando il flusso R arriver\u00e0 allo stesso punto le istruzioni saranno gi\u00e0 in cache e quindi il flusso R non sar\u00e0 rallentato. In sostanza il flusso A effettuer\u00e0 un'azione di prefetch nascondendo tutti i ritardi d'accesso alla memoria. Studi evidenziano un aumento delle prestazioni del 20%.\nIl problema principale di questo approccio \u00e8 realizzare un flusso A pi\u00f9 veloce del flusso R ma sufficientemente accurato da accedere alle locazioni che effettivamente il flusso R utilizzer\u00e0. Inoltre il processore dovr\u00e0 controllare il flusso A in modo da impedire al flusso di precedere eccessivamente il flusso R altrimenti la dimensione della cache non sarebbe sufficiente a contenere i due flussi di istruzioni."}
{"id": "637598", "revid": "375960", "url": "https://it.wikipedia.org/wiki?curid=637598", "title": "Shulgi", "text": "Cronologia.\nFiglio di Ur-Nammu, iniziatore della Terza dinastia di Ur, Shulgi eredit\u00f2 l'impero dal padre. Secondo la cosiddetta \"cronologia media\" regn\u00f2 per 48 anni, dal 2094 a.C. al 2047 a.C.\nGli succedette il figlio Amar-Sin (2046 a.C.-2038 a.C.).\nL'organizzazione dello stato.\nShulgi unific\u00f2 l'impero, che era nato sottomettendo regni indipendenti, affidando ciascuna delle 20 province in cui lo divise a governatori (\"ensi\") di nomina regia e creando una burocrazia uniforme, che ai livelli pi\u00f9 alti era costituita da funzionari trasferibili da provincia a provincia.\nIntrodusse anche una gestione amministrativa dell'economia, costituendo grandi unit\u00e0 produttive controllate direttamente dallo stato. Esse dovevano fornire un prodotto predeterminato, calcolato forfettariamente sulla base dell'estensione dei campi e della consistenza delle mandrie.\nShulgi provvide inoltre ad espandere e migliorare le vie di comunicazione, facendo anche costruire lungo le strade locande nelle quali i viaggiatori potessero sostare.\nPolitica culturale e religiosa.\nLe riforme politiche, amministrative ed economiche di Shulgi furono strettamente connesse alla sua politica culturale e religiosa. L'unificazione dell'impero richiedeva infatti anche un'unificazione culturale, che il sovrano persegu\u00ec su pi\u00f9 piani. In primo luogo cre\u00f2 un sistema di scuole (\"edubba\") che potessero provvedere in modo uniforme alla preparazione dei funzionari. Inoltre riform\u00f2 il sistema di scrittura. L'attenzione con cui Shulgi si occup\u00f2 di questi aspetti si riflette nel suo \"Inno regale\" nel quale il sovrano vanta in particolare le sue personali capacit\u00e0 di scriba.\nRisale con ogni probabilit\u00e0 a Shulgi il primo codice documentato di leggi scritte: il \"Codice di Ur-Nammu\", cos\u00ec detto perch\u00e9 era stato attribuito al padre. Introdusse anche un nuovo calendario e riorganizz\u00f2 il sistema delle misure di peso.\nUn altro elemento importante per la costruzione di uno stato unitario fu l'introduzione del culto del sovrano, al quale furono dedicati templi alla pari con gli altri dei.\nDi Shulgi conosciamo anche un grande sepolcro sotterraneo, che fece costruire per s\u00e9 e per i suoi genitori.\nPolitica estera.\nSubito dopo la morte del padre, Shulgi intraprese una serie di spedizioni punitive contro i Gutei. Nei decenni successivi fu impegnato in molte campagne militari, tutte vittoriose. Riusc\u00ec a sottomettere le terre del nord con le loro popolazioni di Hurriti, Subarei e Assiri. Occup\u00f2 Susa installandovi un governo sumerico. Condusse anche una spedizione in Palestina. Al termine del suo regno, costru\u00ec una fortificazione difensiva per impedire le scorribande delle trib\u00f9 semite occidentali. I successi militari del sovrano erano anche basati su un'altra riforma di grande rilievo: la creazione di un esercito regolare."}
{"id": "637600", "revid": "729019", "url": "https://it.wikipedia.org/wiki?curid=637600", "title": "Battaglia di Waterberg", "text": "La battaglia di Waterberg ebbe luogo l'11 agosto 1904 sull'altopiano del Waterberg, nella colonia dell'Africa Tedesca del Sud-Ovest (l'odierna Namibia) e fu lo scontro decisivo che risolse le guerre herero.\nGli eserciti.\nLe Schutztruppe (le forze coloniali tedesche) erano sotto il comando del colonnello generale Lothar von Trotha e contavano circa 2.000 uomini, armati con 1.625 fucili moderni, 30 pezzi di artiglieria e 14 mitragliatrici.\nGli Herero erano sotto il comando di Samuel Maharero e contavano un numero di guerrieri che va dai 3.550 ai 6.000 uomini con le famiglie al seguito. Il numero totale degli Herero nell'area era di circa 50.000 persone. Gran parte dei guerrieri Herero erano armati di fucili, mentre il resto combatteva con le tradizionali armi chiamate kirri\nLa battaglia.\nGli Herero godevano di un vantaggio numerico di 3 a 1, e conoscevano il campo di battaglia. Essi controllavano gran parte dell'area circostante. Vedendo che una completa vittoria non era possibile, von Trotha disegn\u00f2 un piano di battaglia che intendeva spingere gli Herero fuori della Namibia, controllata dalla Germania, verso l'interno del deserto di Omaheke.\nIl combattimento fu molto feroce e ci furono considerevoli perdite da entrambe le parti. Durante la notte le truppe germaniche avevano sottratto agli Herero ogni approvvigionamento d'acqua, insieme al bestiame. Senza acqua e bestiame, i restanti Herero non furono in grado di radunarsi, e si ritirarono nel deserto di Omaheke.\nConseguenze.\nLa ritirata si rivel\u00f2 per gli Herero l'errore strategico decisivo che avrebbe portato allo sterminio quasi completo del loro popolo. Molti rifugiati morirono di sete e di stenti durante il viaggio nel deserto. Le pattuglie germaniche in seguito trovarono numerosi scheletri in alcune fosse scavate nel vano tentativo di trovare dell'acqua.\nSamuel Maharero e circa 1.000 dei suoi uomini riuscirono ad attraversare il deserto del Kalahari e a raggiungere il Bechuanaland. I britannici offrirono agli Herero asilo a condizione di non continuare la rivolta in territorio britannico.\nIl luogo della battaglia \u00e8 oggi all'interno del parco della Pianura di Waterberg. Un cimitero militare si trova nel campo dove sono sepolti i soldati tedeschi che morirono nella battaglia."}
{"id": "637603", "revid": "2039709", "url": "https://it.wikipedia.org/wiki?curid=637603", "title": "Marketing strategico", "text": "Il marketing strategico si basa sull'analisi dei bisogni degli individui e delle organizzazioni.\nQuesto primo aspetto del processo di marketing riguarda anzitutto l'individuazione, all'interno del mercato di riferimento, dei prodotti-mercato e dei segmenti gi\u00e0 esistenti o potenziali.\nDi questi il marketing strategico misura l'attrattivit\u00e0 in termini quantitativi, qualitativi (con riferimento all'accessibilit\u00e0 al mercato) e dinamici (con riferimento alla durata economica che \u00e8 rappresentata dal ciclo di vita del prodotto).\nTali operazioni consentono di scegliere una strategia di sviluppo che colga le opportunit\u00e0 esistenti sul mercato (rappresentate sostanzialmente da bisogni insoddisfatti) e che tenga conto delle risorse e competenze dell'impresa, offrendo alla stessa un potenziale di crescita e di redditivit\u00e0 attraverso l'acquisizione e il mantenimento di un vantaggio competitivo.\nMarketing strategico e gestione dell'innovazione sono due attivit\u00e0 particolarmente interrelate. Per creare un team d'innovazione all'interno di un contesto aziendale, \u00e8 necessario che questo sia correttamente amalgamato con altre funzioni aziendali, che vanno dal marketing strategico al team di ricerca e sviluppo a seconda delle finalit\u00e0 e dei compiti che lo stesso team deve portare a termine.\nLa figura di un Chief Marketing Officer (CMO) che inglobi sotto di s\u00e9 un Innovation Team o singoli Product Manager, valutati anche sulla capacit\u00e0 d'innovazione e di creazione di nuove feature, \u00e8 la soluzione capace di garantire i migliori risultati."}
{"id": "637605", "revid": "1005847", "url": "https://it.wikipedia.org/wiki?curid=637605", "title": "Direction g\u00e9n\u00e9rale de la s\u00e9curit\u00e9 ext\u00e9rieure", "text": "La Direction g\u00e9n\u00e9rale de la s\u00e9curit\u00e9 ext\u00e9rieure, comunemente conosciuta anche con la sigla DGSE, \u00e8 il servizio informazioni all'estero della Francia.\nLa DGSE dipende dal Ministero della difesa francese, persegue le finalit\u00e0 di tutelare gli interessi francesi all'estero e di contrastare chi attenta a questi interessi ed \u00e8 diretta dal 26 giugno 2017 da Bernard \u00c9mi\u00e9.\nIl suo motto sarebbe \"Partout o\u00f9 n\u00e9cessit\u00e9 fait loi\" (in lingua italiana: \"in ogni luogo dove la necessit\u00e0 fa legge\"), che esprime l'imperativo della ragion di Stato, oppure secondo altre fonti \"Ad augusta per angusta\" (dal latino: \"a risultati eccelsi per cammini angusti\").\nOrganizzazione.\nPosta sotto l'autorit\u00e0 del ministro della difesa francese, la DGSE \u00e8 responsabile ai sensi dell'articolo D. 3126-2 del \"code de la d\u00e9fense\" \"di esplorare e sfruttare le informazioni riguardanti la sicurezza della Francia, e di rilevare e impedire al di fuori del territorio nazionale, le attivit\u00e0 di spionaggio dirette contro gli interessi francesi, al fine di prevenire le conseguenze\".\nPrima del decreto del 2 aprile 1982, che ha proceduto alla sua ristrutturazione, il servizio era chiamato Service de documentation ext\u00e9rieur et de contre-espionnage (SDECE).\nLa DGSE \u00e8 un membro della Communaut\u00e9 fran\u00e7aise de renseignement.\nLa DGSE \u00e8 tradizionalmente ben introdotta soprattutto nelle aree di influenza storica francese come l'Africa, il Medio Oriente e il Sud-Est asiatico. Essa ha per\u00f2 collezionato anche smacchi dolorosi: fra tutti nel 1985 l'affondamento della nave ammiraglia di Greenpeace, il Rainbow Warrior, nel porto di Auckland, con una bomba che uccise un fotografo dell'organizzazione, il portoghese Fernando Pereira, all'epoca dei test atomici condotti dalla Francia nell'atollo polinesiano di Mururoa."}
{"id": "637611", "revid": "49567", "url": "https://it.wikipedia.org/wiki?curid=637611", "title": "Virginio Scotti", "text": ""}
{"id": "637612", "revid": "49567", "url": "https://it.wikipedia.org/wiki?curid=637612", "title": "Calogero Cal\u00e0", "text": ""}
{"id": "637613", "revid": "121330175", "url": "https://it.wikipedia.org/wiki?curid=637613", "title": "Opere pubbliche", "text": "Per opere pubbliche si intendono quei manufatti, realizzati da enti pubblici per essere fruiti indistintamente dai cittadini, e cio\u00e8 destinate al conseguimento.\nPossono essere realizzati su aree acquisite mediante procedimento espropriativo a spese della collettivit\u00e0 da enti territoriali quali Stato, Regione, Provincia o Comune. A titolo d'esempio sono da considerare opere pubbliche le strade, le stazioni ferroviarie, gli aeroporti, le carceri, le costruzioni militari (caserme) e quelle civili (palazzi, scuole ecc.).\nIl problema del reperimento di risorse economiche per la realizzazione di opere pubbliche ha fatto s\u00ec che si sviluppassero tecniche di finanziamento che coinvolgessero anche soggetti privati, una delle pi\u00f9 conosciute va sotto il nome di finanza di progetto.\nL'opera privata di pubblica utilit\u00e0.\nLa figura dell'opera privata di pubblica utilit\u00e0 \u00e8 invece un'opera privata, cio\u00e8 realizzata da soggetti diversi da quelli pubblici (indicati prima) ma destinata allo stesso scopo, ovvero il conseguimento di un pubblico interesse. La distinzione fra i due tipi di opera \u00e8 rilevante ai fini dell'individuazione del procedimento applicabile e della conseguente titolarit\u00e0 della giurisdizione in caso di controversie.\nSi discute infatti se siano opere pubbliche \"strictu sensu\" quelle realizzate dagli I.A.C.P. che sono enti pubblici non territoriali. In varie occasioni, la giurisprudenza del Consiglio di Stato ha avuto modo di precisare che le opere di \"edilizia residenziale pubblica agevolata\" (cd. e.r.p.) non sono opere pubbliche per difetto del requisito soggettivo; di conseguenza, non \u00e8 applicabile in questi casi la legge n. 1 del 1978 che prevede il cd. regime acceleratorio (un procedimento semplificato per accelerare la costruzione di edifici da destinare a case popolari. Al pi\u00f9, gli alloggi realizzati dagli I.A.C.P. possono essere considerati come \"opere private di pubblica utilit\u00e0\", in quanto:\nDisciplina dei lavori pubblici in Italia.\nIn Italia il progetto e l'esecuzione dei lavori pubblici era disciplinato dalla legge n. 163 del 12 aprile 2006, oggi sostituita dal decreto legislativo numero 50 del 18 aprile 2016.\nLa progettazione di opere pubbliche si articola su tre stadi che corrispondono a livelli sempre pi\u00f9 definiti, con progettazione pi\u00f9 dettagliata e finalizzati agli scopi sotto riportati:\nNel caso di appalto integrato, parte degli elaborati di progetto esecutivo vengono anticipati al progetto definitivo (e.g. piano di sicurezza e coordinamento).\nOgni stadio descrive gli elaborati di progetto minimi che devono essere presentati al Responsabile unico del procedimento, che rappresenta la Pubblica Amministrazione.\nStatistiche italiane.\nQuesta statistica realizzata dall'ISTAT riporta fedelmente in miliardi di lire le spese, circa gli investimenti sotto riportati dal 1971 al 1998. fonte"}
{"id": "637615", "revid": "149485", "url": "https://it.wikipedia.org/wiki?curid=637615", "title": "Ab\u016b M\u0101zen", "text": ""}
{"id": "637623", "revid": "729019", "url": "https://it.wikipedia.org/wiki?curid=637623", "title": "Maria Valtorta", "text": "Fu terziaria dell'Ordine dei Servi di Maria.\nBiografia.\nNacque in Campania da genitori lombardi. Il padre era ufficiale di cavalleria e la famiglia Valtorta trasloc\u00f2 diverse volte, prima di stabilirsi definitivamente a Viareggio. La condizione familiare piuttosto agiata permise alla giovane Maria di frequentare il prestigioso Collegio \"Bianconi\" di Monza, dove ricevette un'educazione classica, segnalandosi soprattutto per l'eccellente padronanza della lingua italiana.\nMa, prima ancora della conclusione degli studi, la sua vita fu segnata dai primi scontri con la madre, la quale infranse il suo sogno di sposarsi. Dopo la battaglia di Caporetto decise di entrare nel corpo volontario delle Infermiere Samaritane; per diciotto mesi si prodig\u00f2 a curare i soldati italiani feriti nell'Ospedale militare di Firenze.\nNel 1920 sub\u00ec una aggressione da parte di un giovane sovversivo il quale, sferrando un forte colpo alle reni con una spranga di ferro, le lesion\u00f2 la spina dorsale: questo fu l'inizio di un interminabile calvario medico che, nel 1934, la vide infine costretta a letto, semiparalizzata dalla vita in gi\u00f9.\nNonostante le crescenti difficolt\u00e0, Maria Valtorta si dedic\u00f2 interamente all'approfondimento della fede cristiana cattolica, anche come delegata dell'Azione Cattolica, finch\u00e9 glielo permisero le sue forze. La lettura dell'autobiografia di Teresa di Lisieux, \"Storia di un'anima\", fece maturare in lei la decisione di offrirsi come anima-vittima: \nSopraggiunta la paralisi, pens\u00f2 di dedicarsi alla scrittura e abbozz\u00f2 un romanzo a sfondo autobiografico, \"Cuore di una donna\", che, tuttavia, non venne mai pubblicato. Negli anni successivi alla sua esperienza mistica la stessa Maria Valtorta, in ubbidienza a un comando ricevuto in modo soprannaturale, fece disporre di bruciare il suo lavoro: \u00abBrucia tutto. Solo per l'Opera mia devi esser conosciuta come scrittrice\u00bb.Nel corso del 1943, la sua vita, che ella credeva ormai prossima alla conclusione, infatti, conobbe una svolta radicale.\nNel giugno del 1942, ella incontr\u00f2 un sacerdote servita, padre Romualdo Maria Migliorini, ex-missionario destinato al convento di Viareggio; questi divenne il suo direttore spirituale e all'inizio del 1943 le chiese di scrivere la propria autobiografia. Maria, superata l'iniziale riluttanza a rivangare un passato doloroso, accett\u00f2 e nell'arco di pochi mesi riemp\u00ec sette quaderni autografi. Profondamente devota a Maria Addolorata, entr\u00f2 nel Terz'Ordine dei Servi di Maria il 25 marzo 1944, solennit\u00e0 dell'Annunciazione, proprio presso la comunit\u00e0 di Viareggio.\nIl secondo e cruciale evento dell'anno si verific\u00f2 il Venerd\u00ec Santo: il 23 aprile 1943 Maria avrebbe udito una \"voce\", che pens\u00f2 essere la voce di Ges\u00f9, la quale la induceva a scrivere, come sotto dettatura. Quel primo \"dettato\" segn\u00f2 l'inizio di un'opera monumentale: tra il 1943 e il 1947, con \"punte\" fino al 1951, Maria verg\u00f2 di getto, senza rileggere, senza correzioni, ben centoventidue quaderni autografi (che contengono tutte le opere diverse dall\"'Autobiografia\"), scritte a episodi, di getto e in contemporanea. Eppure, da quelle condizioni di salute e di lavoro - per di pi\u00f9 aggravate dagli eventi bellici, che la videro anche sfollata - nacquero testi corposi e organici.\nBen presto, la presunta \"voce\" di Ges\u00f9 \u2014 cui, nei \"dettati\", si aggiunsero via via anche l'Eterno Padre, lo Spirito Santo, Maria Santissima e l'Angelo custode della scrittrice \u2014 indic\u00f2 come principale la grande opera sul Vangelo, che, una volta completata, avrebbe visto descritta (in una serie di \"visioni\") e commentata (nei \"dettati\" che accompagnano i singoli episodi) la vita di Ges\u00f9 e Maria, dall'Immacolata Concezione fino all'Assunzione.\nPadre Migliorini cominci\u00f2 ben presto a formare copie dattiloscritte di quanto Maria andava scrivendo e anche a farle circolare, sebbene ella e anche questa \"voce\" fossero contrarie a qualsiasi divulgazione degli scritti prima della morte di Maria stessa. Tale divulgazione, tuttavia, attir\u00f2 l'attenzione del Sant'Uffizio, che ordin\u00f2 il ritiro di tutti i dattiloscritti in circolazione e il trasferimento a Roma di padre Migliorini, avvenuto nel marzo del 1946.\nL'intera opera della Valtorta fu comunque sottoposta, per una sua valutazione e giudizio, all'allora pontefice Pio XII (vedi \"L'Osservatore Romano\" di venerd\u00ec 27 febbraio 1948), il quale, dopo averla attentamente consultata, disse ai tre padri serviti che aveva ricevuto in udienza privata: \u00abPubblicate quest'opera cos\u00ec come sta; chi legge capir\u00e0\u00bb.\nVa detto che l'opera ha subito inoltre approfondite analisi da parte di molti eminenti teologi cattolici i quali dichiararono unanimemente che questa era assolutamente conforme alla ortodossia cattolica. Il mariologo padre Gabriele Maria Roschini, fondatore della Facolt\u00e0 Teologica \"Marianum\" di Roma e tra i maggiori mariologi del XX secolo, nel 1973 scrisse un libro intitolato \"La Madonna negli scritti di Maria Valtorta\" dove elogiava l'opera valtortiana e ricevette l'apprezzamento e la benedizione di papa Paolo VI per questo suo lavoro.\nNell'introduzione al suo libro scrive:\"\u00abMi sento per\u00f2 in dovere di confessare candidamente che la Mariologia quale risulta dagli scritti, editi e inediti, di Maria Valtorta, \u00e8 stata per me una vera rivelazione. Nessun altro scritto mariano, e neppure la somma degli scritti mariani da me letti e studiati, era stato in grado di darmi, del Capolavoro di Dio, un\u2019idea cos\u00ec chiara, cos\u00ec viva, cos\u00ec completa, cos\u00ec luminosa e cos\u00ec affascinante: semplice e sublime insieme\u00bb.\"Maria Valtorta inoltre, mentre era impegnata nella stesura del suo \"Evangelo,\" riusc\u00ec a riempire una grande quantit\u00e0 di quaderni tanto da poter formare in seguito ben 3 volumi di oltre 400 pagine l'uno il cui contenuto risultava integrativo dell'opera principale. Questi volumi sono titolati rispettivamente \"I Quaderni del 1943\", \"I Quaderni del 1944\", \"I Quaderni del 1945-1950\".\nSi pens\u00f2 allora ad un'edizione a stampa di tutta l'opera principale, ma svariate difficolt\u00e0 si frapposero alla realizzazione del progetto: soltanto nel 1956 vide la luce il primo di quattro volumi, intitolato \"Il Poema di Ges\u00f9\", per i tipi delle Edizioni Pisani. Peraltro, nei volumi successivi, che furono pubblicati con cadenza annuale fino al 1959, il titolo - suggerito dal noto clinico Nicola Pende, estimatore dell'opera - fu modificato in \"Il Poema dell'Uomo-Dio\", poich\u00e9 la versione originaria era gi\u00e0 stata usata da un'altra casa editrice.\nAll'indomani della pubblicazione del quarto volume, il 16 dicembre 1959, e dopo la morte di papa Pio XII, il Sant'Uffizio condann\u00f2 l'opera e la iscrisse nell'Indice dei libri proibiti. Il decreto della \"Suprema\" non era motivato; su \"L'Osservatore Romano\" del 6 gennaio 1960, esso fu riportato insieme con un articolo di commento, intitolato \"Una vita di Ges\u00f9 malamente romanzata\". Anche dopo l'abrogazione dell'Indice, in una lettera del 31 gennaio 1985 indirizzata al cardinale arcivescovo di Genova Giuseppe Siri, il prefetto della Congregazione per la Dottrina della Fede, il cardinale Joseph Ratzinger, conferm\u00f2 la \"validit\u00e0 morale\" dell'indice.\nMaria Valtorta, secondo la testimonianza di Marta Diciotti (l'assistente personale che ha accudito, per oltre ventisei anni, la persona di Maria Valtorta), reag\u00ec quasi con indifferenza alla notizia della condanna; forse era iniziato quel misterioso processo che la port\u00f2, nei suoi ultimi anni, ad estraniarsi dal mondo in misura sempre maggiore.\nMor\u00ec nella propria casa di Viareggio il 12 ottobre 1961, e spir\u00f2 non appena il sacerdote, recitando la preghiera per i moribondi allora in uso, le ebbe rivolto l'invito: \"Proficiscere, anima christiana, ex hoc mundo\" (\"Parti, anima cristiana, da questo mondo\"). Fu sepolta nel cimitero viareggino, ma, nel 1973, la salma fu riesumata e traslata a Firenze, nella Cappella del Capitolo della Basilica della Santissima Annunziata, il cui celebre affresco dell'\"Annunciazione\" era stato da lei molto ammirato in vita.\nL'8 novembre del 2000, l'Ordine dei Servi di Maria ha tentato di introdurre un processo di beatificazione, ma mons. Bruno Tommasi, arcivescovo di Lucca, nella cui Diocesi \u00e8 morta Maria Valtorta, ha proposto di udire l'arcivescovo di Firenze cardinale Silvano Piovanelli adducendo, tra le altre, ragioni di ordine, per essere il Tribunale diocesano gi\u00e0 impegnato in un processo di beatificazione alquanto ponderoso. Il cardinale Piovanelli, una volta designato quale giudice dalla Congregazione per le Cause dei Santi, ha negato l'introduzione della causa, forte del parere negativo, pressoch\u00e9 unanime, dei Vescovi toscani; parere le cui ragioni, peraltro, non sono state comunicate al Postulatore.\nLe opere \"ispirate\".\nSono quelle di cui Maria Valtorta ha sempre sostenuto l'origine soprannaturale; le particolarit\u00e0 di stile e contenuto che le accomunano sono coerenti con tale asserto. In particolare, quanto al contenuto, nei testi si riscontrano agevolmente brani di carattere personale e altri, preponderanti, che sarebbero quelli propriamente \"ispirati\": essi si suddividono in \"visioni\" e in \"dettati\". Nella parte relativa alle \"visioni\" \u00e8 la stessa Maria Valtorta, con le proprie capacit\u00e0 di scrittrice, a scegliere parole e termini per descrivere ci\u00f2 che vedeva. Nella parte relativa ai \"dettati\", invece, Maria Valtorta asserisce di aver sempre trascritto, con fedelt\u00e0 e precisione, ci\u00f2 che ascoltava durante la sua esperienza mistica.\n\"L'Evangelo come mi \u00e8 stato rivelato\".\nGi\u00e0 si \u00e8 parlato della prima edizione de \"Il Poema dell'Uomo-Dio\". Dopo la condanna del Sant'Uffizio, l'editore Pisani stim\u00f2 che fosse opportuno prepararne una nuova, questa volta basata sul testo dei quaderni autografi e corredata di note bibliche e dottrinali, curate da p.\u00a0Corrado M. Berti, servita. Emilio Pisani, figlio dell'editore, si occup\u00f2 della costituzione del testo. Nel 1960 pot\u00e9 cos\u00ec uscire il primo di dieci volumi. Nel 1993 vide la luce un'edizione revisionata dell'opera, sempre in dieci volumi, con il nuovo titolo \"L'Evangelo come mi \u00e8 stato rivelato\".\nLa raccolta narra la vita di Ges\u00f9, riportando episodi e fatti di vita quotidiana che non compaiono nei Vangeli canonici o che compaiono in forma ridotta. Maria Valtorta ha sempre sostenuto di non essere stata lei a inventare i nuovi episodi della biografia di Cristo, bens\u00ec di essersi limitata a descrivere minuziosamente le \"visioni\" di carattere mistico che ella sosteneva di avere e che riteneva esserle inviate da Ges\u00f9 e dalla Beata Vergine Maria.\nIl beato Gabriele M. Allegra, missionario francescano in Oriente e traduttore della Bibbia in lingua cinese, ebbe modo di conoscere bene l'Opera valtortiana e di apprezzarla in modo particolare. Fu diffusore e sostenitore degli scritti di Maria Valtorta e nel 1970 rilasci\u00f2 un attestato completo nell'intento di illustrarla ad eventuali traduttori. Significativa una sua personale considerazione sull'opera valtortiana:\u00abNon mi posso per niente convincere che esse siano una semplice meditazione di una pia cristiana, no, quest'anima ha visto e ha sentito! \"Digitus Dei est hic!\" (Qui c'\u00e8 il dito di Dio!)\u00bb.Santa Madre Teresa di Calcutta leggeva l'Opera di Maria Valtorta e la portava con s\u00e9, nella borsa, insieme con la Bibbia e il Breviario. Esiste una testimonianza firmata secondo cui quando le fu chiesto di che libro si trattasse, rispose che era un libro di Maria Valtorta e quando le furono chieste informazioni sul contenuto, rispose: \u00abLeggilo!\u00bb.\nAnche la beata Maria Agnese Teresa del Santissimo Sacramento \u00e8 stata una lettrice e promotrice dell'Opera di Maria Valtorta; infatti volle che tutte le 35 case delle Missionarie Clarisse del Santissimo Sacramento, da lei fino a quel momento fondate nel mondo, disponessero ciascuna di una copia di questi volumi. In una sua lettera indirizzata all'editore scriveva:\u00abIo sono molto affezionata alla lettura dell\u2019opera \"Il poema dell\u2019Uomo-Dio\". Veramente \u00e8 diventata una delle fonti di lettura spirituale pi\u00f9 bella\u00bb.\nEmilio Matricciani e Liberato De Caro il 4 Gennaio 2017 ne hanno parlato in questi termini: \n\"Libro di Azaria\".\nQuest'opera raccoglie i \"dettati\" in cui Azaria, ritenuto dalla scrittrice stessa il proprio Angelo Custode, ha commentato, seguendo fedelmente il calendario liturgico, le 58 Messe festive, nel testo del Messale \"tridentino\" o di San Pio V, allora di uso corrente.\nOggetto del commento \u00e8 il cosiddetto Proprio del giorno; quasi mai, per\u00f2, il Vangelo, che \u00e8 lasciato all'opera principale.\n\"Lezioni sull'Epistola di Paolo ai Romani\".\nIniziate nel 1948 e concluse nel 1950, dopo una lunga pausa intermedia e una serie di interruzioni, le \"Lezioni\" sono \"dettati\" che l'autrice attribuisce direttamente allo Spirito Santo, che commenta il testo paolino nella versione della Sacra Bibbia usata da Maria Valtorta (cur. p. Eusebio Tintori OFM).\n\"I Quaderni\".\nMaria Valtorta scrisse tutta una serie di \"visioni\" e \"dettati\" che sono stati raccolti in tre volumi dei cosiddetti \"Quaderni\" (\"I Quaderni del 1943\", \"I Quaderni del 1944\" e \"I Quaderni del 1945-1950\"). In essi sono contenute esperienze e riflessioni di carattere mistico e spirituale, oltre che teologico. Proprio per il loro carattere miscellaneo, non \u00e8 agevole riassumerne i contenuti in maniera soddisfacente perch\u00e9 in essi confluiscono tutti gli scritti che non sono pertinenti al \"L'Evangelo come mi \u00e8 stato rivelato\", al \"Libro di Azaria\" e alle \"Lezioni sull'Epistola di Paolo ai Romani\". I brani sono raccolti in ordine cronologico e contengono ammaestramenti, \"dettati\", \"visioni\", tematiche teologiche e dottrinali, e anche episodi della vita personale che Maria Valtorta ha avuto in quegli anni, come ad esempio l'esperienza della \"notte spirituale\" durante la quale, tra l'aprile e il maggio del 1944 vive l'abbandono di Dio. Nel volume \"I Quaderni del 1945-1950\" \u00e8 presente un commento ai primi capitoli dell\"'Apocalisse\", l'ultimo libro del Nuovo Testamento della Sacra Bibbia. Tra le altre sono presenti anche le \"visioni\" dei primi martiri cristiani a Roma, la \"visione\" delle stigmate di San Francesco d'Assisi, le apparizioni di Lourdes, e molte altre \"visioni\" di santi e sante della storia cristiana, nonch\u00e9 la \"visione\" di Satana, della fine del mondo, dei regni soprannaturali e di altre tematiche appartenenti all'escatologia cristiana.\n\"Quadernetti\".\nNel 2006, il CEV (Centro Editoriale Valtortiano) ha dato alle stampe un volume in cui sono raccolti gli scritti valtortiani rimasti fin qui inediti. Si tratta, per lo pi\u00f9, di pagine sciolte, datate o databili tra il 1943 e il 1954, di taccuini, di quinterni, di tutto il materiale che non ha trovato spazio nella pubblicazione dei \"Quaderni\" e che li integra. \u00c8 presente in appendice la storia relativa alle \"visioni\" e ai \"dettati\" che Maria Valtorta ha ricevuto in merito alla Tomba di San Pietro a Roma. Sulla base di tali scritti si desume una inedita e diversa sepoltura del primo papa. Il giornalista e saggista Antonio Socci, sulla base delle informazioni contenute in questo libro, ha scritto e pubblicato il romanzo \"I giorni della Tempesta\" dove ricostruisce la storia della scoperta della tomba dell'apostolo Pietro.\nLe opere \"non ispirate\".\n\"Autobiografia\".\nMaria Valtorta scrisse la propria autobiografia per ubbidienza al proprio direttore spirituale, padre Migliorini, che gliela aveva richiesta. All'inizio fu molto riluttante a scriverla perch\u00e9 era molto riservata, inoltre non trovava n\u00e9 utile n\u00e9 piacevole farlo. Poi si decise ma ad una condizione, quella di essere spietatamente sincera, con s\u00e9 stessa e con gli altri. Maria Valtorta, infatti, non sapeva che un giorno la storia della sua vita sarebbe stata pubblicata e inoltre pensava di essere molto vicina a lasciare questa vita a causa del suo stato di salute ormai molto precario. Cos\u00ec decise di confidare tutte le proprie pene e il racconto dell'intera sua esistenza al proprio direttore spirituale, affinch\u00e9 la potesse meglio dirigere nell'ultimo periodo di vita. La biografia, raccontata dalla stessa Maria Valtorta, fu quindi realizzata nei primi mesi del 1943 e terminata prima dell'inizio della sua esperienza mistica che naturalmente lei non aveva previsto di poter vivere. Conosciamo Maria Valtorta cos\u00ec come era prima del suo personale incontro con il mondo soprannaturale che cambi\u00f2 radicalmente la sua persona. Il manoscritto originale dell\"'Autobiografia\" riempie ben sette quaderni dell'epoca per complessive 761 pagine. Il racconto della sua vita inizia con i ricordi dell'infanzia, la storia della sua famiglia, gli spostamenti per varie citt\u00e0 italiane, il rapporto particolarmente difficile con la madre e amorevole con il padre. Vi sono poi gli anni del collegio, le proprie esperienze di giovane ragazza, i primi amori, l'attentato che sub\u00ec per mano di un sovversivo, le complicazioni della sua salute e il successivo stato d'inferma. \u00c8 un diario spirituale che ci avvicina all'anima di questa mistica e ci aiuta a capire come mai \u00e8 stata scelta per essere \"la penna di Dio\", l'umile e mite \"violetta di Ges\u00f9\" che ha avuto il dono di poter vedere l'intera vita del suo Signore, grazie alla sua immedesimazione con il Cristo, che le \u00e8 costata il sacrificio di s\u00e9, volontario e totale.\n\"Lettere a Mons. Carinci\".\nCon questo titolo il CEV ha pubblicato la corrispondenza intercorsa tra la scrittrice e mons. Alfonso Carinci (1862 - 1963), segretario della Sacra Congregazione dei Riti, negli anni 1949 - 1955. Mons. Carinci era un convinto estimatore degli scritti valtortiani - nonch\u00e9 della persona della scrittrice - perci\u00f2 le lettere trattano soprattutto dell'atteggiamento dell'autorit\u00e0 ecclesiastica nei confronti dell'opera, prima e dopo il provvedimento del Sant'Uffizio. Mons. Carinci fu uno strenuo difensore degli scritti e della persona di Maria Valtorta anche all'interno della Santa Sede in Vaticano e lasci\u00f2 l'incarico di segretario della sua congregazione il 5 gennaio 1960, alla veneranda et\u00e0 di 98 anni. \u00c9 interessante notare come la sentenza di condanna del Sant'Uffizio che poneva all'Indice dei Libri Proibiti gli scritti di Maria Valtorta sia stata resa pubblica proprio all'indomani di quella data. Le lettere scambiate tra l'alto prelato e la mistica sono importanti per ricostruire la vicenda storica della pubblicazione dell'opera valtortiana e mostrano la profonda stima reciproca che li legava. Recandosi a Viareggio, Mons. Carinci ebbe modo di conoscere personalmente Maria Valtorta, inferma, e di celebrare la Santa Messa nella camera che la ospitava.\n\"Lettere a Padre Migliorini\".\nIn questo volume il CEV ha pubblicato la corrispondenza intercorsa tra la Maria Valtorta e padre Romualdo M. Migliorini (1884-1953), appartenente all\u2019Ordine dei Servi di Maria e priore del convento di Viareggio. Fu il direttore spirituale di Maria Valtorta a partire dal 1942 e colui che la spinse a scrivere la sua autobiografia all'inizio del 1943. La segu\u00ec direttamente durante tutto il periodo della sua esperienza mistica, aiutandola spiritualmente e materialmente, anche durante il suo sfollamento, a causa della guerra, a Sant'Andrea di Compito, in Lucchesia. Le fu vicino fino al marzo del 1946, quando venne allontanato da Viareggio e trasferito a Roma. Fu in quella fase che i rapporti tra padre Migliorini e Maria Valtorta divennero sempre pi\u00f9 tesi, a causa di incomprensioni e divergenze inerenti la pubblicazione dell'Opera e le disposizioni che la Valtorta riceveva durante la sua esperienza mistica.\n\"Lettere a Madre Teresa Maria - vol.1 e vol. 2\".\nIn questi due volumi il CEV ha pubblicato parte della corrispondenza intercorsa tra Maria Valtorta e Madre Teresa Maria di San Giuseppe (1900-1985), una monaca carmelitana di clausura che fu come una madre spirituale per la mistica. La grande affinit\u00e0 spirituale esistente tra le due donne le spingeva verso una reciproca e completa confidenza, espressa attraverso un serrato e decennale rapporto epistolare, iniziato nel dicembre del 1945. Lidia Korompay, questo il nome secolare di Madre Teresa Maria, era nata il 18 febbraio 1900 a Venezia, da un'agiata famiglia, e aveva preso i voti nel monastero delle Carmelitane Scalze di Santo Stefano Rotondo a Roma. Nel 1938 venne destinata al monastero di Camaiore, del quale tre anni pi\u00f9 tardi divent\u00f2 Priora. I bombardamenti della Seconda Guerra Mondiale cagionarono gravi danni all'edificio del monastero di Camaiore; a causa di ci\u00f2, le monache di clausura furono costrette a spostarsi in alloggi alternativi provvisori. Nel 1955, la donazione di una villa che venne destinata all'uso monastico permise alla comunit\u00e0 di trasferirsi a San Colombano (nei pressi di Lucca), dove Madre Teresa Maria di San Giuseppe fu rieletta pi\u00f9 volte Priora, fino al giorno della morte, avvenuta il 7 dicembre del 1985, dopo due anni di infermit\u00e0.\nNel primo volume sono raccolte le lettere che Maria Valtorta e Madre Teresa Maria si sono scambiate tra il dicembre 1945 e il dicembre 1946, mentre nel secondo quelle scambiate dal 1947 al 1957. Circa duecento lettere sono andate definitivamente perdute, poich\u00e9 bruciate da Madre Teresa Maria su richiesta della stessa Maria Valtorta, in ottemperanza ad una disposizione divina da quest'ultima ricevuta.\nPosizioni della Chiesa Cattolica sull'Opera di Maria Valtorta.\n\"L'Osservatore Romano\", mercoled\u00ec 6 gennaio 1960, pubblica un articolo anonimo titolato \"Una vita di Ges\u00f9 malamente romanzata\" dove si poteva leggere:\nPosizione della Sacra Congregazione per la Dottrina della Fede.\nIn tempi pi\u00f9 recenti, anche il card. Joseph Ratzinger si \u00e8 espresso in merito alla posizione della Chiesa Cattolica circa \"Il Poema dell'Uomo Dio\", in una lettera privata del 31 gennaio 1985 indirizzata al card. Giuseppe Siri, arcivescovo della diocesi di Genova (documento Prot. N. 144/58). La lettera nasce come corrispondenza tra due eminenti autorit\u00e0 ecclesiali e, in quanto tale, avrebbe dovuto rimanere privata, ma \u00e8 stata invece successivamente resa di dominio pubblico:\nPosizione della C.E.I. (Conferenza Episcopale Italiana).\nIl 6 maggio 1992 l'editore degli scritti di Maria Valtorta (\"Centro Editoriale Valtortiano\") ricevette una lettera dal Segretario Generale della Conferenza Episcopale Italiana, mons. Dionigi Tettamanzi, che ad oggi rappresenta l'ultima posizione ufficiale dell'Autorit\u00e0 Ecclesiale circa l'Opera di Maria Valtorta. L'editore ha recepito la richiesta formulata dal Segretario Generale della C.E.I. e ha pubblicato il testo integrale della lettera nell'Introduzione de \"L'Evangelo come mi \u00e8 stato rivelato\" (vol. 1):\nScritti.\nLe informazioni sulla vita di Maria Valtorta sono desunte anche dai suoi scritti:"}
{"id": "637627", "revid": "1782831", "url": "https://it.wikipedia.org/wiki?curid=637627", "title": "Tira &amp; Molla", "text": "Tira &amp; Molla \u00e8 stato un gioco televisivo italiano andato in onda dal 1\u00ba ottobre 1996 al 31 ottobre 1998, in onda su Canale 5, prima nella fascia preserale ed in seguito in quella del mezzogiorno, dal luned\u00ec al sabato. La trasmissione \u00e8 stata condotta nelle prime due edizioni da Paolo Bonolis, mentre in seguito, a partire dall'edizione estiva del 1998, gli \u00e8 subentrato Giampiero Ingrassia, che ne ha condotto le ultime due stagioni. Il programma era registrato al teatro 2 di Cinecitt\u00e0 in Roma.\nIl programma.\nContesto.\nDopo l'eliminazione da Canale 5 de \"La ruota della fortuna\" (passata a Rete 4 in seguito a un calo d'ascolti), era necessario ideare un nuovo programma per coprire la fascia precedente al telegiornale serale dell'ammiraglia Mediaset.\nDopo il recente ritorno di Paolo Bonolis a Mediaset, si pens\u00f2 di affidargli la conduzione del nuovo quiz di Canale 5, ideato da Corrado (che si firmava con il suo storico pseudonimo, Corima), Marina Donato, Stefano Jurgens e Stefano Santucci con la collaborazione di Gian Carlo Antonini. Ad affiancare il conduttore furono chiamati Ela Weber (da Bonolis soprannominata \"Sellerona\", dal termine \"sellero\", che in dialetto laziale indica il sedano, in quanto molto alta e svettante come, per l'appunto, un grande gambo di sedano), il maestro Luca Laurenti (gi\u00e0 a fianco di Bonolis nel quiz pomeridiano \"Urka!\", trasmesso da Italia 1 nel 1991) che curava la parte musicale supportato da un gruppo di quattro coriste durante l'esecuzione delle canzoni, e dal corpo di ballo delle \"Sellerette\" che eseguivano la sigla e gli stacchetti tra un gioco e l'altro, coreografate da Marco Garofalo.\nLa scenografia, realizzata da Stefania Conti, era ispirata al film Disney \"Toy Story - Il mondo dei giocattoli\".\nStoria del programma.\nLe prime due edizioni.\nLa prima edizione and\u00f2 in onda dal 1\u00b0 ottobre 1996 al 28 giugno 1997, mentre la seconda dal 15 settembre 1997 al 27 giugno 1998.\nIl programma part\u00ec un po' in sordina: nelle prime due settimane il quiz registr\u00f2 appena 2.500.000 di spettatori, ma poco dopo, grazie anche all'atmosfera allegra e comica che si respirava durante tutta la puntata, all'apporto (pi\u00f9 o meno volontario) degli autori, del conduttore e del resto del cast, inizi\u00f2 a sfondare tra il pubblico, tanto che in poco tempo riusc\u00ec a raggiungere e superare gli ascolti del \"Luna Park\" di Rai 1, che a fine stagione chiuse definitivamente i battenti.\nAnche nella stagione 1997-1998, \"Tira &amp; Molla\" si conferm\u00f2 leader d'ascolti della fascia oraria preserale, battendo sempre il nuovo programma rivale in onda su Rai 1, il quiz \"Colorado\", che infatti fu cancellato dopo una sola stagione.\nIl programma vinse due Telegatti come \"Miglior quiz\" per due anni consecutivi.\nEdizione estiva.\nDopo le due suddette edizioni, Paolo Bonolis abbandon\u00f2 il programma e fu sostituito da Giampiero Ingrassia (al debutto come presentatore), affiancato da Luisa Corna (che sostitu\u00ec Ela Weber), dal gruppo musicale dei Sei come Sei (che presero il posto di Luca Laurenti), e dal corpo di ballo delle \"Singilline\" (che sostituirono le \"Sellerette\").\nQuesta edizione estiva, trasmessa dal 29 giugno al 19 settembre 1998 sempre nella fascia preserale di Canale 5, non ebbe lo stesso successo delle due precedenti condotte da Bonolis (una media di 1.500.000 di spettatori, con uno share del 16%).\nLa terza edizione.\nNonostante lo scarso successo ottenuto dall'edizione estiva, \"Tira &amp; Molla\" fu confermato con una nuova edizione che inizi\u00f2 il 21 settembre 1998; il programma lasci\u00f2 il preserale (prima a \"Superboll\" con Fiorello e poi a \"Passaparola\" con Gerry Scotti) e sbarc\u00f2 nella tarda mattinata, alle ore 11:30, con il compito di risollevare gli ascolti del mezzogiorno di Canale 5. Il conduttore era ancora Giampiero Ingrassia, affiancato da Elisabetta Pellini (che prese il posto della Corna), dai Sei come Sei per la parte musicale, Claudio Lauretta per la parte comica e dalle \"Singilline\".\nGli ascolti di questa nuova versione meridiana del quiz furono per\u00f2 fin da subito molto deludenti (una media di appena 800.000 spettatori); il programma chiuse cos\u00ec i battenti dopo nemmeno due mesi di programmazione: l'ultima puntata \u00e8 stata trasmessa il 31 ottobre 1998.\nIl gioco.\nAd ogni puntata partecipavano due coppie di persone, composte sempre da uomo e donna legati da un vincolo familiare (coniugi, fidanzati e conviventi), e lo scopo del gioco era ottenere pi\u00f9 soldi possibili per diventare campioni e tornare il giorno seguente.\nErano quattro le prove in cui si articolava il gioco:\nIl \"Tira e molla musicale\" si concludeva (a partire dalla puntata del 28 ottobre 1996) con il gioco del motivo misterioso, che consisteva nell'individuare un brano musicale attraverso l'ascolto della sua base. Il valore di questo gioco variava a seconda dei tentativi che si articolavano nei seguenti:\n- 4\u00a0000\u00a0000 di lire al primo tentativo senza nessuna parola del testo della canzone;\n- 3\u00a0000\u00a0000 di lire al secondo tentativo con aggiunta di sillabe del testo della canzone;\n- 2\u00a0500\u00a0000 lire al terzo tentativo con aggiunta di alcune parole intere del testo della canzone;\n- 2\u00a0000\u00a0000 di lire al quarto e successivi tentativi con frasi intere del testo della canzone.\nInoltre, ogni coppia pu\u00f2 tentare di indovinare il motivo misterioso tante volte quante sono le risposte esatte date da questa durante il \"Tira e molla musicale\".\nTale gioco finale era l'unica parte non originale del programma, era infatti la copia esatta del gioco finale di \"S\u00ec o no?\", un quiz condotto da Claudio Lippi, andato in onda su Canale 5 tra il 1993 ed il 1994, ideato dalla stessa squadra d'autori di \"Tira &amp; Molla\", che a sua volta era gi\u00e0 apparso come gioco per il pubblico in studio dell'edizione 1993 de \"La corrida\" (era infatti una prassi di Corrado inserire, nei suoi programmi, componenti gi\u00e0 sperimentate in sue precedenti trasmissioni).\nLa sigla.\nLa sigla iniziale (il cui testo \u00e8 di Corrado, Stefano Jurgens, Marina Donato e Stefano Santucci, e la musica di Danilo Aielli, Massimo Calabrese e Marco Rinalduzzi) \u00e8 stata cantata nella prima e seconda edizione dai conduttori con le sellerette; veniva trasmessa registrata ad ogni puntata della prima edizione, mentre a partire dalla seconda essa veniva eseguita quotidianamente. Nel periodo natalizio della seconda edizione Bonolis e Laurenti la cantavano con un coro di bambini travestiti da Babbo Natale. Nelle ultime due edizioni \u00e8 stata eseguita dai Sei come Sei (insieme a Luisa Corna nell'edizione estiva). In questa sigla hanno suonato Fabio Pignatelli al basso e Derek Wilson alla batteria.\nLe telefonate da casa del \"Tira e molla musicale\".\nAvendo spesso assunto connotazioni comiche, arrivando quasi al paradossale, per molti telespettatori erano il punto di forza del programma. Ancora oggi sorgono dei dubbi sull'autenticit\u00e0 di quelle telefonate (anche se in quegli anni gli scandali sui concorrenti \"taroccati\" non erano ancora esplosi), o sul fatto che venissero volutamente scelti concorrenti che, in un modo o nell'altro, fossero pi\u00f9 portati a creare queste situazioni estreme. Infatti, nei primi tempi della trasmissione, le telefonate da casa erano molto pi\u00f9 brevi e, nel caso di risposta sbagliata, Bonolis passava immediatamente ad un'altra telefonata; col tempo, invece, i suoi tentativi di far indovinare a tutti i costi le risposte ai telespettatori divennero molto simili ai suoi sketch con Luca Laurenti e, molti anni dopo, quelli con i concorrenti di \"Fattore C\", e pur durando diversi minuti si incastravano perfettamente nei tempi della trasmissione, poich\u00e9 il gioco musicale era a punti e non a tempo.\nQuando il conduttore riceveva una risposta sbagliata dai concorrenti in studio, spesso sbuffava, gi\u00e0 consapevole della \"faticaccia\" che lo avrebbe atteso, in particolare quando doveva far indovinare una frase nel gioco \"sciopero delle vocali\" (ovvero bisognava indovinare il titolo di una canzone recitata con un'unica vocale, ad esempio: \"Gaccaa a Gaccaa\" per \"Goccia a goccia\"), non era raro che lanciasse la cartellina o si levasse la giacca prima ancora di iniziare la telefonata."}
{"id": "637635", "revid": "92723", "url": "https://it.wikipedia.org/wiki?curid=637635", "title": "Simun", "text": "Il Simun o Sim\u00f9n \u00e8 un vento forte, secco e polveroso che soffia nel Sahara, in Algeria, in Israele, in Giordania, in Siria e nel deserto arabo. \u00c8 anche conosciuto come Samiel, Simoun, Simoon o Simum (pi\u00f9 raramente come 'Samun, dall'arcaico \"Sam\u00fcn\", passando per il termine francese \"Simoun\"). \nLa sua temperatura \u00e8 molto elevata (generalmente al di sopra di 40\u00a0\u00b0C, ma pu\u00f2 superare anche i 54\u00a0\u00b0C) e la sua umidit\u00e0 pu\u00f2 scendere sotto il 10%. Il vento si muove in cicloni in forma circolare sollevando nuvole di polvere e sabbia e modificando la forma delle dune; per questo motivo il \"Simun\" produce su uomini e animali un senso di soffocamento. Questa particolarit\u00e0 gli ha valso l'appellativo di \"vento velenoso\", che \u00e8 appunto il significato della parola \"Simun\". L'elevata temperatura di questo vento lo rende estremamente pericoloso, in quanto pu\u00f2 facilmente provocare colpi di calore. \nGeneralmente il \"Simun\" soffia da met\u00e0 giugno a met\u00e0 agosto, anche se il mese di picco \u00e8 solitamente luglio. Il \"Simun\" venne descritto da Erodoto come un vento rosso che soffia nel Sahara, e che uccide e seppellisce ogni cosa che incontra."}
{"id": "637636", "revid": "114566173", "url": "https://it.wikipedia.org/wiki?curid=637636", "title": "Sieve", "text": "La Sieve \u00e8 un fiume dell'Italia centrale, proveniente dallo spartiacque meridionale dell'Appennino tosco-romagnolo, che attraversa le vallate del Mugello e della Valdisieve nella Toscana nord orientale per poi sfociare nel fiume Arno presso Pontassieve, costituendone il maggior tributario per volume d'acque.\nCorso del fiume.\nLa Sieve nasce nel comune di Barberino di Mugello, nei pressi di Montecuccoli a (caposieve) sui monti che separano il Mugello dalla vallata del Bisenzio.\nSempre nel comune di Barberino di Mugello confluisce nell'invaso artificiale di Bilancino dove riceve svariati torrenti affluenti in riva sinistra che scendono dai monti adiacenti al Passo della Futa. Uscita dall'invaso mantiene un andamento da ovest verso est fino a Dicomano. Qui, dopo la confluenza col torrente Comano (o fosso di San Godenzo), piega verso sud e forma la Valdisieve fino a riversarsi nell'Arno a Pontassieve.\nIl territorio attraverso cui il fiume scorre \u00e8 denominato Mugello nella parte con andamento ovest-est (tra la sorgente e Dicomano) e Valdisieve nella parte con andamento nord-sud.\nRegime.\nCaratterizzata da un regime esclusivamente pluviale con imponenti piene autunnali e magre quasi totali in estate, la Sieve \u00e8 da sempre uno dei corsi d'acqua che maggiormente concorrono alla formazione delle piene dell'Arno (come recita un proverbio locale: \"Arno non cresce se Sieve non mesce\"). Nel novembre 1966 la sua straordinaria piena fu determinante nel causare l'alluvione sul corso dell'Arno.\nRecentemente, a seguito della costruzione dell'invaso di Bilancino, il regime del fiume \u00e8 notevolmente mutato (soprattutto in estate dato che non si verificano pi\u00f9 magre estreme), ma rimangono molti dubbi sull'effettiva utilit\u00e0 del bacino artificiale in caso di piene straordinarie in quanto situato \"troppo a monte\" dell'alto bacino del fiume per riuscire a mitigare efficacemente le onde di piena straordinarie. La funzione principale dell'invaso \u00e8 quella di mantenere le riserve d'acqua nei periodi estivi di siccit\u00e0, garantendo acqua a Firenze e a quasi tutta la sua provincia; talvolta, nei periodi di siccit\u00e0 estrema, l'acqua \u00e8 stata convogliata fino a Pistoia."}
{"id": "637637", "revid": "32372", "url": "https://it.wikipedia.org/wiki?curid=637637", "title": "John G. Avildsen", "text": "Biografia.\nNato a Oak Park, in Illinois, e figlio di Ivy (nata Guilbert) e Clarence John Avildsen, il regista statunitense inizia la sua carriera cinematografica come aiuto di Arthur Penn e Otto Preminger.\nSi fa notare dietro la macchina da presa con il film a basso costo \"La guerra del cittadino Joe\" (1970), che riscuote un discreto successo al botteghino. Il successivo \"Salvate la tigre\" (1973) riceve tre nomination ai Premi Oscar, vincendone uno per il Miglior attore protagonista Jack Lemmon. Dopo essere stato inizialmente contattato per la regia di \"Serpico\" (1973) e de \"La febbre del sabato sera\" (1977), dovendo tuttavia abbandonare i progetti a causa di dissidi con i produttori, con \"Rocky\" (1976) Avildsen riscuote un successo planetario, vincendo tre Premi Oscar (Miglior Film, Miglior Regia e Miglior Montaggio) e lanciando come star l'allora esordiente Sylvester Stallone, anche autore della sceneggiatura.\nMentre Stallone prosegue la serie dedicata al pugile italoamericano anche come regista (l'autore originario torner\u00e0 a dirigerne soltanto un episodio nel 1990, \"Rocky V\"), Avildsen nel 1984 dirige \"Per vincere domani - The Karate Kid\" (1984), un film sportivo ambientato nel mondo delle arti marziali, in cui un anziano maestro di karate fa da guida ad un giovane americano. La pellicola ha avuto ben tre seguiti, dei quali il primo (\"Karate Kid II - La storia continua...\", 1986) e il secondo (\"Karate Kid III - La sfida finale\", 1989) sono stati diretti sempre da Avildsen. Di minor rilievo diversi altri film da lui diretti negli anni Ottanta, tra cui \"La formula\" (1980), \"I vicini di casa\" (1981) e \"Nudi in paradiso\" (1983).\nNel 2017 Derek Wayne Johnson ha diretto il documentario \"\", con interviste a Sylvester Stallone, Ralph Macchio, Martin Scorsese, Jerry Weintraub, Burt Reynolds e altri.\nAvildsen \u00e8 morto il 16 giugno dello stesso anno al Cedars-Sinai Medical Center di Los Angeles per tumore del pancreas, all'et\u00e0 di 81 anni. Ha avuto quattro figli, tra cui Ash (1981) che ha fondato la Sumerian Records, mentre Jonathan (1969) \u00e8 apparso nei film del padre \"Karate Kid III - La sfida finale\" e \"Rocky V\"."}
{"id": "637638", "revid": "1982", "url": "https://it.wikipedia.org/wiki?curid=637638", "title": "Lago Lucrino", "text": ""}
{"id": "637640", "revid": "446353", "url": "https://it.wikipedia.org/wiki?curid=637640", "title": "Rainbow Warrior (1955)", "text": "La Rainbow Warrior (in italiano \"guerriero dell'arcobaleno\") \u00e8 stata la nave ammiraglia della flotta di Greenpeace.\nAffondamento.\nL'evento pi\u00f9 noto associato ad essa \u00e8 il suo affondamento, il 10 luglio 1985, nel porto di Auckland, in Nuova Zelanda, da parte della DGSE, il servizio segreto francese responsabile delle operazioni all'estero. Nell'affondamento annega il fotografo Fernando Pereira.\nDurante l'episodio, che doveva essere solo intimidatorio ed impedire alla nave di partecipare alle azioni di disturbo contro i test nucleari francesi nell'atollo polinesiano di Moruroa, la nave venne minata con due cariche esplosive collocate all'esterno dello scafo. L'attentato, oltre a conseguire l'obiettivo primario di affondare la nave nei bassi fondali del porto, caus\u00f2 la morte per annegamento del fotografo olandese di origine portoghese Fernando Pereira, attivista del movimento, che dopo la prima esplosione era tornato sottocoperta per recuperare la sua attrezzatura fotografica.\nDiritto internazionale.\nIl caso ha assunto un notevole rilievo per il diritto internazionale: la sentenza emessa dal Tribunale Arbitrale istituito da Francia e Nuova Zelanda ha infatti chiarito la portata di numerosi istituti.\nQuanto alla forza maggiore, invocata dalla Francia per giustificare il rimpatrio del maggiore Mafart, il Tribunale ha precisato che le condizioni di salute dell'individuo non possono essere ricondotte all'ambito di operativit\u00e0 di questa causa di esclusione dell'illecito: essa deve essere una forza irresistibile o un evento imprevisto che impediscano materialmente l'adempimento dell'obbligo. La fattispecie \u00e8 stata invece ricondotta all'estremo pericolo, che consente di commettere un illecito al fine di salvare la vita propria o di persone soggette alle proprie cure. In questo caso si \u00e8 ritenuta opportuna l'estensione alla protezione dell'integrit\u00e0 fisica del soggetto.\nPur avendo ammesso che gli agenti segreti operavano per conto della Repubblica, la Francia non ha mai invocato l'immunit\u00e0 funzionale per gli stessi.\nSuccessore.\nGrazie anche al denaro ricevuto in indennit\u00e0 dalla Francia al termine del processo per i fatti avvenuti ad Auckland fu possibile acquistare nel 1989 una nuova nave chiamata Rainbow Warrior II che fu risistemata con l'obiettivo di minimizzare il suo impatto ambientale: un veliero a tre alberi e motore diesel da 555 tonnellate a scafo metallico costruito in Gran Bretagna.\nLa nuova imbarcazione fu presente al Summit della Terra a Rio de Janeiro nel 1992, nel 1993 sostitu\u00ec la Sirius nella campagna per la difesa del Mediterraneo. Nel 1995 \u00e8 di nuovo nell'Oceano Pacifico per manifestare contro i test nucleari della Francia a Moruroa dove \u00e8 al centro delle attenzioni delle truppe francesi insieme alla nave MV Greenpeace. Nel 2001 \u00e8 in Qatar per far pressioni al WTO affinch\u00e9 gli USA aderiscano al Protocollo di Ky\u014dto."}
{"id": "637645", "revid": "1768939", "url": "https://it.wikipedia.org/wiki?curid=637645", "title": "Johann Gottlieb Naumann", "text": "Ricevette probabilmente le prime lezioni di strumenti a tastiera e di organo nella sua citt\u00e0 natale. Pi\u00f9 tardi divent\u00f2 studente della Kreuzschule di Dresda e membro del Dresdner Kreuzchor, dove pot\u00e9 studiare con l'organista e kreuzkantor Gottfried August Homilius, un allievo di Johann Sebastian Bach.\nNel maggio del 1757 si rec\u00f2 in Italia, dove fino al 1762 fu allievo a Padova di Giuseppe Tartini, a Bologna di Padre Martini e a Venezia di Johann Adolf Hasse. In questo periodo scrisse le sue prime composizioni. A Venezia nel 1762 rappresent\u00f2 la sua prima opera, l'intermezzo \"Il tesoro insidiato\"; nello stesso anno fece ritorno in Germania.\nInizi\u00f2 la sua carriera musicale nel 1764 alla corte di Dresda come \"secondo compositore della musica sacra e da camera\". Successivamente comp\u00ec altri due viaggi in Italia, 1765-1768 e 1772-1774, durante i quali incremento notevolmente la sua fama di compositore d'opere. Grazie soprattutto ai successi ottenuti presso i teatri italiani nel 1776 fu nominato maestro di cappella della corte di Dresda, dove cinque anni dopo compose \"Osiride\", considerata un esempio della tradizione musicale massonica.\nNel 1777 fu chiamato al servizio della cappella del re svedese Gustavo III, dove collabor\u00f2 alla riorganizzazione della stessa e alla pianificazione operistica a fianco del re. L'opera di Stoccolma fu inaugurata nel 1782 con la sua tragedia \"Cora och Alonzo\" (opera in lingua svedese). Segu\u00ec nel 1786 con la messa in scena di un'altra opera nazionale, \"Gustaf Wasa\", tragedia con la quale ottenne numerosissimi consensi da parte del pubblico svedese.\nDurante questi anni fu operativo come operista anche a Copenaghen (tra il 1785 e il 1786), dove rappresent\u00f2 \"Orpheus og Eurydike\" (in lingua danese), e a Berlino (tra il 1788 e il 1789), dove lavor\u00f2 al servizio del re prussiano Federico Guglielmo II. Accanto alle opere italiane, svedesi e danesi, seppe anche farsi valere come un apprezzato compositore di musica sacra. Naumann fu dopo Hasse, il quale fu occupato presso la corte sassone fino al 1763, la personalit\u00e0 musicale pi\u00f9 significativa di Dresda; egli infatti fu nominato nel 1786 in questa citt\u00e0 maestro di cappella a vita. Nel 1792 spos\u00f2 Catarina von Grodtschilling, figlia di un ammiraglio danese e nel 1801 mor\u00ec a Dresda.\nJohann Gottlieb Naumann fu padre del geologo Georg Amadeus Carl Friedrich Naumann."}
{"id": "637652", "revid": "767487", "url": "https://it.wikipedia.org/wiki?curid=637652", "title": "Famiglia Legnanese", "text": " \nLa Famiglia Legnanese \u00e8 un'associazione culturale senza fini di lucro con sede a Legnano, nella citt\u00e0 metropolitana di Milano, all'interno della centrale villa Jucker.\nStoria.\nL'associazione, da sempre priva di connotazioni politiche e partitiche, venne fondata il 27 febbraio 1951 a Legnano in un edificio di corso Magenta 39 per iniziativa di un gruppo di personaggi di spicco della cultura e dell'economia locale, aggregati attorno alla figura di Giovanni Cozzi e motivati da un messaggio di auguri scritto da quest'ultimo in occasione delle feste di Natale del 1950: \nUno dei primi e dei pi\u00f9 importanti scopi raggiunti dall'associazione fu quello di ripristinare, a partire dal mese di maggio del 1952, il palio di Legnano, all'epoca denominato \"sagra del Carroccio\". Infatti la manifestazione, la cui prima edizione \u00e8 datata 1935, era stata interrotta dopo l'edizione del 1939 a causa degli eventi bellici collegati alla seconda guerra mondiale. A tutt'oggi la Famiglia Legnanese, assieme all'amministrazione comunale e al collegio dei capitani e delle contrade, \u00e8 parte del comitato che gestisce l'organizzazione del palio, al cui vertice c'\u00e8 il supremo magistrato, ovvero il sindaco di Legnano.\nTra le altre importanti realizzazioni del sodalizio vanno ricordati il concorso fotografico intitolato alla memoria di Giovanni Crespi (cofondatore dell'omonima azienda), che \u00e8 stato inaugurato nel 1971, l'assegnazione di oltre un migliaio di borse di studio, per un ammontare ormai giunto a svariati milioni di Euro, e il premio internazionale di poesia \"Giuseppe Tirinnanzi\", partito nel 1981 e giunto a vantare la Medaglia d'Argento del Presidente della Repubblica e il patrocinio della presidenza del Consiglio e del Ministero per i beni culturali.\nLa Famiglia Legnanese ha anche realizzato diversi libri che trattano della storia locale come, ad esempio, \"Immagini della vecchia Legnano\" (1974), \"Legnano e la battaglia\" (1976; scritto in occasione dell'ottavo centenario della battaglia di Legnano. Il libro inizia con un messaggio del Presidente della Repubblica Giovanni Leone e prosegue con una prefazione scritta da Giovanni Spadolini, all'epoca Ministro per i beni culturali. A questo testo ha anche contribuito Augusto Marinoni), \"Vita e opere di Giovanni da Legnano\" (1983), \"Profilo storico della citt\u00e0 di Legnano\" (1984; scritto in occasione del 60\u00ba anniversario dell'elevazione del comune di Legnano a citt\u00e0. Anche a questo testo ha contribuito Augusto Marinoni), \"Quando si dice lilla\" (1993; redatto in occasione dell'80\u00b0 di fondazione dell'. Nel libro sono presenti un messaggio di Antonio Matarrese, all'epoca presidente della FIGC, un messaggio di Bruno Pizzul e una prefazione scritta da Gianni Brera) e \"Ciclismo a Legnano\" (1993; scritto in occasione dell'80\u00ba anniversario di fondazione dell'Unione Sportiva Legnanese e del 75\u00ba anniversario della Coppa Bernocchi).\nIl 25 marzo 2013 la presidenza della Repubblica Italiana ha conferito alla Famiglia Legnanese la medaglia d'oro di benemerenza per la cultura e l'arte.\nLe attivit\u00e0.\nIn base al suo statuto la Famiglia Legnanese ha come punti cardine la famiglia e la cura del prossimo secondo i dettami del cristianesimo. L'obiettivo del sodalizio \u00e8 quello di conservare la memoria delle tradizioni legnanesi organizzando eventi culturali, storici, artistici, turistici, ricreativi e sportivi, oltre che convegni, dibattiti, mostre e conferenze in collaborazione con l'amministrazione comunale e con soggetti privati. Accanto al presidente dell'associazione, \u00e8 presente la carica di \"ragi\u00f9\", che in dialetto locale indica il patriarca delle antiche famiglie contadine legnanesi e che \u00e8 conosciuto in dialetto milanese con il termine \"regi\u00f9\".\nLa Famiglia Legnanese ha una sua fondazione (ente morale riconosciuto nell'agosto del 1996) che distribuisce ogni anno borse di studio. La fondazione \u00e8 stata costituita nel 1983, in occasione del sesto centenario di morte di Giovanni da Legnano, in modo da richiamare una delle volont\u00e0 testamentarie del celebre giurista medievale.\nAll'interno della Famiglia Legnanese operano anche gruppi ludici e culturali dotati di un buon grado di autonomia organizzativa quali il gruppo folcloristico e dialettale \"I Am\u00ecs\" (fondato nel 1987), il gruppo di astronomia \"Antares\" (1975), il circolo fotografico (1951), il gruppo filatelico (1955), quello scacchistico (1982), il gruppo \"Amici del Museo\" (1984), che collabora con il museo civico Guido Sutermeister, e il gruppo di ricamo (1995). Nella sede della Famiglia Legnanese hanno trovato ospitalit\u00e0 anche altre associazioni culturali legnanesi, come l'Associazione Artistica Legnanese, che \u00e8 stata fondata il 30 maggio 1947 con l'obiettivo di riunire gli artisti e gli appassionati d'arte della zona, promuovendo manifestazioni artistiche e culturali. All'interno della Famiglia Legnanese \u00e8 anche attivo un gruppo giovani.\nL'organo di stampa dell'associazione \u00e8 \"La Martinella\", mensile di informazione e cultura inviato gratuitamente agli associati e in distribuzione nei principali luoghi istituzionali della citt\u00e0.\nLa sede.\nLa prima sede della Famiglia Legnanese fu la \"Galleria del Grattacielo\" di Enzo Pagani, che si trova in piazza San Magno 9 a Legnano. In seguito l'associazione si trasfer\u00ec in un edificio in via Roma 17, per poi traslocare a palazzo Leone da Perego.\nLa Famiglia Legnanese ottenne una sede definitiva il 19 dicembre 1976, quando si stabil\u00ec all'interno di villa Jucker, dimora residenziale edificata nel 1906 dal Cotonificio Cantoni. Questa villa padronale fu acquistata dalla Famiglia Legnanese il 29 dicembre 1980; il 30 ottobre 1983 venne aperta al pubblico una nuova ala dell'edificio."}
{"id": "637655", "revid": "1409041", "url": "https://it.wikipedia.org/wiki?curid=637655", "title": "Area di porta", "text": ""}
{"id": "637664", "revid": "857138", "url": "https://it.wikipedia.org/wiki?curid=637664", "title": "Legione caraibica", "text": "La Legione caraibica era un'organizzazione composta da un gruppo di politici latino-americani che si unirono al fine di deporre le dittature di Costa Rica, Repubblica Dominicana, Nicaragua e Venezuela. In una sua analisi del 1949, la CIA defin\u00ec la Legione caraibica una \"forza di destabilizzazione\".\nMembri.\nFra i membri della Legione caraibica si annoverano Fidel Castro, Rolando Masferrer e Jos\u00e9 Figueres.\nBibliografia.\nAmeringer, Charles D 1995 The Caribbean Legion Patriots, Politicians, Soldiers of Fortune, 1946-1950 Pennsylvania State University Press (December, 1995) (Paperback) ISBN 0-271-01452-0"}
{"id": "637666", "revid": "1005847", "url": "https://it.wikipedia.org/wiki?curid=637666", "title": "Disastro di Monongah", "text": "Il disastro di Monongah, avvenuto il 6 dicembre 1907 nella miniera di Monongah, nella Virginia Occidentale, \u00e8 il pi\u00f9 grave disastro minerario della storia degli Stati Uniti d'America. L'incidente rappresenta anche la pi\u00f9 grave sciagura mineraria dell'emigrazione italiana: mor\u00ec circa un terzo dei tremila abitanti di Monongah.\nL'incidente.\nAlle ore 10.30 del mattino di venerd\u00ec 6 dicembre 1907 nella miniera di carbone della \"Fairmont Coal Company\", di propriet\u00e0 della \"Consolidated Coal Mine of Baltimore\", si verific\u00f2 una terrificante esplosione. L'incidente coinvolse le gallerie numero 6 e 8 della miniera.\nLa galleria 8 si trovava sulla sponda occidentale del fiume West Fork, la 6 sulla sponda opposta. Le due gallerie erano collegate da un tunnel sotterraneo e, in superficie, da un ponte e da un impianto di scarico del minerale. La vena di carbone \"Pittsburgh\" giaceva a meno di 70 metri dalla cima della collina su cui si apriva l'entrata principale della miniera e a circa 10 metri sotto il livello del fiume.\nIl boato e le vibrazioni del terreno furono avvertite a 30\u00a0km di distanza. Gli effetti pi\u00f9 devastanti si ebbero nella galleria 8: qui un frammento di oltre 50\u00a0kg del tetto in cemento del locale motori fu scagliato sulla riva opposta del West Fork, a oltre 150 metri di distanza. Stessa sorte tocc\u00f2 ad una grossa parte dell'aeratore, che venne scaraventata sulla sponda orientale del fiume, piantandosi nel fango. Testimoni oculari riferirono che la vampata proveniente dal sottosuolo raggiunse i trenta metri d'altezza. L'intera collina su cui si apriva l'entrata della miniera fu violentemente scossa e dal West Fork si sollev\u00f2 una gigantesca ondata che raggiunse la linea ferroviaria che correva lungo il corso d'acqua.\nNei pressi della galleria 8 tutti gli edifici furono completamente distrutti e i suoi tre ingressi furono ostruiti dai detriti. L'enorme ventilatore situato vicino all'entrata della miniera fu strappato e al posto del locale di aerazione non rimase altro che un cumulo di mattoni e metallo accartocciato. Un'ampia e densa nube di fumo acre e polvere fuoriusc\u00ec dalla miniera e ricopr\u00ec con una spessa coltre le acque del fiume.\nI soccorsi.\nI primi a precipitarsi verso il luogo della sciagura furono i parenti dei minatori, che abitavano nelle tipiche casette in legno situate sulla riva opposta del West Fork, e i minatori dell'altro turno di lavoro. La notizia del disastro si diffuse rapidamente e in meno di un'ora alcuni funzionari della compagnia mineraria giunsero da Fairmont. I lavoratori delle miniere vicine, per solidariet\u00e0, si fermarono e affluirono per prestare il loro aiuto.\nFu diramato un allarme generale per i medici e presto dottori, alcuni giornalisti e altri ufficiali si trovarono sul punto della sciagura. Ai soccorritori fu subito evidente che sarebbero occorse diverse ore di lavoro solo per poter rendere praticabile l'entrata della galleria. Furono create due unit\u00e0 di soccorso, ciascuna di trenta elementi. I soccorritori non poterono resistere all'interno della miniera per pi\u00f9 di 15 minuti consecutivi a causa della mancanza di adeguati respiratori. Tre di essi perirono durante il loro intervento e i loro nomi furono iscritti nell'elenco delle vittime del disastro.\nDalla vicina Shinnston fu portato un ventilatore che venne collocato all'ingresso principale. Il ventilatore serviva a immettere aria all'interno della miniera per gli eventuali sopravvissuti. Alle nove di sera le squadre di soccorso erano riuscite ad avanzare di soli 200\u00a0m all'interno della galleria. Contemporaneamente, a circa tre km dall'ingresso principale della galleria, si tentava di aprire un tunnel di aerazione. L'ingresso della galleria 6 rimase inaccessibile per molte ore dopo la deflagrazione. Le carcasse di oltre 600 carrelli bloccarono il passaggio a 100 metri dall'ingresso. Una dozzina di medici sostarono all'entrata della miniera, ma - tranne poche eccezioni - il loro intervento sfortunatamente non fu necessario.\nNel primo pomeriggio parecchi cadaveri furono ritrovati a diverse centinaia di metri dagli ingressi ma non fu possibile riportarli in superficie fino alle prime ore del mattino successivo. La maggior parte dei corpi delle vittime era carbonizzata e orribilmente straziata. Per diversi giorni madri, mogli, fidanzate e sorelle restarono in angosciosa attesa dinanzi all'ingresso dell'impianto, osservando, strillando e piangendo. \u00abAlcune pregavano, altre cantavano e altre ancora - nella disperazione - ridevano istericamente\u00bb.\nLe condizioni di lavoro.\nAll'epoca della tragedia di Monongah la legislazione sulla sicurezza nelle miniere degli Stati Uniti era assai carente, e tale rimase per lungo tempo. Per comprendere quanto fossero arretrate le misure di sicurezza nelle miniere \u00e8 sufficiente pensare che, sino a pochi anni prima della strage del 1907, l'unico dispositivo adottato dai minatori per rilevare le spesso letali sacche di gas consisteva nel condurre con s\u00e9 nei pozzi alcuni canarini, animali sensibili al gas gris\u00f9: ai primi sintomi di soffocamento di tali animali, i lavoratori intuivano l'imminente pericolo.\nPer i minatori era assai difficile migliorare le tremende condizioni in cui erano costretti a lavorare: tre italiani che nel 1879 a Eureka, in Nevada, avevano promosso uno sciopero per cambiarle, furono barbaramente linciati. Sostanzialmente i provvedimenti legislativi in materia di sicurezza vennero adottati solo successivamente (e in conseguenza) al clamore suscitato nell'opinione pubblica dagli incidenti minerari pi\u00f9 gravi ed eclatanti. Cos\u00ec avvenne anche nel caso dell'ecatombe di Monongah.\nIl rapporto della commissione d'inchiesta sull'incidente, sottolineando la persistenza di problemi irrisolti riguardanti le esplosioni nelle miniere di carbone, raccomandava esplicitamente al Congresso la creazione di un ufficio di indagini.. Nel 1910, sulla spinta del dramma di Monongah, il Congresso statunitense istitu\u00ec il \"Bureau of Mines\" (Ufficio delle Miniere), ente del \"Department of the Interior\" (Ministero dell'Interno), allo scopo di condurre ricerche per ridurre il numero degli incidenti. Il \"Bureau of Mines\" fu investito dal Congresso di poteri assai limitati e si dovette attendere il 1941 e una lunga serie di incidenti affinch\u00e9 gli fossero riconosciute autorit\u00e0 ispettive oltre che di ricerca.\nLe cause.\nPer indagare sulla sciagura la contea di Marion istitu\u00ec una commissione d'inchiesta, le cui conclusioni furono rese pubbliche nel pomeriggio del 16 gennaio 1908. Nella loro relazione il medico legale E. S. Amos e i suoi collaboratori confermarono le ipotesi in precedenza espresse sia nel rapporto degli ispettori minerari dello Stato dell'Ohio, sia dal capo ispettore minerario James W. Paul, di Charleston, Virginia Occidentale: il disastro era da attribuire ad un'esplosione, la cui origine rimaneva ignota e controversa, verificatasi nella galleria 8. In sostanza il rapporto non individuava alcun colpevole.\nAlcuni addossarono la colpa dell'esplosione ad un'imprudenza commessa da uno dei numerosi \"raccoglitori d'ardesia\" o \"ragazzi dell'interruttore\". Questi erano giovanissimi aiutanti anche di dieci-quattordici anni che, grazie al \"buddy system\", non erano registrati in alcun elenco, sebbene lavorassero regolarmente assieme ai minatori. In altre ricerche si ritiene che la deflagrazione sarebbe stata innescata dalle scintille provenienti da un cavo elettrico tranciato da un carrello andato fuori controllo.\nSecondo un'altra ipotesi il disastro sarebbe stato provocato dall'esplosione del gas accumulatosi nelle galleria nei due giorni precedenti, durante i quali le miniere rimasero chiuse e la compagnia mineraria, per risparmiare energia, tenne spento l'impianto di ventilazione. Mercoled\u00ec 4 e gioved\u00ec 5 dicembre si erano celebrati rispettivamente santa Barbara, patrona dei minatori, e san Nicola, assai venerato in Italia meridionale come pure negli Stati Uniti (\u00e8 il famoso santa Claus) e in Europa orientale e settentrionale. San Nicola cade in effetti il giorno 6, ma la ricorrenza venne anticipata al giorno precedente. La maggior parte dei minatori provenivano dall'Europa dell'est, dall'Italia del sud e molti erano pure i neri americani. Quest'ipotesi spiegherebbe il rapido oblio che segu\u00ec l'incidente.\nSe la responsabilit\u00e0 del disastro fosse stata attribuita alla \"Fairmont Coal Company\", la potente e influente compagnia mineraria avrebbe dovuto far fronte a numerosissimi e considerevoli indennizzi ai parenti delle vittime, con pesantissimi risvolti economici a suo carico. Quindi la compagnia avrebbe avuto ogni interesse ad insabbiare l'incidente il pi\u00f9 rapidamente possibile. Come previsto dalla Commissione del \"coroner\" Amos, l'assenza di sopravvissuti rese estremamente difficile - se non pressoch\u00e9 impossibile - la ricostruzione dell'esatta dinamica della catastrofe. Le cause dell'incidente rimangono sconosciute.\nL'estrema violenza della deflagrazione fa propendere per l'ipotesi secondo cui la sciagura sarebbe stata provocata da un'esplosione di gris\u00f9, il pericoloso \"gas delle miniere\". Lo scoppio di tale gas \u00e8 infatti caratterizzato dalla rapidissima liberazione di notevoli quantit\u00e0 di energia ed ha spesso gravi conseguenze. La pericolosit\u00e0 delle polveri di carbone nelle miniere deriva da una delle propriet\u00e0 dei solidi coinvolti nelle reazioni chimiche. Nei solidi solo le molecole e gli atomi che si trovano in superficie sono esposti all'ambiente di reazione. Quanto pi\u00f9 le particelle solide sono piccole, tanto maggiore \u00e8 la loro superficie esposta; e quanto quest'ultima \u00e8 maggiore tanto pi\u00f9 \u00e8 veloce la reazione. Ci\u00f2 spiega il motivo per cui le polveri sottili di carbone possono portare a una vera e propria esplosione allo scoccare di una scintilla. Infatti, la reazione del carbonio con l'ossigeno dell'aria provoca lo sviluppo di calore: C (solido) + O2 (gas) \u2192 CO2 (gas) + calore. Se il carbonio (solido) \u00e8 presente nelle miniere sotto forma di polvere, la sua reazione con l'ossigeno contenuto nell'aria pu\u00f2 essere assai veloce: in tal caso lo sviluppo di calore pu\u00f2 essere estremamente rapido, tanto da provocare un'esplosione. \u00c8 questo il motivo per cui un ceppo di legno brucia assai pi\u00f9 lentamente di tanti piccoli ramoscelli e la combustione di polvere di legno \u00e8 ancora pi\u00f9 rapida.\nIl bilancio umano.\nLa camera ardente fu in un primo tempo allestita nell'edificio della \"First National Bank\" di Monongah. Successivamente, per mancanza di spazio, centinaia di bare furono allineate di fronte all'edificio, nel corso principale della citt\u00e0. I corpi delle vittime erano tanto straziati che nacquero discussioni sulla loro identificazione e pi\u00f9 di una volta una stessa salma fu reclamata da due famiglie diverse che ritenevano di riconoscere nel cadavere il loro congiunto.\nMolti minatori furono ritrovati con i risparmi cuciti nelle cinture e una delle preoccupazioni dei responsabili dei soccorsi divenne quella di evitare atti di sciacallaggio. Le bare venivano dirette verso il cimitero protestante o quello cattolico, a seconda della fede del morto. Per la prevalenza di vittime d'origine italiana, ungherese e polacca presto il cimitero cattolico si riemp\u00ec. La \"Fairmont Coal Company\" mise a disposizione un acro di terreno della zona mineraria, sul fianco della collina, ove sorse un nuovo cimitero. I corpi di 135 vittime non identificate vennero sepolti in una fossa comune. Le rovine delle miniere furono murate e molte delle nuove abitazioni dei minatori furono costruite sul versante della collina sopra la miniera.\nLa relazione della commissione d'indagine della contea di Marion ebbe importanti e gravi conseguenze umane e legali. Il rapporto, affermando l'impossibilit\u00e0 di stabilire le cause del disastro, scagionava la \"Fairmont Coal Company\" da qualunque responsabilit\u00e0 nell'incidente; veniva cos\u00ec di fatto preclusa la possibilit\u00e0 per i parenti delle vittime di ottenere un risarcimento dalla propriet\u00e0 dell'impianto in sede giudiziaria. La sciagura ebbe un'enorme eco nell'opinione pubblica del Paese. Il pi\u00f9 grave disastro minerario sino ad allora avvenuto negli Stati Uniti era stato quello di Fayetteville, sempre nella Virginia Occidentale, il 29 gennaio dell'anno prima, in cui avevano perso la vita ottanta minatori.\nL'assistenza alle famiglie.\nAlle 250 vedove e ai mille orfani dei minatori scomparsi non rest\u00f2 che il soccorso assistenziale della \"Monongah Mines Relief Committee\". Il 27 dicembre 1907 pi\u00f9 di duemila quotidiani statunitensi promossero una raccolta di fondi. Essa frutt\u00f2 circa centocinquantamila dollari, che furono poi devoluti come sussidio agli sfortunati familiari dei minatori scomparsi. Il magnate statunitense Andrew Carnegie contribu\u00ec generosamente alla raccolta e 17.500 dollari furono elargiti dalla \"Fairmont Coal Company\", che successivamente distribu\u00ec un'ulteriore somma. Fu stabilito che ad ogni vedova fossero attribuiti 200 dollari e 155 ad ogni orfano minore di 16 anni. Non risulta che il Governo italiano abbia erogato fondi ai parenti delle vittime.\nItaliani.\nLe 171 vittime \"ufficiali\" italiane erano immigrati da localit\u00e0 molisane (un centinaio), calabresi (una quarantina) e abruzzesi (una trentina). \u00c8 bene ricordare che a quel tempo gli Statunitensi consideravano gli Italiani - e in particolare i meridionali - pi\u00f9 simili ai neri che ai bianchi. Ci\u00f2 \u00e8 comprensibile se si considera che l'emigrazione di lavoratori italiani verso gli Stati Uniti inizi\u00f2 sostanzialmente con l'abolizione dello schiavismo negli Stati Uniti (stabilita a livello federale nel 1865 con il XIII Emendamento della Costituzione) e il conseguente rifiuto dei neri di sopportare condizioni di lavoro - economiche, ambientali - che furono invece accettate dagli Italiani.\nTra i paesi pi\u00f9 colpiti i molisani Frosolone (20 vittime), Duronia (36 vittime), Roccamandolfi, Bagnoli del Trigno, Torella del Sannio (12 vittime), Vastogirardi, i calabresi San Giovanni in Fiore (una trentina di vittime), San Nicola dell'Alto, Falerna, Strongoli, Gizzeria, Castrovillari, Lago (3) e gli abruzzesi Atri, Civitella Roveto, Civita d'Antino, Canistro e la lucana Noepoli. Fra gli altri persero la vita anche il ponzese Luigi Feola, Vittorio Da Vi\u00e0 di Vallesella, frazione di Domegge di Cadore, e Vittore D'Andrea, un piemontese di Premia. Il fratello di quest'ultimo, Giuseppe D'Andrea, sacerdote dell'Ordine degli Scalabriniani e parroco della chiesa di Nostra Signora di Pompei, allora appena eretta a Monongah, aiut\u00f2 il Reale Agente Consolare, Giuseppe Caldera, che era a Fairmont, a redigere centinaia di atti di morte.\nIl numero dei caduti italiani fa della tragedia mineraria di Monongah una delle pi\u00f9 gravi - se non la pi\u00f9 grave - mai abbattutesi sulla comunit\u00e0 italiana: nel pur tristemente assai pi\u00f9 noto disastro di Marcinelle perirono 262 vittime, 136 delle quali italiane.\nIl numero delle vittime.\nIn un primo momento - secondo il rapporto della citata \"Commissione Amos\" - sembrava che le vittime fossero \"circa 350\" ma gi\u00e0 nei giorni immediatamente successivi alcuni resoconti giornalistici parlarono di 425 morti.\nLeo L. Malone, General Manager delle due gallerie, rifer\u00ec alla stampa che la mattina della sciagura all'ingresso nell'impianto erano stati registrati 478 uomini, e che comunque tale numero non includeva circa 100 altri lavoratori (conducenti di muli, addetti alle pompe, ecc.) non soggetti alla registrazione. In un quotidiano di Washington una corrispondenza datata 9 marzo 1908 riferisce di 956 vittime. La cifra di 362 vittime, desunta dai rapporti redatti dalla \"Monongah Mines Relief Committee\", la commissione che provvide all'assistenza dei parenti dei minatori scomparsi, divenne quella \"ufficiale\". Il numero e l'identit\u00e0 della maggior parte degli scomparsi sono rimasti ignoti a causa della presenza di moltissimi minatori che all'ingresso in miniera, in base al citato \"buddy system\", non venivano registrati negli elenchi della \"Fairmont Coal Company\".\nL'effettiva entit\u00e0 dell'ecatombe fu per lungo tempo assai sottostimata, ma nel 1964 il reverendo Everett Francis Briggs (vedi oltre in \"La conservazione della memoria\") in una pubblicazione sulla rivista Science afferm\u00f2 che in base alle sue ricerche il numero dei minatori deceduti nella sciagura fosse assai maggiore di quello ufficialmente diffuso sino ad allora e dovesse invece essere portato a oltre 500. Questa stima \u00e8 corroborata dalle ricerche di David McAteer del Dipartimento \"Mine Safety and Health\" del Ministero del Lavoro degli Stati Uniti durante l'amministrazione Clinton. Il numero dei sopravvissuti, come quello dei morti, non \u00e8 ancora stato definito e probabilmente non lo sar\u00e0 mai. Secondo alcune ricostruzioni nessuno fra quanti erano presenti nella miniera si salv\u00f2.\nQuattro minatori sarebbero scampati alla tragedia e con le loro testimonianze di fronte alla commissione d'inchiesta sulla sciagura - avrebbero contribuito a scagionare la Compagnia mineraria dalla responsabilit\u00e0 del disastro.\nElenco delle vittime.\nElenco delle vittime del disastro secondo l\"'Annual Report of the Department of Mines, West Virginia, 1908\".\nGalleria n. 6\nGalleria n. 8\nLa conservazione della memoria.\nLa conservazione e la diffusione della memoria della sciagura e la definizione delle sue reali dimensioni vanno ascritte principalmente al reverendo Everett Francis Briggs, sacerdote cattolico di Monongah che per oltre mezzo secolo, a partire dal suo arrivo a Mononagh nel 1956, assistette i parenti dei minatori scomparsi e si prodig\u00f2 per dare un nome alle vittime, in gran parte italiane, molte delle quali restano tuttavia ignote.\nNel 1961 fu costruita la casa di riposo \"Santa Barbara's Memorial Nursing Home\", fondata da Briggs e dedicata ai minatori scomparsi nella sciagura. Di fronte ad essa fu innalzata una statua intitolata a Santa Barbara, che commemora sia le vittime identificate (di cui viene riportato l'elenco) sia quelle rimaste senza nome.\nNel 2007 \u00e8 stato eretto - per la prima volta negli Stati Uniti - un monumento dedicato alle vedove e agli orfani di tutti i minatori morti in incidenti sul lavoro. La statua, \"All'Eroina di Monongah\" - per la quale il Comune di Falerna (CZ) ha erogato un contributo di 150,00 euro - in marmo di Carrara, \u00e8 stata collocata presso il municipio della cittadina.\nRecentemente alcune testate giornalistiche destinate agli Italiani all'estero - fra cui il quotidiano \"La Gente d'Italia\" e il settimanale \"Oggi7\" - hanno meritoriamente contribuito a riportare alla luce questa triste pagina di storia italiana e a diffondere i risultati delle ricerche sulla catastrofe di Monongah. Le ricerche svolte hanno confermato l'ipotesi che Briggs avanz\u00f2 nel 1964: il numero delle vittime sarebbe assai pi\u00f9 alto di quello \"ufficiale\" e i soli minatori italiani morti sarebbero pi\u00f9 di 500.\nUn impressionante monumento \"naturale\" \u00e8 rappresentato dalla cosiddetta \"Collina di Carbone\", un cumulo di terra creato da Caterina Da Vi\u00e0, madre di quattro figli e vedova di un minatore rimasto seppellito nella miniera. La donna, sconvolta dalla scomparsa del marito, ogni giorno per ventinove anni, si sarebbe recata alla miniera, distante tre chilometri da casa sua, per prelevare un sacco di carbone che avrebbe poi svuotato accanto alla propria casa. Riteneva che in tal modo avrebbe alleviato il peso del terreno che gravava sul marito l\u00ec sotto sepolto.\nMonongah con i suoi morti rappresenta per alcuni l'icona del sacrificio dei lavoratori italiani costretti ad emigrare per poter sopravvivere. Recentemente \u00e8 stato realizzato il film-documentario \"Monongah, Marcinelle americana\", che ha attinto immagini storiche fornite dal Museo dell'Immigrazione di Ellis Island di New York, e da materiale fornito dal Museo dell'Emigrazione di Gualdo Tadino, dall'Istituto storico Ferruccio Parri di Bologna e dal Museo etnografico di Bomba. A Frosolone, in provincia di Isernia, in piazza Municipio, un'epigrafe ricorda il sacrificio dei quattordici frosolonesi scomparsi nell'incidente. Nei comuni di Torella del Sannio (CB) e di Duronia (CB) sono presenti monumenti in memoria dei caduti delle rispettive cittadine. \nIl 1\u00ba maggio 2009 il Presidente della Repubblica Italiana Giorgio Napolitano ha conferito la Stella al merito del lavoro alla memoria dei lavoratori deceduti il 6 dicembre 1907 nella miniera di carbone di Monongah.\nIl Centenario della tragedia di Monongah.\nNel dicembre del 2007, in occasione del centenario della tragedia, la Regione Molise, che fu la pi\u00f9 colpita, ha donato alla citt\u00e0 di Monongah una campana commemorativa fatta fondere dalla Pontificia Fonderia Marinelli di Agnone (IS). La delegazione era guidata dal sen. Michele Iorio, presidente della Regione Molise, ed era composta, tra gli altri, dai rappresentanti dei 7 comuni molisani colpiti dal triste evento: Torella del Sannio, Frosolone, Duronia, Fossalto, Bagnoli del Trigno, Pietracatella e Vastogirardi. Un monumento a ricordo dell'avvenimento \u00e8 stato donato anche dal Governo italiano ed \u00e8 stato installato nei pressi del cimitero."}
{"id": "637670", "revid": "729019", "url": "https://it.wikipedia.org/wiki?curid=637670", "title": "Battaglia di Chickasaw Bluffs", "text": "La battaglia di Chickasaw Bluffs (o Chickasaw Bayou) venne combattuta nei dintorni Vicksburg tra il 26 dicembre 1862 e il 1\u00ba gennaio 1863, e segn\u00f2 l'inizio della campagna di Vicksburg durante la guerra civile americana. La vittoria dell'esercito confederato non ebbe gravi ripercussioni sull'esito finale della guerra.\nAntefatti.\nNel novembre del 1862 il generale Ulysses S. Grant, comandante delle forze dell'Unione in Mississippi, intraprese una campagna per conquistare la citt\u00e0 di Vicksburg (nella contea di Warren a circa 380\u00a0km a nord-est di New Orleans) lungo il fiume Mississippi. Grant divise il suo esercito, composto da 70.000 uomini, in due ali, una comandata direttamente da lui e l'altra affidata al maggior generale William T. Sherman. Grant progett\u00f2 di avanzare lungo la Ferrovia centrale del Mississippi nella zona pi\u00f9 a nord dello Stato e invi\u00f2 Sherman, insieme con una forza navale, a valle verso Vicksburg. Le 7 corvette e le 59 imbarcazioni da trasporto truppe di Sherman arrivarono nelle vicinanze di Vicksburg alla vigilia di Natale. Dopo essere avanzate lungo il fiume Yazoo le imbarcazioni sbarcarono 32.000 uomini dell'Unione a nord della citt\u00e0. Gli uomini di Sherman si trovarono di fronte un'impenetrabile labirinto di difese naturali e umane: un luogo con una fitta boscaglia e ampie paludi; inoltre i Confederati avevano creato delle barriere difensive usando alberi caduti.\nLa battaglia.\nAlcune schermaglie avvennero nei giorni 26 e 27 dicembre. Il 28 dicembre Sherman si mosse per ingaggiare la battaglia decisiva, tentando di aggirare il fianco destro Confederato ma l'esiguo spazio di manovra per le sue truppe e la tenace resistenza dell'esercito Confederato condannarono l'assalto Unionista al fallimento.\nLa mattina del 29 dicembre Sherman ordin\u00f2 un bombardamento generale di artiglieria sulle difese Confederate per indebolirle, prima di tentare una nuova avanzata. Per almeno quattro ore un duello di artiglieria sconvolse la linea del fronte. A mezzanotte i bombardamenti cessarono e la fanteria incominci\u00f2 ad avanzare. Due brigate Unioniste tentarono di sfondare al centro, forti del numero maggiore di uomini, ma incontrarono una forte resistenza quando entrarono in contatto con le linee Confederate.\nSiccome l'assalto di terra dei soldati dell'Unione aveva ricevuto un brusco arresto di fronte alle difese Confederate e cominciava a diminuire di intensit\u00e0, il Generale di brigata confederato Stephen D. Lee ordin\u00f2 ai suoi uomini di procedere a un contrattacco, durante il quale cattur\u00f2 oltre 300 soldati dell'Unione.\nUn altro assalto dell'Unione, condotto dal Maggior Generale A.J. Smith e incominciato contro il fianco sinistro Confederato, incontr\u00f2 la stessa tenace resistenza e non conquist\u00f2 neanche un metro di terreno. Dopo il fallimento degli assalti del 29 dicembre, Sherman decise di interrompere il tentativo di conquistare Vicksburg. Il 1\u00ba gennaio 1863 ritir\u00f2 i suoi uomini.\nSfortunatamente per i Confederati, e in particolare per John C. Pemberton, la battaglia di Chickasaw Bluffs offr\u00ec delle preziose notizie sulle linee difensive e sui metodi di ingaggio dei Confederati, tanto che, in soli sei mesi, l'esercito di Grant avrebbe marciato vittorioso all'interno della citt\u00e0."}
{"id": "637674", "revid": "339392", "url": "https://it.wikipedia.org/wiki?curid=637674", "title": "Antenna 3 Lombardia", "text": ""}
{"id": "637675", "revid": "118464872", "url": "https://it.wikipedia.org/wiki?curid=637675", "title": "Scapece gallipolina", "text": "La scapece gallipolina, che \u00e8 una delle versioni dello scapece (chiamato regionalmente scab\u00e9ggio), \u00e8 un piatto tipico della cucina della citt\u00e0 di Gallipoli (Puglia).\nOrigine.\nQuesto piatto ebbe la sua origine nel periodo in cui Gallipoli, citt\u00e0 marinara, era costretta a subire gli assedi da parte delle potenze mediterranee. Per scongiurare la fame era necessario rifornirsi di cibo da conservare per molto tempo e il pesce, abbondante nei mari intorno alla citt\u00e0, si prestava a questo uso.\nInfatti l'ingrediente principale della scapece \u00e8 il pesce che viene fritto e fatto marinare tra strati di mollica di pane imbevuta con aceto e zafferano all'interno di tinozze chiamate, in dialetto gallipolino, \"calette\". Lo zafferano dona al piatto il colore giallo che lo rende caratteristico.\nOggi la scapece viene servita come specialit\u00e0 gastronomica nei ristoranti ed \u00e8 un prodotto tipico delle feste patronali nel Salento.\nPreparazione.\nNella scapece gallipolina il pesce non viene pulito prima di essere fritto a causa della quantit\u00e0 e della dimensione ridotta delle specie di pesci utilizzati. Mantenere la lisca del pesce potrebbe sembrare strano ma questa viene ammorbidita e resa commestibile con la marinatura in aceto.\nVa precisato che ci sono pi\u00f9 tipi di scapece gallipolina, differenti tra loro per il tipo di pesce utilizzato, per questo, prima della frittura, i vari tipi di pesci vengono \"scucchiati\", cio\u00e8 separati, secondo la specie.\nI pesci fritti vengono disposti, a partire dal fondo della tinozza, a strati alternati con la mollica di pane imbevuta con l'aceto in cui \u00e8 stato sciolto lo zafferano. La mollica che si utilizza \u00e8 quella della pagnotta. La forma di pane viene privata della crosta e tagliata a met\u00e0, le varie met\u00e0 vengono poi strofinate su uno strumento detto \"crattacasa\", una grande grattugia formata da un semicilindro di acciaio largo mezzo metro sulla cui superficie sono stati praticati dei fori, simili a quelli di una grattugia da formaggio, larghi circa un centimetro.\nUna volta che la tinozza \u00e8 stata riempita fino all'orlo viene sigillata con un foglio di plastica e messa a riposare in una cella frigorifera."}
{"id": "637678", "revid": "767487", "url": "https://it.wikipedia.org/wiki?curid=637678", "title": "The Producers - Una gaia commedia neonazista", "text": "The Producers - Una gaia commedia neonazista (\"The Producers\") \u00e8 un film del 2005 diretto da Susan Stroman.\nIl film \u00e8 tratto dal musical per Broadway (tuttora replicato) \"The Producers\", scritto da Mel Brooks e diretto dalla stessa regista del film, Susan Stroman, e con molti degli stessi protagonisti Nathan Lane, Matthew Broderick, Gary Beach e Roger Bart. Il musical a sua volta \u00e8 tratto dal primo film diretto da Brooks, \"Per favore, non toccate le vecchiette\" del 1968.\nLo spettacolo ebbe un enorme successo e vinse un numero record di Tony Award 2001, ben 12.\nPer volere di Brooks, che voleva preservare lo spettacolo che aveva ricevuto un grandissimo successo, il musical \u00e8 stato trasformato a sua volta in un film; il titolo del film \u00e8 rimasto quello originale.\nIl film inoltre ricevette quattro candidature ai Golden Globe 2006 tra cui miglior film commedia o musicale e miglior attore protagonista in un film commedia o musicale per Nathan Lane.\nTrama.\nNel 1959, in seguito al flop del musical teatrale Funny Boy (basato sull'Amleto di William Shakespeare), il produttore teatrale, Max Bialystock, assume il timido e nevrotico Leopold \"Leo\" Bloom come suo contabile. Mentre studia i libri contabili di Max, Leo osserva che poich\u00e9 un flop potrebbe perdere denaro, l'IRS non ha interesse a indagare sulle finanze delle produzioni fallite. Leo scherza dicendo che una commedia fallimentare potrebbe produrre molti pi\u00f9 soldi perch\u00e9, vendendo un eccesso di azioni e appropriandosi dei fondi alla fine del fallimento, un flop potrebbe generare pi\u00f9 soldi perch\u00e9 non ci sarebbe da restituire i soldi ai finanziatori. Max chiede l'aiuto di Leo ma quest'ultimo rifiuta.\nRitornato alla sua vecchia societ\u00e0 di contabilit\u00e0, Leo inizia a fantasticare di diventare un produttore di Broadway e lascia il suo lavoro e forma \"Bialystock &amp; Bloom\" con Max. Alla ricerca della peggiore commedia mai scritta, il duo trova \"Primavera per Hitler\", un musical scritto da un ex nazista di nome Franz Liebkind. Max e Leo, per acquisire i diritti sul musical, scendono a ogni patto e anche a fare il \"giuramento di Sigfrido\".\nPer garantire il fallimento dello spettacolo, Max e Leo incontrano il regista fallito e stravagante Roger De Bris e la sua assistente Carmen Ghia. Roger \u00e8 riluttante a dirigere, ma quando Max e Leo suggeriscono che potrebbe vincere il premio Tony, allora \u00e8 d'accordo a condizione che lo spettacolo sia pi\u00f9 \"gay\". Di ritorno nel loro ufficio, una donna svedese di nome Ulla appare per un'audizione. Anche se Leo fa notare che non hanno iniziato a fare casting, Max la assume come segretaria fino a quando non la faranno l'audizione. Per ottenere dei sostenitori per finanziare il musical, Max ha delle avventure con diverse donne anziane che gli permettono di raccogliere 2 milioni di dollari. Durante le audizioni per il ruolo di Hitler, Franz, arrabbiato per l'interpretazione di una canzone tedesca da parte di un artista, si precipita sul palco e lo esegue lui stesso. Sulla base della performance, Max assume Franz per interpretare Hitler.\nLa sera dell'inaugurazione, mentre il cast e la troupe si preparano per salire sul palco, Leo augura a tutti buona fortuna. Franz esce per prepararsi e si rompe una gamba in una caduta per cui Max arruola Roger per interpretare il ruolo al suo posto, e Roger accetta. All'inizio dello spettacolo, il pubblico \u00e8 inorridito dalla prima canzone e la gente inizia ad andarsene per il disgusto fino a quando Roger non entra come Hitler. Roger, interpretando Hitler in modo molto vistoso, fa s\u00ec che il pubblico interpreti erroneamente l'opera come satira, facendo diventare lo spettacolo un successo.\nTerrorizzato che l'IRS venga a conoscenza dei loro complotti, scoppia una disputa tra Max e Leo, ma si interrompe quando Roger e Carmen entrano in ufficio per congratularsi con loro. Furioso con Roger per aver reso lo spettacolo un successo, Max affronta rabbiosamente Roger. Franz appare quindi e tenta di sparare a tutti e quattro per aver infranto il giuramento che gli avevano fatto per cui accorre la polizia. Mentre Max e Franz tentano di eludere la polizia, Franz si rompe l'altra gamba.\nArrestato per la sua frode fiscale, Max viene imprigionato mentre Leo fugge con Ulla a Rio de Janeiro. In procinto di essere condannato, Max viene salvato da Leo, che torna a difenderlo. Il giudice, rendendosi conto che Max e Leo sono inseparabili, li condanna entrambi a cinque anni al carcere di Sing Sing con Franz.\nScrivendo e producendo un nuovo musical in prigione, Leo, Max e Franz vengono graziati dal governatore per il loro lavoro, consentendo loro di collaborare con Roger e Ulla al nuovo spettacolo che sar\u00e0 un nuovo successo.\nAccoglienza.\nIl film ha riscosso un enorme successo di critica, ma non ottenne i risultati sperati al botteghino, sia per quanto riguarda il circuito statunitense che quello italiano."}
{"id": "637679", "revid": "125434909", "url": "https://it.wikipedia.org/wiki?curid=637679", "title": "Trigno", "text": "Il Trigno \u00e8 un fiume che scorre in Molise ed in Abruzzo, che attraversa le provincie di Isernia, Campobasso e Chieti con 2 affluenti principali (Verrino sul versante molisano, Treste su quello teatino)\nPercorso.\nIl corso d'acqua nasce dalle falde del Monte Capraro, a circa 1.150 m s.l.m., in localit\u00e0 \"Capo Trigno\" nel comune di Vastogirardi, in provincia di Isernia; entrato in provincia di Campobasso, il fiume segna il confine con l'Abruzzo (provincia di Chieti) discostandosene solo per due brevi tratti: il primo nel comune di Trivento, il secondo nel comune di Montenero di Bisaccia, dove sfocia nel mare Adriatico al termine di un corso lungo 85\u00a0km.\nFauna ittica.\nLa fauna ittica \u00e8 composta nell'alto corso da salmonidi (trota fario) e nel basso corso da ciprinidi (barbo comune, cavedano, carpa). Presente in buona parte del corso fino a pochi chilometri dalla foce l'alborella appenninica o meridionale (\"Alburnus albidus\").\nComuni attraversati e affluenti.\nIl Trigno attraversa i comuni al confine tra Abruzzo e Molise ad esclusione del tratto iniziale del fiume che \u00e8 in provincia di Isernia, e di quello finale. I suoi affluenti principali sono il Verrino e il Treste.\nSono: Agnone, Bagnoli del Trigno zona Valle del Porco, Trivento, Roccavivara (Santa Maria di Canneto), San Giovanni Lipioni, Tufillo, Fresagrandinaria, Celenza sul Trigno (localit\u00e0 Fara), Montefalcone nel Sannio, Montemitro, Lentella, San Salvo, Marina di Montenero di Bisaccia.\nLa diga del Trigno.\nNell'alto corso del fiume, in territorio di Chiauci, \u00e8 stata costruita negli anni 80 per volere della Regione Molise una diga per la realizzazione di un invaso da utilizzare come riserva di acqua per le coltivazioni della vallata del Trigno e per l'approvvigionamento idrico di Abruzzo e Molise. Nel corso del 2011 \u00e8 iniziato il riempimento dell'invaso."}
{"id": "637681", "revid": "1488558", "url": "https://it.wikipedia.org/wiki?curid=637681", "title": "Cocoric\u00f2", "text": "Il Cocoric\u00f2 \u00e8 una nota discoteca italiana, situata a Riccione. Locale simbolo della musica techno fin dagli anni novanta, si trova sulle colline della localit\u00e0 romagnola. Nella classifica \"Top 100 clubs\" stilata da \"DJ Magazine\" nel 2015 si collocava al primo posto tra le discoteche italiane e al sedicesimo posto tra le discoteche di tutto il mondo ed \u00e8 stata definita dalla stessa rivista \"una monumentale Mecca della musica dance\".\nStoria.\nAperto nel 1989, fino alla fine degli anni novanta una caratteristica del locale \u00e8 stata quella di cambiare l'allestimento delle sale principali due volte l'anno, spesso anticipando mode e tendenze. Il direttore artistico, Loris Riccardi, \u00e8 stato l'ideatore dei temi delle scenografie e creatore di gran parte del locale fino al 2006.\nLe sale della discoteca sono cinque:\nNegli anni novanta i dj simbolo del Cocoric\u00f2 furono Cirillo, Ricci DJ (all'epoca fondatori anche del duo Datura), Saccoman, Rexanthony, Dj Panda, Moka DJ e molti altri. \nFino al 2003, il locale ha proposto prevalentemente musica techno o trance. In seguito, con il cambio dei dj, si \u00e8 passati a un genere pi\u00f9 vicino all'hard-trance e al minimal-techno fino all'anno successivo, che ha visto l'affermazione della musica house.\nNegli anni successivi il Cocoric\u00f2 inizi\u00f2 ad ospitare dj di fama internazionale del calibro di Armin van Buuren, Vini Vici, deadmau5, Skrillex, Avicii, Martin Garrix, Marshmello e tanti altri.\nNell'agosto 2015 il locale viene chiuso per 120 giorni dopo la morte di un ragazzo originario di Citt\u00e0 di Castello, il sedicenne Lamberto Lucaccioni, dovuta all'assunzione di sostanze stupefacenti. \nNel 2017 il regista Ambrogio Crespi, in occasione del trentesimo anniversario dell'apertura del locale, con cinque telecamere, microfoni e un drone, gir\u00f2 un documentario che, attraverso le testimonianze dirette dei frequentatori, ricostruisce la storia della discoteca: \"Trent'anni sotto la Piramide\" racconta mediante immagini di archivio la nascita del \"tempio\" della musica techno e della musica house in Italia.\nDopo un periodo di eccessi durante gli anni novanta, il Cocoric\u00f2 di Riccione riprese ad attrarre folle di giovani, che, uniti dalla passione per la musica, trovano in questi luoghi un clima affine a quello della musica disco degli anni settanta.\nIl documentario di Crespi, destinato alla presentazione durante festival successivi, \u00e8 stato realizzato a cavallo di due mesi di riprese in cui il regista e la sua troupe sono stati impegnati all'interno all'esterno della \"Piramide\", per condividere assieme ai giovani balli, linguaggi e storie di dj e personaggi, in una colonna sonora generale fatta di sonorit\u00e0, luci e interviste.\nFallimento e chiusura.\nNegli ultimi anni di attivit\u00e0, vari contenziosi con il fisco e altre vicissitudini giudiziarie hanno portato la societ\u00e0 di gestione ad entrare in crisi finanziaria. Il 4 giugno 2019, il tribunale ordinario ha giudicato inammissibile la richiesta di concordato preventivo depositata dai vertici della societ\u00e0 che gestiva la discoteca di propriet\u00e0 di Fabrizio De Meis. Con la seconda sentenza dell'11 giugno, il tribunale fallimentare ha rigettato il concordato preventivo, sancendo cos\u00ec il fallimento della societ\u00e0 e la chiusura della discoteca.\nCrowdfunding e riapertura.\nInizialmente prevista per il 12 aprile 2020, con il nome di Cocco (in quanto il marchio Cocoric\u00f2 era ancora all'asta giudiziaria dal Tribunale di Rimini, quindi non utilizzabile) \u00e8 stata rinviata a data da destinarsi a causa della pandemia da Covid-19.\nSuccessivamente la nuova direzione riusc\u00ec a tornare in possesso dei marchi Cocoric\u00f2 e Memorabilia comprandoli all'asta.\nDa aprile 2021 a giugno 2021, venne lanciato un crowdfunding per riuscire a raccogliere fondi necessari alla ristrutturazione della discoteca. Chi donava aveva diritto a ricevere vari premi in base alla somma versata.\nIl 2 novembre 2021, attraverso i canali social, la nuova direzione della discoteca, ora di propriet\u00e0 di Enrico Galli e Antonella Bonicalzi, ha annunciato la data di riapertura, fissata al 27 novembre 2021. Il 5 novembre 2021 sono stati messi in vendita i biglietti per l'inaugurazione.\nLa sera del 25 novembre 2021, si \u00e8 tenuto un evento ad inviti per la presentazione della discoteca riservata a un pubblico selezionato, in consolle DJ Ralf accompagnato da una orchestra.\nIl 27 novembre 2021 si \u00e8 tenuta l'apertura ufficiale della discoteca, riservando l'ingresso a donne over 18 e uomini over 20, escludendo quindi i minorenni."}
{"id": "637690", "revid": "709565", "url": "https://it.wikipedia.org/wiki?curid=637690", "title": "Parco nazionale Jasper", "text": "Il Parco nazionale Jasper () \u00e8 il pi\u00f9 grande parco nazionale delle Montagne Rocciose Canadesi. Si estende su una superficie di 10.878\u00a0km\u00b2, nella provincia dell'Alberta, a nord del Parco nazionale Banff e ad ovest di Edmonton. Il parco include i ghiacciai del Columbia Icefield, sorgenti termali, laghi, cascate, assieme a diverse montagne e vallate, tra queste ultime la Tonquin Valley.\nStoria.\nL'area protetta prende il suo nome da Jasper Hawes, il quale apr\u00ec un trading post per conto della Compagnia del Nord-Ovest nella localit\u00e0 che originariamente era conosciuta come Fitzhugh. Il parco \u00e8 stato istituito il 14 settembre 1907 come Parco forestale di Jasper ed \u00e8 stato poi trasformato in parco nazionale nel 1930, con l'approvazione della Legge sui parchi nazionali.\nNel 1984 il parco \u00e8 stato dichiarato patrimonio mondiale dell'umanit\u00e0 dall'UNESCO, insieme ad altri parchi nazionali e provinciali che formano i parchi delle Montagne rocciose canadesi, per la bellezza dei paesaggi montani, caratterizzati da alte cime delle montagne, ghiacciai, laghi, cascate, canyon e grotte calcaree, nonch\u00e9 fossili.\nNel 2004, il parco ha avuto 1.891.100 visitatori, mentre nel 2013 il Parco Nazionale di Jasper \u00e8 stato visitato da 2.022.878 persone.\nGeografia.\nI principali sistemi fluviali che nascono nel parco includono i fiumi Athabasca e Smoky, che fanno parte del bacino del Mar Glaciale Artico.\nNumerose cascate sono presenti lungo il parco, le pi\u00f9 interessanti sono le cascate \"Sunwapta\" e le Cascate dell'Athabasca.\nFauna.\nI turisti sono attratti dalla fauna non sempre facile da avvistare, che comprende tra i mammiferi, orsi neri americani, il grizzly, il coyote, lupi, puma, linci canadesi, alci, wapiti, carib\u00f9, capre delle nevi, bighorn, cervi mulo, cervi dalla coda bianca, istrici, castori, due specie di volpe, martore, pika, coyote, marmotta canuta e ghiottoni.\nGli uccelli comuni che girano a questo parco sono aquile di mar a testa bianca, aquile reali, gufi cornuti, pernici bianche dalla coda bianca, tetraoni delle peccette, beccofrusoni, oche canadesi, svassi collorosso e frosoni vespertini americani.\nIl parco insieme ai limitrofi Banff, Yoho e Kootenay \u00e8 stato dichiarato patrimonio dell'UNESCO.\nTurismo.\nAlcune delle attrazioni paesaggistiche del parco includono il monte Edith Cavell, il lago Pyramid e il monte Pyramid, il lago Maligne, il lago Medicine e la Valle di Tonquin. Altre attrazioni sono l'area sciistica del Marmot Basin, le escursioni su speciali autobus da neve sul ghiacciaio dell'Athabasca, un ghiacciaio esterno del Ghiacciaio Columbia, le cascate dell'Athabasca, la funivia di Jasper e numerose altre attivit\u00e0 ricreative connesse all'aria aperta, come escursionismo, pesca, osservazione della fauna selvatica, rafting, kayak e campeggio. Le sorgenti termali di Miette si trovano vicino all'ingresso nord-est del parco e sfruttano le acque che sgorgano ad altissima temperatura e che vengono raffreddate per l'utilizzo temale.\nLa Strada dei Ghiacciai (\"Icefields Parkway\") \u00e8 una strada di 230\u00a0km (140 miglia) che parte dal lago Louise, nel parco nazionale di Banff e arriva a Jasper. La strada \u00e8 parallela alla Divisione Continentale e consente ai turisti l'accesso alle montagne con autoveicoli, biciclette e motociclette. Le cascate dell'Athabasca e di Sunwapta sono entrambe accessibili dalla strada.\nNella cultura di massa.\nIl parco nazionale di Jasper \u00e8 l'ambientazione in cui \u00e8 stato realizzato il film di animazione Alpha and Omega del 2010."}
{"id": "637692", "revid": "916580", "url": "https://it.wikipedia.org/wiki?curid=637692", "title": "Viola nebrodensis", "text": "La viola dei Nebrodi (Viola nebrodensis ) \u00e8 una pianta appartenente alla famiglia Violaceae.\nMorfologia.\n\u00c8 una pianta emicriptofita scaposa alta 5\u201310\u00a0cm. \nIl fusto \u00e8 breve, prostrato, con foglie ovato-cuneate \nLa corolla, di colore violetto-scuro, ha un diametro di 2-2.5\u00a0mm. Fiorisce in aprile-maggio.\nDistribuzione e habitat.\n\u00c8 una specie endemica della Sicilia. Cresce sulle Madonie.\nPredilige terreni calcarei ad altitudini comprese tra 1500\u00a0\u2013 1950\u00a0m."}
{"id": "637693", "revid": "11557", "url": "https://it.wikipedia.org/wiki?curid=637693", "title": "Kacher", "text": ""}
{"id": "637694", "revid": "1793900", "url": "https://it.wikipedia.org/wiki?curid=637694", "title": "Parchi nazionali del Canada", "text": "Il sistema dei parchi nazionali del Canada \u00e8 gestito da Parks Canada, che cura anche i siti storici nazionali del paese. Questa lista include le due aree di conservazione marina nazionale canadesi.\nParchi nazionali e riserve future.\nTerre in quattro aree sono state riservate per futuri parchi nazionali:\nParks Canada sta considerando altre quattro aree per ulteriori parchi nazionali:\nVoci correlate.\nI parchi provinciali sono amministrati e finanziati dai governi provinciali, comunque alcuni parchi provinciali sono classificati come \"parchi nazionali\" (categoria II) sotto le categorie di gestione delle aree protette dello IUCN."}
{"id": "637696", "revid": "123965483", "url": "https://it.wikipedia.org/wiki?curid=637696", "title": "Premio Hanno e Ilse Hahn", "text": "Il premio Hanno e Ilse Hahn \u00e8 un premio italiano \"per meriti eccezionali nel campo della storia dell'arte italiana\" ed uno dei rari riconoscimenti europei per la promozione di giovani storici dell'arte non ancora abilitati alla libera docenza.\nCreato di Dietrich Hahn nel 1990 viene assegnato ogni due anni dai direttori e dal curatorio della Bibliotheca Hertziana a Roma, alla memoria di Hanno Hahn (1922-1960), storico dell'arte e studioso di architettura (unico figlio del premio Nobel Otto Hahn, fondatore e primo presidente della Societ\u00e0 Max Planck), e di sua moglie ed assistente Ilse Hahn, nata Pletz (1920-1960), entrambi scomparsi in un incidente d'auto alla fine di agosto 1960, durante un viaggio di studio in Francia.\nIl premio Hanno e Ilse Hahn consiste in un diploma con legatura in pelle, intarsiato in oro, ed \u00e8 dotato di 5.000 marchi tedeschi (5 milioni di lire), che dal 2002 ammontano a 2.500 Euro. Il diploma mostra lo stemma affrescato del principe e pittore romano Federico Zuccari (1540-1609), costruttore del palazzetto Zuccari (in piazza Trinit\u00e0 dei Monti, in cima alla Scalinata di Spagna), residenza, dal 1913, della Bibliotheca Hertziana, donazione della mecenate ebrea Henriette Hertz (1846-1913)."}
{"id": "637697", "revid": "599013", "url": "https://it.wikipedia.org/wiki?curid=637697", "title": "Central Air Data Computer", "text": "Il Central Air Data Computer (nome in codice era MP944) \u00e8 un circuito integrato utilizzato per la gestione del controllo di volo dei primi velivoli US Navy Grumman F-14 Tomcat. \nDavid Patterson afferm\u00f2 che il sistema CADC non poteva essere considerato un vero microprocessore nel moderno senso del termine.\" \nStoria.\nIl CADC venne progettato e prodotto dalla Garrett AiResearch. Il team di sviluppo era guidato da Steve Geller e Ray Holt e al progetto collaborava la neonata American Microsystems. Il progetto inizi\u00f2 nel 1968 e venne completato nel giugno del 1970.\nNel 1971, Holt scrisse un documento introduttivo sull'architettura, ma la US Navy lo classific\u00f2 come riservato. Un nuovo tentativo di pubblicare il lavoro nel 1985 fu bloccato e solo nel 1997 il governo Statunitense consent\u00ec la pubblicazione del documento sull'architettura del sistema.\nDescrizione.\nL'integrato utilizzava un progetto LSI MOS ed era formato da sei integrati che venivano utilizzati in diverse configurazioni per realizzare il sistema CADC. Il sistema era formato dall'integrato Parallel Multiplier Unit (PMU), dal Parallel Divider Unit (PDU), dal Random Access Storage (RAS) la Read Only Memory del sistema, dal Special Logic Function (SLF) e dal Steering Logic Unit (SLU). Il microprocessore completo comprendeva 1-PMU, 1-PDU, 1-SLF, 3-RAS, 2-SLU, e 19-ROM. \nConteneva inoltre un ADC da 20 bit, diversi sensori di pressione al quarzo per determinare la posizione, alcuni interruttori, strumenti di controllo aereo e una CPU MOS. Gli ingressi del processore includevano il sistema di guida aereo, gli interruttori, il misuratore di pressione (per determinare il punto di stallo e la velocit\u00e0 dell'aereo) e la temperatura. Le uscite dell'integrato controllavano i sistemi primari di guida, le ali, i flap e il sistema di gestione guasti."}
{"id": "637700", "revid": "125766629", "url": "https://it.wikipedia.org/wiki?curid=637700", "title": "Ardaburio Aspare", "text": "Biografia.\nAspare nacque attorno all'anno 400. Suo padre era Ardaburio, un alano che raggiunse il rango di \"magister militum praesentialis\" dell'esercito romano d'Oriente. Nel 424 l'imperatore di Costantinopoli Teodosio II invi\u00f2 un esercito al comando di Ardaburio in Italia, per deporre Giovanni Primicerio, che aveva usurpato il trono dell'Impero romano d'Occidente. Aspare partecip\u00f2 alla campagna e guid\u00f2 la conquista di Aquilea nel 425. Lo stesso anno si scontr\u00f2 con un'armata guidata da Flavio Ezio, generale d'Occidente; la battaglia ebbe esito incerto, ma siccome Giovanni era gi\u00e0 stato catturato e giustiziato da Ardaburio, Ezio venne a patti con i romani d'Oriente e riconobbe Valentiniano III, il candidato di Teodosio II, come nuovo Augusto d'Occidente e si pose al suo servizio come \"comes\".\nDal 431 al 434 Aspare combatt\u00e9 i vandali, che avevano invaso la provincia d'Africa. Nel 434 fu nominato console. Negli anni '40 del V secolo fu impegnato nelle guerre che l'impero romano d'Oriente combatt\u00e9 contro gli Unni e i Persiani. Come ex-console e \"magister militum\" di successo, Aspare si guadagn\u00f2 un ruolo di primo piano nelle politiche di Costantinopoli. Pare che alla morte di Teodosio II gli fu offerto di diventare imperatore, ma che rifiut\u00f2, preferendo sostenere invece Marciano, un militare che aveva prestato servizio al suo comando. Nel 450 Marciano sal\u00ec al trono dopo aver sposato Elia Pulcheria, sorella di Teodosio II.\nNel 457 Aspare divenne \"magister militum praesentialis\". Nello stesso anno, alla morte di Marciano, Aspare riusc\u00ec nuovamente ad imporre un candidato al trono di sua scelta, Leone, contro il pretendente Antemio, genero di Marciano, nonostante Leone aderisse al credo niceno mentre Aspare fosse ariano. Il \"magister militum\" fece imporre il proprio figlio Patrizio come Cesare, immaginandolo come prossimo imperatore, e chiese a Leone di fargli sposare sua figlia Leonzia. Alla notizia scoppi\u00f2 un tumulto all'ippodromo di Costantinopoli, guidato da un certo Marcello, capo dei monaci acemeti, scandalizzato dalla prospettiva che un ariano sarebbe salito al trono; la protesta fu placata dalla promessa che Patrizio si sarebbe convertito prima del matrimonio.\nSia Leone che, prima di lui, Marciano furono regnanti energici, che mal tolleravano i tentativi di Aspare di influenzare la loro politica. Per emanciparsi dal suo controllo, Leone favor\u00ec un suo rivale, l'isaurico Zenone, e costitu\u00ec una nuova guardia personale, gli \"excubitores\". Con l'accusa di alto tradimento, l'imperatore fece destituire Ardabur, un altro figlio di Aspare. Quest'ultimo restava per\u00f2 intoccabile, avendo cumulato tutte le massime cariche dell'impero (\"consularis\", \"patricius\" e \"princeps senatus\"), oltre ad essere ancora il padre dell'erede designato al trono. Alla fine, nel 471, Aspare e i suoi due figli caddero vittima di una congiura ordita dallo stesso imperatore Leone, che li fece uccidere nel proprio palazzo. Lo storico Candidus riporta che Patrizio riusc\u00ec a sopravvivere a stento. Secondo Giovanni Malalas il cadavere del \"magister militum\" fu fatto a pezzi e portato via dal palazzo imperiale di nascosto. Il seguito di Aspare tent\u00f2 di vendicarlo, ma gli \"excubitores\" riuscirono a sconfiggerli.\nAspare fu insegnante di Teodorico il Grande, successivamente re degli Ostrogoti e d'Italia. Una cisterna a lui attribuita esiste ancora a Istanbul."}
{"id": "637705", "revid": "1833487", "url": "https://it.wikipedia.org/wiki?curid=637705", "title": "Alessia Filippi", "text": "Ha iniziato la carriera nelle specialit\u00e0 del dorso e dei misti, per poi raggiungere i migliori risultati negli 800\u00a0m e 1500\u00a0m stile libero, gara in cui \u00e8 stata campionessa mondiale. \u00c8 stata tesserata per le Fiamme gialle e poi per l'Aurelia Nuoto Unicusano.\nBiografia.\nApparizioni televisive.\nHa fatto parte della Giuria di Qualit\u00e0 della categoria \"Giovani\" in occasione del Festival di Sanremo 2008.\nNel 2011 ha fatto una breve apparizione nella miniserie tv \"Come un delfino\" con Raoul Bova. Nello stesso anno partecipa come concorrente al programma di Rai1, \"Ballando con le stelle\".\nNel 2013 partecipa come giudice al reality sui tuffi JUMP! Stasera mi tuffo su Canale 5\nEsperienza politica.\nAlle elezioni comunali a Roma del 2016 si candida nella \"Lista civica Giachetti Sindaco\" a sostegno appunto di Roberto Giachetti.\nCarriera.\nHa iniziato a nuotare a 3 anni. Le prime vittorie nelle categorie giovanili le ha raggiunte sotto la guida dell'allenatore Riccardo Pontani. Nel 2000 \u00e8 passata in prima squadra all'Aurelia Nuoto Unicusano con Cesare Butini che l'ha portata alla convocazione in nazionale assoluta. Nel 2002 \u00e8 salita per la prima volta sul podio ai campionati italiani estivi ed ha fatto l'esordio agli europei giovanili di Linz; ha partecipato alla manifestazione anche l'anno dopo, a Glasgow.\nNel 2004 ha fatto grandi progressi sia in campo nazionale, vincendo i suoi primi titoli nei misti, nel dorso e in staffetta (sono stati sette in quell'anno), che con la squadra italiana: viene convocata in primavera per i suoi primi campionati europei di Madrid entrando nella finale dei 400\u00a0m misti e nell'agosto successivo ha partecipato ai Giochi olimpici di Atene in cui si \u00e8 fermata alle batterie in tutte e quattro le gare disputate. A fine anno ha fatto l'esordio anche agli europei in vasca corta di Vienna dove ha ottenuto un quinto posto nei 400 misti e un settimo con la staffetta mista.\nIn campo nazionale il 2005 l'ha vista confermarsi come la migliore mistista e dorsista italiana: in totale ha vinto nove titoli nei tre campionati disputati. In campo internazionale ha vinto le sue prime medaglie a fine giugno ai Giochi del Mediterraneo, dove ha conquistato due ori nei 400 misti e nei 200\u00a0m dorso e tre bronzi nei 200\u00a0m misti e nelle staffetta mista e 4\u00d7200\u00a0m stile. Poche settimane dopo ha esordito ai mondiali di Montr\u00e9al arrivando quinta nella finale dei 200\u00a0m dorso e in quella della staffetta mista assieme a Chiara Boggiatto, Ambra Migliori e Federica Pellegrini.\n2006 - 2009: l'apice della carriera.\nA fine 2005 ha effettuato anche il tesseramento militare pur senza lasciare il suo club e si \u00e8 trasferita ad allenarsi nel centro sportivo della Guardia di Finanza, Il 2006 \u00e8 stato l'anno in cui la Filippi, oltre a confermarsi atleta di primo piano in Italia (ha vinto otto titoli in totale quell'anno, tra cui il primo negli 800\u00a0m stile libero) lo \u00e8 diventata anche in campo europeo e mondiale. A marzo, ai mondiali di Shanghai ha nuotato in quattro finali, giungendo ai piedi del podio nei 200\u00a0m dorso e vincendo la sua prima medaglia mondiale: argento nei 400\u00a0m misti dietro alla cinese Qi Hui e stabilendo il nuovo record italiano. In staffetta ha collezionato un quarto posto nella 4\u00d7200\u00a0m (assieme a Flavia Zoccari, Simona Ricciardi e Federica Pellegrini) e il settimo nella staffetta 4\u00d7100 stile (compagne: Zoccari - Cristina Chiuso - Pellegrini).\nIl periodo di forma mostrato ai mondiali \u00e8 proseguito ai campionati europei di Budapest dello stesso anno: oro nei 400 misti con la prima prestazione mondiale del 2006 e quarta prestazione mondiale di sempre. La Filippi \u00e8 stata la prima donna italiana a vincere l'oro in un campionato europeo in vasca lunga. Ha vinto anche il bronzo (con primato italiano) nei 200\u00a0m misti e nuotato in finale sia nei 400\u00a0m stile libero, giungendo a 30 centesimi dal podio, che con la 4\u00d7200\u00a0m. A fine anno ha rivinto il titolo dei 400\u00a0m misti agli europei in vasca corta di Helsinki, dove \u00e8 stata anche finalista nella 4\u00d750 e nei 400\u00a0m stile libero.\nNel 2007 rompe con la Guardia di Finanza e torna stabilmente nella squadra dell'Aurelia Nuoto, dove si allener\u00e0 con Cesare Butini, sotto la supervisione tecnica del CT Alberto Castagnetti. I mondiali di quell'anno svoltisi a Melbourne non sono brillanti a causa di un virus che la colpisce poco tempo prima, impedendole di allenarsi e costringendola a portare un programma ridotto: ottiene come miglior risultato l'ottavo posto nella finale dei 200 dorso. \u00c8 tornata al successo tra l'estate e l'inverno sia ai campionati italiani che a quelli europei in vasca corta di Debrecen dove \u00e8 tornata a vincere l'oro nei 400\u00a0m misti ed ha mostrato di essere competitiva negli 800\u00a0m vincendo la medaglia di bronzo dopo essersi fermata ai 750 metri convinta che la gara fosse finita e riprendendo una volta accortasi dell'errore.\nI campionati europei del 2008 sono stati disputati in marzo per non sovrapporre la preparazione con quella olimpica. Ad Eindhoven la Filippi si \u00e8 presentata nello stile libero in cui ha ottenuto il quarto posto nella finale dei 400\u00a0m e l'oro in quella degli 800\u00a0m (col primato italiano e la qualificazione per i Giochi olimpici), nei misti vincendo il quarto titolo europeo nei 400\u00a0m e con la staffetta 4\u00d7200\u00a0m che con Federica Pellegrini, Alice Carpanese e Renata Spagnolo ottiene il terzo posto in finale. Un mese dopo gli europei \u00e8 stata convocata anche ai mondiali in vasca corta di Manchester, dove ha ottenuto \"solo\" due quinti posti negli 800\u00a0m e nei 400\u00a0m misti. Il 16 luglio 2008 ai campionati estivi ha stabilito il nuovo primato europeo dei 1500\u00a0m stile libero (e terza prestazione mondiale di tutti i tempi), con il tempo di 15'52\"84.\nAi Giochi olimpici di Pechino si \u00e8 piazzata quinta nei 400\u00a0m misti e, il 16 agosto ha conquistato la medaglia d'argento olimpica negli 800\u00a0m stile libero preceduta all'arrivo da Rebecca Adlington e davanti a Lotte Friis, migliorando il suo primato italiano con il tempo di 8'20\"23. Con la staffetta 4\u00d7200\u00a0m ha nuotato in finale giungendo quarta insieme a Renata Spagnolo, Flavia Zoccari e Federica Pellegrini e migliorando il primato europeo.\nLa stagione in vasca corta 2008-2009 l'ha vista tornare ai campionati europei a Fiume in cui ha vinto tre medaglie: l'oro con il primo primato mondiale in vasca corta per una nuotatrice italiana negli 800\u00a0m stile, l'argento nei 400\u00a0m misti arrivando davanti alla compagna Francesca Segat e il bronzo nei 400\u00a0m stile.\nL'appuntamento pi\u00f9 importante per la Filippi sono sicuramente i campionati mondiali da disputarsi a Roma, sua citt\u00e0 natale, che hanno in programma anche la gara dei 1500\u00a0m femminili, non nel programma olimpico e di cui \u00e8 primatista europea. Durante l'anno ha vinto ancora nove titoli italiani e preparato l'appuntamento mondiale partecipando anche ai Giochi del Mediterraneo tenuti a Pescara due settimane prima in cui ha vinto tre ori negli 800\u00a0m, nei 200\u00a0m dorso e con la 4\u00d7200\u00a0m.\nIl 28 luglio 2009, ai campionati mondiali, ha conquistato la medaglia d'oro nei 1500 stile libero davanti a Lotte Friis ed a Camelia Potec, stabilendo anche il nuovo primato europeo (che le aveva portato via la Potec) e dei campionati con la seconda prestazione mai nuotata al mondo con il tempo di 15'44\"93. Due giorni dopo ha disputato con Renata Spagnolo, Alice Carpanese e Federica Pellegrini la finale della staffetta 4\u00d7200\u00a0m che \u00e8 giunta ancora quarta in finale. Il 1\u00ba agosto 2009 ha vinto la medaglia di bronzo negli 800\u00a0m stile libero battuta dalla Friis e da Joanne Jackson con il tempo di 8'17\"21, nuovo primato italiano.\nGli anni successivi.\nDopo le vittorie mondiali di Roma la Filippi non ha pi\u00f9 avuto, ad alto livello, il successo del quadriennio precedente: a fine 2009 ha vinto due titoli ai campionati invernali ed ha partecipato agli europei in vasca corta entrando in una sola finale senza vincere medaglie.\nNel 2010 ha vinto i suoi ultimi titoli italiani nel dorso ed ha nuotato agli europei di Budapest, sua ultima presenza a quel livello, senza brillare.\nNel settembre 2011 lascia l'Aurelia Nuoto dopo aver trascorso in questa squadra undici anni di attivit\u00e0.\nNel 2012, alle Olimpiadi di Londra, gareggia nei 200\u00a0m dorso, senza per\u00f2 arrivare in semifinale: in autunno annuncia il proprio ritiro dall'agonismo, a soli 25 anni.\nPalmar\u00e8s.\nnota: M = primato mondiale, E = europeo\nCampionati italiani.\n\"nd = non disputata\""}
{"id": "637706", "revid": "2225", "url": "https://it.wikipedia.org/wiki?curid=637706", "title": "Giornata mondiale contro l'Aids", "text": ""}
{"id": "637708", "revid": "1573940", "url": "https://it.wikipedia.org/wiki?curid=637708", "title": "Metanoia (figura retorica)", "text": "La met\u00e0noia (dal greco \u03bc\u03b5\u03c4\u03b1\u03bd\u03bf\u03b5\u1fd6\u03bd, \"metanoein\", cambiare il proprio pensiero, cambiare idea) \u00e8 un artificio retorico usato per ritrattare un'affermazione appena fatta, e poi dirla nuovamente in un modo migliore. \u00c8 simile alla correctio. Se la correzione risponde a un calcolato effetto retorico, si parla pi\u00f9 specificamente di epanortosi.\nCorrectio.\nLa metanoia \u00e8 usata per riprendere un'affermazione in due modi: per indebolire la dichiarazione precedente o per rafforzarla.\nIndebolimento.\nL'uso della metanoia per indebolire un'affermazione serve per mantenere l'affermazione originale, specificandola con una pi\u00f9 qualificante. Per esempio, dicendo \u00ab\"Ti uccider\u00f2. Sarai punito\"\u00bb, la forza dell'affermazione originale (\u00ab\"Ti uccider\u00f2\"\u00bb) rimane, ma viene presentata un'alternativa pi\u00f9 realistica (\u00ab\"Sarai punito\"\u00bb).\nRafforzamento.\nQuando viene usata per rafforzare una frase, la metanoia serve a far passare il lettore da una posizione moderata a una pi\u00f9 radicale, come in Marco Aurelio:\nQui Marco Aurelio usa la metanoia per passare da un'idea pi\u00f9 leggera (\u00ab\"non aver osservato gli ammonimenti degli dei\"\u00bb) a una pi\u00f9 intensa (\u00ab\"non aver osservato... le loro istruzioni dirette\"\u00bb)."}
{"id": "637710", "revid": "991267", "url": "https://it.wikipedia.org/wiki?curid=637710", "title": "Cador", "text": ""}
{"id": "637712", "revid": "729019", "url": "https://it.wikipedia.org/wiki?curid=637712", "title": "Legio III Augusta", "text": "La Legio III \"Augusta\" era una legione romana creata o dal console Gaio Vibio Pansa (nel 43 a.C.) o dallo stesso Ottaviano (nel 41-40 a.C.). Il principale teatro delle operazioni di tale legione furono le province dell'Africa romana. Stando alle fonti, tale unit\u00e0 fu operativa sino alla fine del IV-inizio del V secolo. Tra gli emblemi della III \"Augusta\" erano il cavallo alato Pegaso e il Capricorno.\nStoria.\nGuerra civile tra Cesare e Pompeo.\nLa III \"Augusta\" partecip\u00f2 probabilmente alla battaglia di Filippi nel 42 a.C., in seguito alla quale Augusto e Marco Antonio sconfissero l'esercito dei senatori che avevano cospirato per uccidere Giulio Cesare. Dopo questa prima vittoria, la III \"Augusta\" rimase sotto il comando di Augusto e fu forse impiegata in Sicilia, dove Sesto Pompeo aveva scatenato una ribellione.\nPermanenza in Africa e decimazione.\nA partire dal 30 a.C., la III \"Augusta\" era di stanza in Africa probabilmente a Thugga, ove fu impiegata soprattutto nelle opere di costruzione. Sebbene l'Africa fosse tradizionalmente una zona pacifica dell'impero romano, tra il 17 e il 24 la III \"Augusta\" si dovette scontrare con le trib\u00f9 ribelli dei Numidi e dei Mauritani. Nel 18, una sottounit\u00e0 venne massacrata durante un'imboscata. Tale disastro fu forse dovuto allo scarso coraggio mostrato dai soldati: per questo motivo, l'intera legione fu punita con la decimazione (una misura, estrema e poco usata, che prevedeva l'uccisione di un legionario ogni dieci).\nFu cos\u00ec che in aiuto della III \"Augusta\" Tiberio invi\u00f2 la VIIII \"Hispana\": in tal modo, entro il 24 fu possibile reprimere definitivamente la ribellione. Al termine della rivolta di Tacfarinas e dei suoi Musulami la legione era spostata ad \"Ammaedara\" (oggi Haidra).\nNel forte della legione a \"Gemellae\" (costruito tra il 126 a.C. e il 33 d.C.), nell'attuale Algeria, gli archeologi ritrovarono un complesso termale di oltre 600 mq. La struttura era alimentata con un impianto per il riscaldamento dell'acqua che ricorreva alla combustione del tamarisco del deserto.\nAnno dei quattro imperatori.\nDurante il I secolo, l'Africa fu la sola provincia controllata da un senatore, il \"governatore proconsole\". Era dunque di vitale importanza per l'imperatore che questa persona, oltretutto a capo della III \"Augusta\", fosse di comprovata lealt\u00e0. A rivestire questo ruolo tra il 45 e il 46 fu Galba, uno degli imperatori che si avvicendarono durante l'anno dei quattro imperatori (69).\nDurante gli ultimi anni dell'impero di Nerone, Lucio Clodio Macero, proconsole dell'Africa, si ribell\u00f2 e cre\u00f2 un'altra legione, la I \"Macriana liberatrix\", che doveva unirsi alla III \"Augusta\". Durante i disordini dell'anno dei quattro imperatori, entrambe le legioni appoggiarono (senza mai per\u00f2 prendere parte alle battaglie in Italia) dapprima Galba, poi Vitellio e, infine, Vespasiano.\nDai Flavi al suo scioglimento, sotto Gordiano III.\nNel 75 Vespasiano spost\u00f2 la III da Ammaedara a Theveste, mentre a partire dal 100 (sotto Traiano), la legione era spostata a Lambaesis in Numidia (qui Adriano nel luglio del 128 tenne una \"adlocutio\" alle truppe dopo aver presenziato ad una loro esercitazione, da cui sono emersi importanti elementi riguardo all'addestramento delle truppe sotto il suo principato). La legione rimase in questa localit\u00e0 per i successivi due secoli, con il compito di difendere la provincia dagli assalti delle trib\u00f9 berbere. Alcuni uomini della III \"Augusta\" furono spesso impiegati in campagne contro i Parti. Si ha inoltre notizia della presenza di legionari della III \"Augusta\" durante la guerre marcomanniche di Marco Aurelio. Un suo importante \"legatus legionis\", dopo il periodo delle guerre marcomanniche, fu Marco Valerio Massimiano.\nNel 193, l'imperatore di origine africana Settimio Severo concesse alla legione il titolo di Pia Vindex (\"Vendicatrice Fedele\") a seguito dell'impegno mostrato nel corso della guerra civile scoppiata dopo l'uccisione dell'imperatore Pertinace.\nIl III secolo coincise con un periodo di difficolt\u00e0 per la III \"Augusta\". Innanzitutto, essa sub\u00ec ingenti perdite a seguito degli scontri con una trib\u00f9 del deserto, tant'\u00e8 che ci si vide costretti a rinforzarla con uomini provenienti dalla III \"Gallica\", da poco sciolta. Nel 238, la legione riusc\u00ec a sopprimere la rivolta di Gordiano I e Gordiano II, sconfitti nella Battaglia di Cartagine, per poi per\u00f2 venire sciolta da Gordiano III.\nRicostituzione della legione sotto Gallieno, fino alla \"Notitia Dignitatum\".\nNel 252 l'imperatore Valeriano ricostitu\u00ec la III \"Augusta\" con truppe dalla Rezia e dal Norico e le diede l'appellativo di Iterum Pia Iterum Vindex (Di nuovo fedele, di nuovo vendicatrice). Compito principale di questa nuova forza era quello di condurre un'azione di contrasto contro una federazione di berberi che minacciavano l'impero. La guerra si concluse nel 260 e sotto Aureliano la legione \u00e8 attestata col titolo onorifico di Aureliana\nLa situazione precipit\u00f2 nuovamente tra il 289 e il 297, tant'\u00e8 che l'imperatore Massimiano dovette recarsi personalmente in Africa a guidare le operazioni militari e ribattezzandola Pia Fidelis\nLe ultime tracce della permanenza in Africa della III \"Augusta\" risalgono agli anni tra la fine del IV e l'inizio del V secolo come testimonia la \"Notitia Dignitatum\" secondo cui divenne una legione \"comitatense\" di fanteria con il nome di Tertia Augustani."}
{"id": "637713", "revid": "77358", "url": "https://it.wikipedia.org/wiki?curid=637713", "title": "Cacher", "text": ""}
{"id": "637714", "revid": "1719883", "url": "https://it.wikipedia.org/wiki?curid=637714", "title": "\u00c9douard Schur\u00e9", "text": "Biografia.\nNato in una famiglia protestante alsaziana, figlio di un medico, resta orfano di madre a 4 anni e di padre a 14.\nDopo il baccalaureato si iscrive alla facolt\u00e0 di diritto per compiacere il nonno materno, ma frequenta contemporaneamente quella di lettere, quindi si inserisce in un ambiente di artisti e letterati.\nNel 1860 perde entrambi i nonni materni, ereditando a sufficienza per dedicarsi ai suoi veri interessi, una volta terminati gli studi di diritto.\nScrisse numerosi libri ma la sua opera pi\u00f9 importante \u00e8 \"Les grands initi\u00e9s\" (\"I grandi iniziati\"), pubblicata nel 1889 e tradotta in molte lingue, ispirata dalla luminosa figura di Marguerite Albana Mignaty, una intellettuale originaria di Corf\u00f9, esperta di misticismo indiano, che ospitava un salotto letterario a Firenze.\nTra gli incontri che influenzeranno la sua vita, oltre a quello con Marguerite Albana (la sua amata, conosciuta durante un soggiorno di due anni in Italia), c'\u00e8 quello con il compositore Richard Wagner, e l'essenziale amicizia con il filosofo Rudolf Steiner, che conosce nel 1906 rimanendo affascinato dal suo pensiero al punto che nel 1907, dopo essere stato membro della Societ\u00e0 teosofica, diventa membro di quella antroposofica."}
{"id": "637717", "revid": "118875203", "url": "https://it.wikipedia.org/wiki?curid=637717", "title": "Concerto per pianoforte e orchestra n. 12 (Mozart)", "text": "Il Concerto per pianoforte e orchestra n. 12 in La maggiore K 414 di Wolfgang Amadeus Mozart \u00e8 il secondo di una triade formata dai concerti K 413, K 414 e K 415, concepita per l'esigente pubblico viennese.\nDescrizione.\nIn generale, riprende lo stile del \"concerto in fa maggiore\", ma lo ripropone attraverso una qualit\u00e0 melodica non raggiunta prima ed una ricchezza tematica mai ripetitiva. Venne anche pensato per essere eseguito da un'orchestra di soli archi, anche per favorirne la diffusione fra i musicisti dilettanti: questa idea \u00e8 evidente anche nel primo movimento, dove il primo tema \u00e8 esposto dagli archi, secondo schemi che fanno pensare all'intimit\u00e0 di una musica da quartetto. Lo stesso schema \u00e8 poi applicato anche per l'esposizione del secondo e terzo tema, cui segue l'entrata del solista, che a differenza dell'aspetto innovativo introdotto nel K 413, riprende semplicemente il primo tema. Lo sviluppo \u00e8 tutto affidato al pianoforte, con momenti virtuosistici, ma mai insoliti. \nIl secondo movimento, il cui tema \u00e8 esposto dagli archi, riecheggia motivi di J.C. Bach, cui molto probabilmente Mozart voleva rendere omaggio con questo ciclo di concerti viennesi. \nIl clima intimo creato dallAndante\", trova sfogo nel terzo movimento\"', concepito nella forma del rondo bipartito. Questo tempo si basa sul diretto confronto solista-orchestra, ricavato su un frammento del ritornello, abbandonato poi nella seconda parte del rondo, in cui il pianoforte sviluppa un nuovo soggetto.\nAl solista \u00e8 affidato molto spazio all'interno della partitura: ognuno dei tre movimenti, infatti, termina con una lunga cadenza, che diventa quasi \"doppia\" nel rondo finale, per poi essere conclusa dal finale dell'orchestra.\nSi ritiene che il Rond\u00f2 K 386 fosse destinato a costituire un finale alternativo di questo concerto, anche se fu poi catalogato a s\u00e9 come opera incompleta. Nel 1839 ne fu pubblicata una versione ridotta per due pianoforti.\nDati sull'opera.\nMovimenti\nLuogo e data di composizione\nLuogo e data della prima esecuzione\nPrime edizioni a stampa"}
{"id": "637718", "revid": "1745361", "url": "https://it.wikipedia.org/wiki?curid=637718", "title": "Dagonet", "text": "Sir Dagonet (anche Daguenet) \u00e8 nelle leggende arturiane, il giullare di corte di Re Art\u00f9. Le sue raffigurazioni e caratterizzazioni variano da un cavaliere sciocco e codardo, a un pazzo violento squilibrato, all'immagine dell'amato giullare di Art\u00f9. \u00c8 comunque in genere incluso tra i Cavalieri della Tavola Rotonda.\nNel film \"King Arthur\" (2004) viene presentato come un valoroso e possente cavaliere."}
{"id": "637719", "revid": "9", "url": "https://it.wikipedia.org/wiki?curid=637719", "title": "Nucletide", "text": ""}
{"id": "637724", "revid": "1573940", "url": "https://it.wikipedia.org/wiki?curid=637724", "title": "Chiesa di Sant'Andrea (San Donnino)", "text": "La chiesa di Sant'Andrea \u00e8 oggi l'edificio sacro principale della frazione San Donnino del comune di Campi Bisenzio, in provincia di Firenze, diocesi della medesima citt\u00e0.\nStoria.\nGi\u00e0 chiamata Sant'Andrea a Brozzi, da qualche anno, essa \u00e8 unita nella persona del parroco a quella di San Donnino a Campi.\nLa chiesa fu suffraganea della pieve di Brozzi fino alla soppressione del comune e del vicariato ecclesiastico di Brozzi.\nL'edificio fu edificato per la prima volta nell'XI secolo ma la costruzione attuale risale al Quattrocento; la chiesa sub\u00ec poi danni gravissimi nell'agosto 1944, quando fu fatto saltare il campanile e distrutta parte dell'abside e il 4 novembre 1966, in occasione dell'alluvione di Firenze. Nel 1987 la chiesa sub\u00ec persino un principio d'incendio, fortunatamente domato in tempi brevissimi ma che obblig\u00f2 ad alcune pulizie degli affreschi anneriti.\nDescrizione.\nIl patrimonio artistico della chiesa \u00e8 cospicuo: il pezzo sicuramente pi\u00f9 prezioso \u00e8 una \"Battesimo di Cristo e Madonna col Bambino in trono tra i santi Sebastiano e Giuliano\" di Domenico Ghirlandaio (1473 circa), un \"Crocifisso\" di Giovanni di Francesco (1455 circa), una pala di Francesco Botticini con la \"Madonna col Bambino e santi\", sormontata da una lunetta dello stesso autore, una lunetta di Raffaellino del Garbo raffigurante i \"Santi Alberto e Sigismondo\"'.\nLe numerose opere d'arte della chiesa sono state raccolte in un Museo d'arte Sacra, aperto negli anni novanta del XX secolo per iniziativa del priore Giovanni Momigli, in cui sono conservati una \"Annunciazione fra i santi Eustachio e Antonio abate\" del Maestro dell'Annunciazione di Brozzi, un \"Trittico\" proveniente dalla chiesa di San Donnino, due tavole quattrocentesche raffiguranti \"San Giuliano e San Rocco\", una \"Madonna del Rosario con santi\" di Matteo Rosselli (XVII secolo) oltre a varia oggettistica religiosa di oreficeria, documenti e paramenti sacri.\nLa parrocchia di San Donnino ha visto in questi anni lo sviluppo di numerosissime iniziative culturali, sociali, sportive e religiose grazie all'attivit\u00e0 di \"Spazio Reale\", un complesso polifunzionale sorto per iniziativa del priore."}
{"id": "637725", "revid": "205250", "url": "https://it.wikipedia.org/wiki?curid=637725", "title": "Cesare Ragazzi", "text": "Biografia.\nDa giovane faceva parte della band chiamata \"I Vagabondi\", della quale ricopriva il ruolo di chitarrista e di seconda voce. Alla fine degli anni sessanta, Cesare Ragazzi divent\u00f2 calvo e studi\u00f2 da vicino il problema della calvizie. Riusc\u00ec a inventare la protesi tricologica, ovvero un trapianto non invasivo che veniva applicato direttamente sul cuoio capelluto, attraverso un nastro apposito: lui stesso l\u2019ha definito \"un parrucchino di capelli naturali\". Grazie a un'indovinata campagna pubblicitaria, negli anni ottanta \u00e8 diventato un personaggio televisivo. La sua azienda - specializzata in soluzioni per la calvizie - poteva vantare tra i suoi clienti anche Lucio Dalla.\n\u00c8 stato il terzo imprenditore italiano a pubblicizzare la sua azienda con la propria immagine, dopo il dottor Nicola Ciccarelli (parafarmaceutici) e Lamberto Gancia (vini e spumanti). Ragazzi, che ha tre figli, \u00e8 stato ospite in diverse trasmissioni televisive tra cui: \"Quelli che il calcio\", \"Passaparola\", \"Torno sabato...e tre\" di Giorgio Panariello. Lo slogan pubblicitario utilizzato negli spot televisivi (\"Salve... sono Cesare Ragazzi!\"), divenne un cosiddetto tormentone televisivo. Nell'ottobre del 2009 la sua azienda \u00e8 stata dichiarata fallita dal Tribunale di Bologna.\nNei media.\nA Cesare Ragazzi venne chiesto di interpretare s\u00e9 stesso nel film \"Arrapaho\" degli Squallor ma egli vi oppose un rifiuto; al suo posto venne utilizzata una sua controfigura che ne mantenne il nome (questo secondo quanto affermato dal regista del film in questione, Ciro Ippolito, nel commento presente nel DVD in commercio). Ragazzi \u00e8 citato da Billo nel celebre Vacanze di Natale di Vanzina, nelle canzoni \"Black &amp; Decker\", \"Piacere Pesce\" e \"Rep e rip\", tratte dall'album Arrapaho sempre degli Squallor; nei brani di Caparezza \"Annunciatemi al pubblico\" e di J-Ax \"L'Uomo col cappello\", nella canzone \"La Pentola\" della Paolino Paperino Band, nonch\u00e9 nel film \"A tu per tu\"."}
{"id": "637726", "revid": "87128", "url": "https://it.wikipedia.org/wiki?curid=637726", "title": "Spettroscopia NMR", "text": ""}
{"id": "637727", "revid": "1745361", "url": "https://it.wikipedia.org/wiki?curid=637727", "title": "Dinadan", "text": "Sir Dinadan \u00e8, nelle leggende arturiane, uno dei Cavalieri della Tavola rotonda di re Art\u00f9. Era figlio di Sir Brunor il Vecchio, il \"Cavaliere buono senza paura\", e fratello di Sir Breunor il Giovane e di Sir Daniel. Grande amico di Tristano, Dinadan era famoso per la sua giovialit\u00e0. Tendeva a evitare lo scontro e i combattimenti, sebbene all'occorrenza fosse un guerriero coraggioso.\nCome Sir Palamede il Saraceno e Sir Lamorak, anche Dinadan \u00e8 un'invenzione del \"Tristano in prosa\" e compare in opere tarde come il ciclo post-vulgata e \"Le Morte d'Arthur\" di sir Thomas Malory."}
{"id": "637732", "revid": "399", "url": "https://it.wikipedia.org/wiki?curid=637732", "title": "Balletto romantico", "text": "Il periodo \"romantico\" nel balletto inizia intorno agli anni Trenta del XIX secolo, seguendo di poco il movimento romantico nell'arte e nella letteratura. Come in questi due movimenti, anche nel \"balletto romantico\" \u00e8 presente una forte caratteristica conflittuale tra uomo e natura, tra realt\u00e0 e sovrannaturale.\nI balletti romantici sono generalmente suddivisi in due atti: il primo rappresentato alla luce del giorno e associato alla realt\u00e0; il secondo invece ha luogo di notte, in un mondo sovrannaturale, dove solitamente si svolge un finale tragico.\nAlcuni importanti balletti romantici sono sopravvissuti fino a noi, seppure con qualche modifica rispetto agli originali. Tra i pi\u00f9 celebri vi sono \"La Sylphide\" (1832) e \"Giselle\" (1841).\nPerfezionamento della ballerina.\nL'epoca romantica ha accentuato il ruolo della ballerina: la protagonista femminile \u00e8 divenuta la componente principale e parte essenziale del balletto, portando cos\u00ec in secondo piano il ruolo maschile. L'epoca d'oro del balletto romantico \u00e8 associata inizialmente alla famiglia Taglioni, soprattutto perch\u00e9 \u00e8 stata proprio Maria Taglioni a manifestare la novit\u00e0 della danza en pointe.\nLa piena affermazione del balletto romantico si \u00e8 avuta quando Filippo Taglioni, il padre di Maria, ha creato appositamente per lei il celebre balletto \"La Sylphide.\" Maria ne \u00e8 stata la protagonista e per lei il pittore Eug\u00e8ne Lamy ha ideato un costume leggero e vaporoso, che sarebbe poi diventato l'emblema della ballerina romantica con il nome di tut\u00f9.\nMaria \u00e8 divenuta il prototipo della ballerina romantica, applaudita soprattutto per la sua enfasi sentimentale e il tecnicismo atto ad accentuare la componente emotiva. Lo stile romantico infatti \u00e8 caratterizzato da movimenti dolci, braccia curve ed un'accentuata inclinazione in avanti del busto. Questo dona alla ballerina un aspetto morbido e leggero. Il movimento delle gambe diviene pi\u00f9 elaborato, elevando il livello tecnico.\nAltre celebri ballerine romantiche sono state Carlotta Grisi (la prima \"Giselle\"), Lucile Grahn, Fanny Cerrito e Fanny Elssler. Altri ballerini e coreografi che hanno segnato il corso del balletto romantico sono stati Jean Coralli e Jules Perrot (autori di \"Giselle\"), Joseph Mazilier, Arthur Saint-L\u00e9on e i fratelli Lucien e Marius Petipa. \nCostumi e scene.\nIl costume della ballerina romantica \u00e8 quindi il tut\u00f9 romantico.\nLa sua caratteristica principale \u00e8 il colore bianco, la forma a campana della gonna costituita dalla sovrapposizione di diversi strati di stoffa leggera, inizialmente di tarlatana e mussolina e in seguito di tulle. Sulla gonna, la ballerina vestiva un corsetto bianco aderente.\nNel secondo atto del balletto romantico, che inscena un mondo incantato, tutte le ballerine del \"corps de ballet\" indossano il tut\u00f9 bianco, cosa che giustifica i nomi di \"atto bianco\" e di \"ballet-blanc\"."}
{"id": "637740", "revid": "767487", "url": "https://it.wikipedia.org/wiki?curid=637740", "title": "Violoncello piccolo", "text": "Il violoncello piccolo \u00e8 uno strumento identico al violoncello ma di ridotte dimensioni che, forse, assolveva il ruolo di tenore sovrapponendosi nella copertura dello spazio, tra viola e violoncello, occupato dalla viola tenore (da braccio), altro strumento scomparso in epoca moderna. \u00c8 dotato di 4 o 5 corde nell'accordatura do-sol-re-la-mi, do-sol-re-la-re, oppure nella versione con quattro corde sol-re-la-mi, sol-re-la-re o pi\u00f9 raramente con la stessa accordatura del violoncello: do-sol-re-la. Probabilmente si tratta di strumenti residuali derivati dall'epoca in cui non erano ancora convenzionalmente stabilite le forme classiche di tutta la famiglia del violino come, ad esempio, il violino piccolo utilizzato anche da J.S. Bach nel primo Concerto brandeburghese BWV 1046 o, nel registro grave, i \"basse de violon\" presenti in Francia almeno sino a fine '600. \nSi suona in modo analogo al violoncello.\nRepertorio.\nJohann Sebastian Bach.\nTale strumento \u00e8 utilizzato da Johann Sebastian Bach in:\nSecondo la maggioranza degli studiosi, il violoncello piccolo a cinque corde \u00e8 anche lo strumento per cui \u00e8 scritta la sesta suite per violoncello solo BWV 1012 di Bach.\nSecondo ricostruzioni storiche del passato, lo strumento per cui fu scritta la sesta suite sarebbe la viola pomposa, tuttavia tale ipotesi presenta numerosi problemi e oggi invece si ritiene che tale suite sia stata scritta pi\u00f9 verosimilmente per il violoncello piccolo. Mark Mervyn Smith sostiene che verso la fine del XVIII secolo si sia cominciato a dare al violoncello piccolo a 5 corde il nome di viola pomposa, che fino a quel momento era stato utilizzato per uno strumento non ben identificato di tessitura alta.\nTrascrizioni.\nMolti brani per violoncello, viola da gamba, arpeggione e violino (in quest'ultimo caso specialmente le sonate e partite per violino solo) vengono trascritti per violoncello piccolo e ve ne sono numerose registrazioni. Celebre \u00e8 la registrazione di tutte le suites per violoncello solo suonate da Anner Bijlsma (la sesta con un violoncello piccolo)."}
{"id": "637742", "revid": "54708", "url": "https://it.wikipedia.org/wiki?curid=637742", "title": "Corpse de ballet", "text": ""}
{"id": "637744", "revid": "9", "url": "https://it.wikipedia.org/wiki?curid=637744", "title": "Violoncello tenore", "text": ""}
{"id": "637745", "revid": "9", "url": "https://it.wikipedia.org/wiki?curid=637745", "title": "Violoncino", "text": ""}
{"id": "637746", "revid": "254059", "url": "https://it.wikipedia.org/wiki?curid=637746", "title": "Giuseppe Cioni", "text": "Biografia.\nOriginario di Poggibonsi, giunse nella parrocchia campigiana nel 1932 e si adoper\u00f2, dando prova di un singolare attivismo e di amore per l'arte, per promuoverne un urgente restauro e impegnandosi personalmente nell'abbellimento della stessa con alcune sue creazioni. Le visioni \"moderne\" del giovane parroco si rivelarono anche con la costruzione, accanto alla chiesa, di una pista per pattinaggio e di alcuni campi da tennis, strutture allora solo alla portata dei benestanti, che poterono quindi essere usufruite da numerose persone.\nOltre che pittore e scultore, Giuseppe Cioni fu anche musicista, compositore di messe, mottetti e cantate ed anche filosofo, dedicandosi a studi e riflessioni sulla Santissima Trinit\u00e0.\nTra le opere del poliforme priore vanno ricordate una statua in terracotta raffigurante \"San Francesco\", alcune \"terrecotte\", la statua della \"Madonna del Pensiero\", un dipinto raffigurante la \"Madonna delle Grazie\", una statua raffigurante un \"Balilla\" (collocata nel Parco della Rimembranza del capoluogo e distrutta il 25 luglio 1943) e due \"busti\" raffiguranti il tenore sanmartinese Gino Fratesi.\nDon Giuseppe Cioni mor\u00ec nel 1963."}
{"id": "637748", "revid": "48318", "url": "https://it.wikipedia.org/wiki?curid=637748", "title": "Don Giuseppe Cioni", "text": ""}
{"id": "637750", "revid": "1543377", "url": "https://it.wikipedia.org/wiki?curid=637750", "title": "Scene infantili", "text": "Le Scene infantili (tedesco: \"Kinderszenen\"), op. 15, sono brevi, in alcuni casi brevissime, composizioni pianistiche scritte da Robert Schumann nel febbraio del 1838.\nFanno parte, assieme alla \"Kreisleriana\", dei cicli poetici del compositore tedesco: idee ed eventi, in questo caso reminiscenze infantili, vanno a conferire un'intensificazione fantasiosa all'espressione musicale. Ispirate dalle lettere scritte dalla moglie Clara Wieck riguardo all'animo a volte fanciullesco, come gi\u00e0 i titoli dei brani possono suggerire, del grande compositore, secondo lo stesso Schumann in esse \"vi \u00e8 un po' di tutto e al tempo stesso sono pezzi facili da ricordare\": inizialmente l'autore le defin\u00ec scene infantili composte per bambini da parte di un adulto, ma in seguito modific\u00f2 il proprio giudizio in \"reminiscenze per adulti da parte di un adulto\"; non pi\u00f9 musica \"per\" i bimbi dunque, bens\u00ec \"sui\" bimbi.\nTra le pi\u00f9 celebri esecuzioni si ricordano quelle di Vladimir Horowitz e di Martha Argerich."}
{"id": "637754", "revid": "4507", "url": "https://it.wikipedia.org/wiki?curid=637754", "title": "Synthetic Aperture Radar", "text": ""}
{"id": "637758", "revid": "339392", "url": "https://it.wikipedia.org/wiki?curid=637758", "title": "Idrossile", "text": ""}
{"id": "637771", "revid": "1442080", "url": "https://it.wikipedia.org/wiki?curid=637771", "title": "Bettone Cini", "text": " \nBiografia.\nDiscendente di un'antica famiglia di Campi Bisenzio e figlio di \"Cino\", \"Priore della Repubblica\" nel 1329, entr\u00f2 presto nelle simpatie di Gualtieri VI di Brienne, signore di Firenze, che lo design\u00f2 a condurre il Carroccio in guerra, incarico prestigioso che gli accord\u00f2 numerosi privilegi fiscali nel contado.\nNel 1343 Bettone Cini fu improvvisamente arrestato per ordine dello stesso Gualtieri, con l'accusa di aver sparlato in malo modo del proprio signore. Condannato sommariamente, Cini fu sottoposto alla mutilazione della lingua e poi condotto incatenato per le vie di Firenze mentre un soldato lo accompagnava con la lingua strappata issata su una lancia. A tale dolorosa tortura, si aggiunse la condanna all'esilio a Pesaro, dove Cini mor\u00ec poco tempo dopo.\nGli storici fiorentini del passato si sono divisi sul giudizio da dare sulla figura di Bettone Cini: alcuni lo descrissero come un amante della libert\u00e0 e del bene della citt\u00e0; Scipione Ammirato invece lo descrisse come un uomo avido, che forse pag\u00f2 la sua sete di sempre nuovi privilegi; Giovanni Villani, pur condannandone l'efferata condanna e le sue modalit\u00e0, disse senza pudori che in fondo la punizione se l'era meritata, essendo \"villano gabelliere e colla peggiore lingua che uomo di Firenze\".\nGiudizi a parte, lo spettacolo dell'arresto e della tortura di un personaggio fino ad allora potente e rispettato fece s\u00ec che cominciasse a covare un sordo odio verso il Brienne, che poco dopo venne cacciato dalla citt\u00e0 da una rivolta popolare."}
{"id": "637784", "revid": "125749717", "url": "https://it.wikipedia.org/wiki?curid=637784", "title": "Niccol\u00f2 Rodolico", "text": "Biografia.\nNacque a Trapani nel 1873 da Francesco e Antonia Piombo. Il padre aveva preso parte ai moti del 1848 e, nel 1860, dopo essere entrato nelle bande insurrezionali, fu inquadrato nei corpi garibaldini.\nNiccol\u00f2 manifest\u00f2 un interesse precoce per la storia. Frequent\u00f2 la Biblioteca Fardelliana, dove redasse i regesti di alcuni manoscritti riguardanti la storia di Trapani.. Nella sua citt\u00e0 natale studi\u00f2 presso il Liceo Ximenes, dove fu compagno di Giovanni Gentile. Si iscrisse all'Universit\u00e0 di Bologna dove fu allievo di Giosu\u00e8 Carducci, che lo incoraggi\u00f2 a proseguire gli studi storici. \nConseguita nel 1896 la laurea in storia medievale, sotto la guida di Pio Carlo Falletti, si trasfer\u00ec nello stesso anno a Firenze, avendo ottenuto una borsa di studio all'Istituto superiore di perfezionamento. Nella citt\u00e0 toscana trov\u00f2 un ambiente culturale stimolante e strinse amicizia con altri giovani intellettuali, come Cesare Battisti, Giovanni Gentile e Gaetano Salvemini. Dedic\u00f2 il suo primo libro al Tumulto dei Ciompi, alla formazione delle signorie e ai conflitti sociali della Firenze medievale. Insieme a Gaetano Salvemini, ugualmente allievo di Carducci, contribu\u00ec al rinnovamento della storiografia, introducendo in Italia un metodo di studio basato sui documenti e sull'apporto interdisciplinare, in particolare quello economico-giuridico. Nel 1947 divenne socio dell'Accademia dei Lincei. Nel dopoguerra si candid\u00f2 con il blocco monarchico all'Assemblea Costituente a Firenze.\nSposatosi a Venezia, nel maggio 1904, con Bice Burgarella, ebbe tre figli: Antonino (biologo, scomparso a 21 anni nel 1932), Leonardo ingegnere in Firenze e Francesco Rodolico. Nel luglio 1941 si rispos\u00f2 a Villabassa, in Alta Pusteria, con Leonilda Ravenna. \nMor\u00ec a Fiesole il 19 novembre 1969.\nL'attivit\u00e0 di storico.\nNel 1908 vinse il concorso per la cattedra di storia presso l'Istituto superiore di magistero di Firenze.\nTra il 1915 e il 1925 i suoi interessi si indirizzano dal Medioevo alla storia moderna e risorgimentale; scrisse, infatti, \"Il popolo agli inizi del Risorgimento nell'Italia meridionale\", uno dei suoi libri pi\u00f9 importanti. \nDopo essere stato professore di liceo, ebbe accesso, non pi\u00f9 giovanissimo, alla cattedra universitaria: dal 1920 fu professore di storia moderna presso l'Universit\u00e0 di Messina, per poi subentrare a Gaetano Salvemini, costretto ad espatriare perch\u00e9 antifascista, come ordinario della stessa disciplina alla Facolt\u00e0 di lettere dell'Universit\u00e0 degli Studi di Firenze. In seguito sostitu\u00ec Siotto Pintor, ottenendo la cattedra di storia dei trattati e della politica internazionale all'Istituto Cesare Alfieri, sempre a Firenze. \nI volumi su Carlo Alberto.\nNel 1931 fu pubblicato \"Carlo Alberto principe di Carignano\", primo di tre volumi di ricostruzione della personalit\u00e0 albertina, a cui seguirono \"Carlo Alberto negli anni di regno 1831-1843\" (1936) e \"Carlo Alberto negli anni 1843-1849\" (1943). Rodolico, con quest'opera, volle analizzare la figura di Carlo Alberto considerandolo come uno dei protagonisti del Risorgimento Italiano e insistendo maggiormente sugli aspetti positivi del personaggio. I tre volumi mettono in evidenza il metodo di lavoro di Rodolico, contraddistinto da un grande scrupolo scientifico e da una minuziosa elaborazione del materiale documentario. La loro uscita suscit\u00f2 aspre reazioni in storici di diversa impostazione metodologica come Omodeo e Salvatorelli. Per questo studio, Umberto II, dall'esilio, lo nomin\u00f2, per meriti scientifici, membro della Consulta dei Senatori del Regno e gli attribu\u00ec l'Ordine civile di Savoia, la pi\u00f9 alta onorificenza sabauda. \nI Ciompi.\nNel 1945 torn\u00f2 agli studi medievali sulle classi popolari fiorentine, a cui gi\u00e0 aveva dedicato Il \"popolo minuto\" (1899) e \"La democrazia fiorentina al suo tramonto (1905),\" con la monografia \"I Ciompi.\" La sollevazione popolare dei Ciompi, secondo lui, doveva essere inquadrata in una lotta tra democrazia e oligarchia, nel contesto dello sviluppo industriale della Firenze del Trecento e della costituzione di un proletariato urbano e di una coscienza operaia. Indicava come prova di tale tesi il \"programma politico ed economico che gli operai formularono nelle petizioni presentate al Governo del Comune nel luglio 1378\".\nPer la ricostruzione storica studi\u00f2, tra gli altri documenti, le \"ricordanze familiari\", piccoli registri delle spese e dei guadagni, grazie ai quali emergeva come generazioni di mercanti erano divenuti proprietari terrieri.\nLibri per ragazzi.\nScrisse due libri per ragazzi, \"La casetta rossa\" e \"I tre sciusci\u00e0\", che avevano al centro episodi accaduti a Firenze durante la guerra e nel dopoguerra.\nAttivit\u00e0 culturali.\nCollaboratore di periodici.\nPer tutta la sua vita scrisse su periodici. La sua scrittura giornalistica era caratterizzata da un uso colloquiale della lingua. Nel giugno del 1910 inizi\u00f2 a collaborare con la rivista letteraria Il Marzocco, settimanale fiorentino fondato dai fratelli Angelo e ed Adolfo Orvieto. Collabor\u00f2 anche con La Nazione di Firenze.\nVice presidente del Consiglio superiore degli archivi di stato.\nDopo la laurea a Bologna, trovandosi a Firenze, decise di perfezionarsi in archivistica, studiando con Cesare Paoli all'Istituto di studi superiori di Firenze. Nel 1936 entr\u00f2 nel Consiglio superiore degli archivi di stato, organo consultivo dell'amministrazione degli archivi, diventandone, nel 1955, vicepresidente (il presidente era, per legge, il Ministro dell'interno). Ricopr\u00ec la carica fino alla morte, contribuendo a potenziare l'organizzazione di questo settore. Fu membro della Commissione per la pubblicazione dei carteggi cavouriani. \nPresidente della Deputazione di storia patria per la Toscana.\nAssunse il ruolo di presidente della Deputazione di storia patria nel 1935, insieme con la direzione della rivista Archivio storico italiano. La carica si trasform\u00f2 nel dopoguerra in quella di commissario. La Deputazione, istituita a Firenze nel 1862, aveva avuto il compito di stimolare e coordinare gli studi storici in Toscana e in parte dell'Italia centrale. Negli anni del fascismo gli studi di storia locale e, in generale, l'interesse per la ricerca documentaria avevano perso di importanza, riflettendosi negativamente sulla centralit\u00e0 degli archivi e le biblioteche come luoghi di ricerca. Rodolico tent\u00f2 di contrastare questa tendenza, sostenendo gli scopi scientifici dell'istituzione.\nLa rivista \"Archivio storico italiano\".\nDedic\u00f2 fascicoli speciali dell'Archivio storico italiano a ricorrenze storiche di particolare rilievo e a personalit\u00e0 eminenti della storia fiorentina. Organizz\u00f2 le celebrazioni per il centenario della rivista che cadde nel 1942 proprio durante la sua presidenza.\nI progetti di ricerca.\nRiusc\u00ec a tutelare l'indipendenza della Deputazione, che accolse nel proprio archivio anche gli scritti di oppositori al regime, come Nello Rosselli e Alessandro Levi. Port\u00f2 a termine la pubblicazione, rimasta incompiuta, dei protocolli del carteggio di Lorenzo Il Magnifico, affidandone la realizzazione all' archivista fiorentino Marcello Del Piazzo (poi direttore dell'Archivio di Stato di Roma), i cui \"Protocolli del carteggio di Lorenzo \"il magnifico\" per gli anni 1473-1474, 1477-1493\" furono premessa del progetto integrale. Si possono annoverare tra i progetti inattuati, quello di una ricognizione dei libri di \"ricordanze\" del Quattrocento e quello di una ricognizione di trattati stipulati dal comune di Firenze nel Medioevo. La sua ultima raccolta fu costituita dagli \"Statuti dei comuni rurali toscani\" che lasci\u00f2 in corso d'opera quando mor\u00ec.\n\"Biblioteca dell'Archivio storico italiano\".\nNel 1949 avvi\u00f2, su proposta dell'Editore Olschki, una collana, ancora esistente, di studi storici da intitolare \"Biblioteca dell'Archivio storico italiano\" che accolse saggi di storia della Toscana.\nPensiero politico.\nRodolico non fu mai militante, n\u00e9 assegn\u00f2 all'impegno politico un ruolo rilevante. L'unica esperienza di partecipazione attiva alla vita politica, fu quella da alla Costituente come capo lista fiorentino del blocco monarchico. Tuttavia, da giovane, il suo orientamento all'approccio storico, perfezionato sotto la guida di Pasquale Villari, lo port\u00f2, al pari di molti suoi coetanei, ad essere attratto dal socialismo e dalla ricerca delle soluzioni ai problemi politici e sociali. Tuttavia il sentimento religioso e i valori liberali e patriottici ricevuti in eredit\u00e0 dal padre garibaldino limitarono l'influenza della dottrina marxista.\nAnche la frequentazione dell'ateneo bolognese, rafforz\u00f2 in lui sentimenti patriottici in un clima di entusiasmo post-risorgimentale, che lo port\u00f2 ad appoggiare la causa monarchica, individuando nei Savoia gli attori principali dell'affermazione della libert\u00e0 e dell'indipendenza italiana, in linea con la tesi cara a gran parte del pensiero storiografico e della dottrina politica post-risorgimentale. Cattolico, era convinto, tuttavia, della necessaria distinzione tra finalit\u00e0 dello Stato e interessi della chiesa. \nLa sua breve adesione alla Democrazia Cristiana fren\u00f2 nel dopoguerra, quando abbandon\u00f2 questa forza politica in segno di fedelt\u00e0 alla sua convinzione monarchica.\nManifest\u00f2 un certo consenso per il fascismo, soprattutto dopo la firma dei Patti Lateranensi, ma non ebbe mai un ruolo attivo, n\u00e9 approv\u00f2 le azioni squadriste e violente. Nel 1943, dopo la caduta del fascismo, scrisse \"Colloquio con me stesso\", un diario autocritico in cui analizzava le sue reazione di fronte gli avvenimenti politici italiani. Poneva l'accento, in modo particolare, sulla \"corruzione\" che il fascismo aveva imposto nel mondo universitario.\nIntitolazioni.\nA Firenze gli sono stati intitolati un liceo di indirizzo scientifico e linguistico e una piazza. \nArchivio e biblioteca personali.\nDopo aver ottenuto l'autorizzazione dal Ministero della Pubblica Istruzione, Leona Rodolico Ravenna, moglie di Niccol\u00f2, affid\u00f2 la biblioteca e l'archivio del marito alla Biblioteca Riccardiana di Firenze, con il fine di conservare e, allo stesso tempo, mettere a disposizione degli studiosi tutte le opere, il carteggio e ogni altro documento che avesse a che fare con la carriera del marito.\nOpere.\nLa bibliografia di Niccol\u00f2 Rodolico \u00e8 vastissima. La moglie, Leona Ravenna Rodolico, ha raccolto ben 802 titoli nella sua \"Bibliografia di un fannullone\" in \"Niccol\u00f2 Rodolico uomo e storico\".\nFra le opere pi\u00f9 importanti ricordiamo:"}
{"id": "637799", "revid": "43530", "url": "https://it.wikipedia.org/wiki?curid=637799", "title": "Personaggio dei fumetti", "text": ""}
{"id": "637800", "revid": "43530", "url": "https://it.wikipedia.org/wiki?curid=637800", "title": "Personaggio dei videogiochi", "text": ""}
{"id": "637801", "revid": "43530", "url": "https://it.wikipedia.org/wiki?curid=637801", "title": "Personaggio delle fiabe", "text": ""}
{"id": "637802", "revid": "43530", "url": "https://it.wikipedia.org/wiki?curid=637802", "title": "Personaggio delle favole", "text": ""}
{"id": "637803", "revid": "43530", "url": "https://it.wikipedia.org/wiki?curid=637803", "title": "Personaggio cinematografico", "text": ""}
{"id": "637804", "revid": "43530", "url": "https://it.wikipedia.org/wiki?curid=637804", "title": "Mondo fantastico", "text": ""}
{"id": "637808", "revid": "599013", "url": "https://it.wikipedia.org/wiki?curid=637808", "title": "Motivazione", "text": ""}
{"id": "637811", "revid": "30610", "url": "https://it.wikipedia.org/wiki?curid=637811", "title": "Motivazione (psicologia)", "text": "La motivazione \u00e8 l'espressione dei motivi che inducono un individuo a compiere o tendere verso una determinata azione. Da un punto di vista psicologico pu\u00f2 essere definita come l'insieme dei fattori dinamici aventi una data origine che spingono il comportamento di un individuo verso una data meta; secondo questa concezione, ogni atto che viene compiuto senza motivazioni rischia di fallire.\nLa motivazione svolge fondamentalmente due funzioni: attivare e orientare comportamenti specifici. Nel primo caso si fa riferimento alla componente energetica di attivazione della motivazione. Nel secondo caso si fa riferimento alla componente direzionale di orientamento.\nAlcune classificazioni.\n\u00c8 possibile fare una prima distinzione tra motivazioni biologiche, innate, che fanno riferimento a elementi fisiologici, ed elementi motivazionali di tipo psicologico-cognitivo, il cui dispiegamento \u00e8 avvenuto durante l'esperienza. Il meccanismo motivazionale si esplica come continuo interagire di questi due elementi.\nUn'altra distinzione fondamentale avviene attraverso il concetto di motivazione intrinseca, o motivo, non sempre o pienamente consapevole alla coscienza del soggetto, e motivazione estrinseca, quella che il soggetto dichiara verbalmente.\nPer motivazione si intende uno stato interno che attiva, dirige e mantiene nel tempo il comportamento di un individuo. La motivazione \u00e8 un concetto molto ampio che viene suddiviso in tre filoni principali:\nLa motivazione estrinseca.\nLa motivazione estrinseca avviene quando una persona si impegna in un'attivit\u00e0 per scopi che sono estrinseci all'attivit\u00e0 stessa, quali, ad esempio, ricevere lodi, riconoscimenti, buoni voti o per evitare situazioni spiacevoli, quali derisioni, punizioni o brutte figure\nLa motivazione intrinseca.\nLa motivazione intrinseca si evidenzia quando una persona si impegna in un'attivit\u00e0 perch\u00e9 la trova stimolante e gratificante di per s\u00e9, e prova soddisfazione nel sentirsi sempre pi\u00f9 competente. La motivazione intrinseca \u00e8 basata sulla curiosit\u00e0, che viene attivata quando un individuo incontra caratteristiche ambientali strane, sorprendenti, nuove; in tale situazione la persona sperimenta incertezza, conflitto concettuale e sente il bisogno di esplorare l'ambiente alla ricerca di nuove informazioni e soluzioni. Importante per la motivazione intrinseca \u00e8, inoltre, la padronanza, cio\u00e8 il bisogno di sentirsi sempre pi\u00f9 competenti (come sopra accennato).\nSecondo la \"multifaceted theory of intrinsic motivation\" \u00e8 possibile distinguere 16 desideri fondamentali che stanno alla base della motivazione intrinseca. Partendo dalla considerazione che ognuno dei 16 desideri di base \u00e8 indipendente, e che la soddisfazione di ciascuno dei desideri produce un sentimento intrinseco di gioia si pu\u00f2 ipotizzare che ogni persona abbia una diversa attribuzione di priorit\u00e0 in base al contesto sociale, ai valori di riferimento e alle esperienze personali passate.\nL'orientamento motivazionale.\nL'orientamento motivazionale sta a sottolineare l'evolversi degli studi: dal termine \"motivazione\" si \u00e8 giunti a valutare \"orientamento motivazionale\" come pi\u00f9 appropriato, in quanto, secondo l'approccio cognitivista, una persona costruisce attivamente il suo orientamento motivazionale. Ci\u00f2 avviene grazie alla rappresentazione degli obiettivi che l'individuo stesso vuole raggiungere o evitare; questi percepisce i propri mezzi e limiti, attraverso l'autostima e l'attribuzione causale, cio\u00e8 l'attribuire i propri successi/insuccessi a cause interne/esterne, stabili/instabili, controllabili/incontrollabili (dove per interne-stabili-controllabili si intendono \"abilit\u00e0-impegno-uso di strategie appropriate\"; per esterne-instabili-incontrollabili si intendono \"fortuna-malessere temporaneo-attivit\u00e0 troppo difficile-pregiudizi altrui\").\nI bambini tendono a vivere le emozioni nei contesti sociali ed educativi in modo molto aperto e spontaneo. Aiutare nella fase dell\u2019infanzia e dello sviluppo a riconoscere gli stati emotivi che si innescano, e saperli affrontare, dona un costrutto intellettivo che aiuta l\u2019evolversi della personalit\u00e0 ponendo le basi per un futuro pi\u00f9 stabile. Le emozioni, quali esse siano, vissute correttamente all\u2019interno del contesto della classe plasmano la crescita interiore e stimolando la consapevolezza esperienziale, bagaglio indispensabile alla crescita sana e cosciente.\nMotivazione e apprendimento.\nRiguardo alla motivazione all'apprendimento si ha mancanza di motivazione quando il locus \u00e8 solamente esterno e la persona si sente incapace di agire su s\u00e9 stessa. Manca di conseguenza il piacere, la soddisfazione che deriva dalla semplice partecipazione. Questo accade perch\u00e9 si \u00e8 portati a compiere azioni e scelte per adattarsi all'ambiente esterno e compiacere ci\u00f2 che \u00e8 presente fuori dalla persona. Tali bisogni non appartengono alle sensazioni, volont\u00e0 e motivazioni intrinseche dell'individuo.\nLa mancanza di motivazione pu\u00f2 avvenire per scarso interesse al compito svolto, al contesto, ambiente sociale, alla percezione troppo elevata di difficolt\u00e0 o troppo poco sfidante.\nPerch\u00e9 ci sia motivazione all'apprendimento la persona deve percepire il controllo su ci\u00f2 che fa, deve essere coinvolta attivamente, cos\u00ec da aumentare la rilevanza personale per quel compito e il raggiungimento delle finalit\u00e0 del processo.\nLe teorie.\nNumerose teorie trattano l'argomento della motivazione mettendo l'accento su componenti diverse ed approfondendo aspetti diversi del complesso costrutto di motivazione.\nLa teoria pulsionale biologica.\nAlla base di questa teoria \u00e8 il concetto di bisogno, da cui derivano necessit\u00e0 fisiologiche. Tali bisogni \"scattano\" quando i segnali superano uno specifico livello di attenzione. Inoltre il bisogno \u00e8 interpretato dall'organismo esclusivamente in chiave deprivazionale, ossia scatta quando non \u00e8 soddisfatto.\nLa teoria pulsionale spiega allora le variazioni della motivazione secondo un modello circolare delle seguenti fasi: stato di bisogno, soddisfazione, latenza e cos\u00ec via. La motivazione \u00e8 qui intesa come un meccanismo omeostatico, ossia come un processo psichico di tipo automatico che influenza la condotta per spingere verso un determinato oggetto. La teoria pulsionale biologica \u00e8 adottata come piattaforma concettuale per tutte le motivazioni di tipo primario e fisiologico.\nLa teoria freudiana delle pulsioni.\nSigmund Freud introduce il concetto di pulsione definendola come un istinto con un'origine, uno scopo, e un oggetto attraverso cui avviene la sua scarica. Utilizzando come punto di partenza un modello omeostatico della motivazione, il padre della psicoanalisi utilizza il concetto di pulsione per spiegare anche le dinamiche proprie dell'inconscio oltre che gli stati fisiologici essenziali dell'organismo, identificando due istinti o pulsioni di base, una legata alla sopravvivenza e alla sfera sessuale, un'altra alla morte e alla distruttivit\u00e0.\nIl passaggio nella sfera cognitivo-sociale della teoria motivazionale di Freud avviene nell'idea che gli uomini, non potendo disporre dell'oggetto appropriato, soddisfano le proprie pulsioni con una sostituzione di oggetto, pi\u00f9 o meno socialmente accettata. Attraverso questo meccanismo, detto di sublimazione, viene identificato lo stesso apparato concettuale per spiegare il perch\u00e9 delle condotte sociali e relazioni, riconducendole agli istinti riconosciuti da Freud.\n\u00c8 riconducibile a questo approccio, un elevato grado di prescrittivit\u00e0 delle pulsioni freudiane, dette appunto istinti, anche se l'oggetto attraverso cui avviene la scarica varia con il progredire dello sviluppo.\nLa piramide dei Bisogni di Abraham Maslow.\nUna teoria che incentra il costrutto di motivazione come base dello sviluppo individuale \u00e8 la piramide dei bisogni fondamentali di Abraham Maslow, che identifica sei fasi di crescita, successive e consecutive, tutte incentrate su bisogni, dal pi\u00f9 semplice (legato all'aspetto fisiologico) al pi\u00f9 complesso (legato all'autorealizzazione):\nUn bisogno insoddisfatto concentra le energie motivazionali entro condotte atte a soddisfare quel bisogno, non accedendo ai bisogni superiori nella scala.\nTra le fasi ora descritte, nel modello originale del 1954, non compare il bisogno di indipendenza, come mostra l'immagine.\nDal punto di vista operativo di applicazione del concetto di motivazione in un'ottica di valutazione, il modello di Maslow permette di definire in maniera esaustiva le fasi di sviluppo proprie dei contenuti motivazionali, ma ne rende poco attendibile la misura.\nLa teoria di Maslow e la Teoria x teoria y di Douglas McGregor vengono spesso utilizzate per dimostrare come, ad alti livelli gerarchici, l'approvazione, il rispetto e il senso di appartenenza siano motivatori pi\u00f9 forti del denaro.\nLe motivazioni cognitive e secondarie.\nQuesto secondo livello delle motivazioni riguarda gli aspetti che muovono il comportamento umano verso condotte di tipo sociale, e, dal punto di vista dello studio, vengono spesso ricondotte a variabili di tipo cognitivo-affettivo.\nDavid McClelland identifica 3 motivazioni fondamentali:\nGli individui differiscono nella forza di ciascuno di tali motivi, inoltre le situazioni variano nel grado in cui sono collegate e incentivano l'uno o l'altro motivo.\nUn ruolo significativo \u00e8 attribuito ai processi cognitivi che catalogano gli stimoli in relazione ai motivi, determinando natura e intensit\u00e0 dei vettori motivazionali. I motivi impliciti che spingono all'azione sono originati dagli incentivi esterni che attivano specifiche reazioni emotive. Successivamente, con l'apprendimento, si sviluppa uno schema cognitivo che organizza queste reazioni emotive in categorie positive e negative, delineando cos\u00ec gli stimoli da ricercare e quelli da allontanare. Con l'esperienza e l'apprendimento, un numero sempre maggiore di situazioni si associa a questi forti incentivi, consolidando il motivo e trasformandolo in motivazione esplicita.\nLa teoria dei bisogni di base elaborata da McClelland ha posto una pietra miliare per lo studio delle determinanti cognitive della motivazione. In ambito sociale cognitivo molti altri autori hanno sviluppato contributi significativi nell'ambito della motivazione, concentrandosi sia sul versante teorico di identificazione delle propriet\u00e0, sia sul versante pragmatico di definizione operativa delle variabili motivazionali\nLe motivazioni nei comportamenti di consumo.\nLa motivazione \u00e8 la ragione del comportamento anche nel campo dei consumi. Un motivo \u00e8 un costrutto che rappresenta una forza interiore non osservabile che stimola e costringe una risposta comportamentale e fornisce una direzione specifica a quella risposta. Un motivo \u00e8 la ragione conscia o inconscia per cui un individuo fa qualcosa. I termini bisogno e motivazione sono spesso usati in modo intercambiabile. Questo perch\u00e9 quando un consumatore avverte un divario tra uno stato desiderato e il suo stato attuale effettivo, un bisogno viene riconosciuto e sperimentato come uno stato pulsionale denominato motivazione. I bisogni e le motivazioni influenzano ci\u00f2 che i consumatori percepiscono come rilevante."}
{"id": "637814", "revid": "54253", "url": "https://it.wikipedia.org/wiki?curid=637814", "title": "Plagio (religione)", "text": ""}
{"id": "637820", "revid": "1543377", "url": "https://it.wikipedia.org/wiki?curid=637820", "title": "Castagna (Carlopoli)", "text": "Castagna \u00e8 stato un comune della provincia di Catanzaro autonomo dal 1832 al 1869, allorch\u00e9 fu soppresso e unito al comune di Carlopoli di cui \u00e8 l'unica frazione.\nStoria.\nIl territorio di Castagna, montuoso, localizzato nella Sila Piccola, \u00e8 appartenuto per molti secoli all'Universit\u00e0 di Scigliano, un casale di Cosenza, nella provincia della Calabria Citeriore. Era chiamata un tempo \"Trempa della Castagna\". Gli abitanti provengono principalmente dalla frazione \"Diano\" di Scigliano.\nCon lo smembramento di Scigliano, nel 1807, Castagna fu assegnata al comune di Soveria Mannelli, e assieme a Soveria nel 1816 entr\u00f2 a far parte della neocostituita provincia della Calabria Ulteriore Seconda, con capoluogo Catanzaro.\nIl 23 settembre 1832 Castagna, insieme col villaggio \"Colla\", si separ\u00f2 da Soveria Mannelli per formare comune autonomo, che tuttavia non ebbe lunga vita. Dopo l'unit\u00e0 d'Italia, infatti, il consiglio provinciale di Catanzaro, constatato che le entrate comunali non erano sufficienti a coprire neanche le spese obbligatorie, nella seduta del 25 settembre 1867 ne prospett\u00f2 la soppressione e l'unione del territorio del capoluogo \"Castagna\" al comune Carlopoli, e della frazione \"Colla\" al comune Soveria Mannelli. Contrariamente alle aspettative, con D.R. 23 agosto 1869 fu assegnato a Carlopoli l'intero territorio comunale, compresa \"Colla\". Quest'ultima frazione, distante 15\u00a0km da Carlopoli e 3,5\u00a0km da Soveria, torn\u00f2 tuttavia a Soveria Mannelli con decorrenza 1\u00ba gennaio 1871.\nCastagna ha fatto parte della Diocesi di Martirano fino al 1818 quando, per gli effetti della Bolla Pontificia \"De utiliori\", in seguito al concordato fra la Santa Sede e il Regno delle Due Sicilie, la Diocesi di Martirano fu soppressa e aggregata alla diocesi di Nicastro. Nel settembre 1986, in seguito alla revisione delle Diocesi italiane secondo il criterio della provincialit\u00e0 civile, mentre le parrocchie di Panettieri (con cui per secoli gli abitanti di Castagna hanno condiviso il parroco) sono passate dalla diocesi di Nicastro (che, nell'occasione ha cambiato denominazione in \"Diocesi di Lamezia Terme\") all'Arcidiocesi di Cosenza-Bisignano, la parrocchia di Castagna \u00e8 passata dalla diocesi di Nicastro all'Arcidiocesi di Catanzaro-Squillace, perch\u00e9 il comune di Carlopoli apparteneva a quest'ultima diocesi. Successivamente, con decreto 18 settembre 1989 della Santa Sede, anche la parrocchia di Panettieri \u00e8 stata aggregata alla diocesi di Catanzaro-Squillace, sebbene il comune di Panettieri sia in provincia di Cosenza.\nNella seconda met\u00e0 del XIX secolo Emilio Leo cre\u00f2 a Castagna la prima industria tessile calabrese sfruttando la forza motrice delle acque del Corace; pi\u00f9 tardi Leo si trasfer\u00ec a Soveria Mannelli e in quest'ultima cittadina il Lanificio Leo, una fabbrica fondata nel 1873, continua nella produzione di tessuti utilizzando gli antichi macchinari ottocenteschi."}
{"id": "637821", "revid": "135224", "url": "https://it.wikipedia.org/wiki?curid=637821", "title": "Federazione italiana associazioni donatori di sangue", "text": "La Federazione Italiana Associazioni Donatori di Sangue (FIDAS) \u00e8 una federazione che rappresenta numerose associazioni locali che operano nel campo della donazione di sangue. \u00c8 membro del CIVIS (Coordinamento interassociativo del volontariato italiano del sangue) e ha sede a Roma presso l'ospedale Fatebenefratelli all'Isola Tiberina.\nLa FIDAS \u00e8 composta da associazioni di carattere regionale, provinciale, comunale, locale, aziendale, studentesco, che svolgono la loro attivit\u00e0 nell'ambito delle leggi vigenti in materia trasfusionale.\nLe singole associazioni sono rappresentate in seno alla federazione dai presidenti o da persone dagli stessi designate. Le cariche federali sono ricoperte da persone elette su proposta delle associazioni. Al 2020, Giovanni Musso \u00e8 il Presidente Nazionale.\nStoria.\nNel 1959 a Torino con atto notarile, Cesare Rotta dell'Associazione donatori sangue Piemonte, Giovanni Faleschini dell'associazione friulana, Giobatta Ottonello dell'associazione Ligure, Domingo Rodino di Cairo Montenotte e Luigi Marenco di Ovada costituirono la Federazione Italiana Associazioni Donatori di Sangue - FIDAS.\nMotore dell'iniziativa fu il professor Achille Mario Dogliotti che, nell'immediato dopoguerra, fond\u00f2 il gruppo provinciale di Torino e diede poi vita all'associazione del Piemonte.\nL'idea di una federazione delle associazioni donatori di sangue autonome ed indipendenti, si manifest\u00f2 a seguito degli incontri avvenuti tra rappresentanti di associazioni della Liguria e del Piemonte i quali inizialmente intendevano studiare la possibilit\u00e0 di realizzare un'unione ligure piemontese, col preciso scopo di collaborare per una migliore organizzazione del sistema trasfusionale delle due regioni. Si interpellarono anche gli esponenti di associazioni di altre regioni, i quali, consapevoli della necessit\u00e0 di riunire e coordinare l'attivit\u00e0 di numerosi gruppi autonomi e di tutelare gli interessi morali degli stessi attraverso un organismo che li rappresentasse tutti, dimostrarono vivo interesse al progetto.\nUna lunga serie di incontri condotti da una commissione interregionale formata da rappresentanti della Liguria, del Friuli, dell'Abruzzo, della Toscana, della Lombardia, dell'Emilia e del Piemonte, esamin\u00f2 le caratteristiche e l'organizzazione delle varie associazioni, i loro principi ed i loro obiettivi, preparando le intese e lo statuto al quale tutti, condividendolo, avrebbero dovuto uniformarsi. Lo statuto \u00e8 basato su principi altamente liberali per quanto riguarda l'autonomia e l'indipendenza di ogni singola associazione, pone tuttavia alle associazioni federate l'accettazione di quei presupposti morali che sono indivisibili dai principi umanitari professati da soci donatori di sangue appartenenti alle medesime.\nDeve essere garantita la giusta destinazione del sangue offerto e deve essere evitata ogni speculazione che potrebbe essere fatta su di esso.\nLa FIDAS, fedele alla scelta dei suoi fondatori, si ripromette di rappresentare tutte le associazioni autonome ed indipendenti aderenti, in modo da contenere validamente aberrazioni di scopi e storture nel campo delle attivit\u00e0 trasfusionali. Di fronte allo statuto e all'opinione pubblica, i donatori di sangue, come dissero i fondatori, debbono essere tutti uguali, perch\u00e9 se identico \u00e8 il dovere che volontariamente si assumono di compiere, eguale deve essere il riconoscimento nei loro confronti.\nIl professor Cesare Rotta fu il primo presidente nazionale della Federazione.\nLa FIDAS oggi.\nLa Federazione ha uno statuto che lascia ampia autonomia alle associazioni federate, preferendo stabilire criteri morali ed umanitari.\nLa Federazione \u00e8 oggi composta da 80 associazioni (che coprono 19 regioni), articolate in 1160 sezioni, con oltre 500.000 donatori iscritti, i quali hanno contribuito all\u2019autosufficienza nazionale con 420.000 unit\u00e0 di sangue ed emocomponenti.\nAll'interno della FIDAS nazionale esiste un movimento giovanile chiamato \"coordinamento giovani Fidas\"; ne fanno parte tutti i giovani delle varie federate d'Italia che hanno un'et\u00e0 compresa tra i 18 e i 28 anni. Alla guida del coordinamento c'\u00e8 il coordinatore nazionale, aiutato da un segretario e dai referenti di zona che rappresentano le macro-aree (Nord-Est, Nord-Ovest, Centro-Sud-Isole) in cui \u00e8 suddivisa, per comodit\u00e0, tutta la Federazione.\nAd affiancare il presidente Musso vi \u00e8 un Consiglio Direttivo Nazionale rinnovato, cos\u00ec composto: "}
{"id": "637824", "revid": "1060", "url": "https://it.wikipedia.org/wiki?curid=637824", "title": "Megillot", "text": ""}
{"id": "637825", "revid": "1610933", "url": "https://it.wikipedia.org/wiki?curid=637825", "title": "Moriglione", "text": ""}
{"id": "637835", "revid": "729019", "url": "https://it.wikipedia.org/wiki?curid=637835", "title": "Paolo Rosola", "text": "Professionista su strada dal 1978 al 1990, vinse dodici tappe al Giro d'Italia, oltre ad una Milano Torino. Dal 2015 \u00e8 direttore sportivo della Gazprom-RusVelo.\nCarriera.\nFin dalle categorie giovanili abbina all'attivit\u00e0 su strada anche il ciclocross e la pista, svolgendole entrambe a buon livello. Ottiene per\u00f2 su strada le maggiori soddisfazioni e grazie alle sue doti di velocista si conquista una notevole fama soprattutto sulle strade del Giro d'Italia, che lo vedono sempre protagonista praticamente per tutto il corso degli anni ottanta.\nIn totale conquista alla corsa rosa 12 vittorie di tappa dal 1981 al 1988, un bottino sicuramente notevole se si considera il fatto che si \u00e8 trovato spesso a duellare negli sprint con avversari molto forti come Giuseppe Saronni, Francesco Moser, Guido Bontempi e lo svizzero Urs Freuler. Si trova a vestire anche la maglia rosa, in due tappe del Giro d'Italia 1983. Oltre alle affermazioni al Giro \u00e8 riuscito anche ad ottenere alcune vittorie in brevi corse a tappe e nella Milano-Torino nel 1984.\nHa chiuso la carriera professionistica nel 1990 e al termine di essa si \u00e8 dedicato con buoni risultati alla mountain bike, partecipando anche ai campionati del mondo 1991 nel downhill. Ad inizio anni novanta ha fatto parte dello staff tecnico della Gewiss mentre successivamente \u00e8 rimasto nell'ambiente della mountain bike come allenatore e manager della campionessa olimpica Paola Pezzo. Dal 2015 \u00e8 direttore sportivo della formazione russa Gazprom-RusVelo."}
{"id": "637840", "revid": "1305772", "url": "https://it.wikipedia.org/wiki?curid=637840", "title": "Stefano Barrera", "text": "Sin da piccolo, ha svolto l'attivit\u00e0 schermistica presso il Club Scherma Siracusa, allenato dal maestro Cannarella, e ha dimostrato il suo talento vincendo due volte la fase nazionale del Gran Premio Giovanissimi-Renzo Nostini. \u00c8 membro del Centro Sportivo dell'Arma dei Carabinieri, ma si \u00e8 allenato per anni presso la societ\u00e0 \"A.S. Frascati Scherma\", fino al 2007/2008 con il maestro Salvatore Di Naro e poi con il maestro Fabio Galli.\nLa sua carriera \u00e8 stata costellata da numerosi incidenti e infortuni, che per\u00f2 non gli hanno impedito di ottenere risultati notevoli.\nNon si \u00e8 qualificato per le Olimpiadi di Pechino poich\u00e9 in quella edizione non si \u00e8 tenuta la gara di fioretto maschile a squadre, e dunque a ogni nazione era permesso inviare solo due fiorettisti. In quella competizione \u00e8 stato comunque convocato dalla federazione come \"sparring partner\" di Andrea Baldini e Salvatore Sanzo.Nonostante la mancata partecipazione olimpica, ha comunque vinto l'oro mondiale a squadre nello stesso anno, e anche nel successivo. Nel 2010, ai Campionati Italiani Assoluti, vince l'oro sia individuale che a squadre nella sua citt\u00e0 d'origine. La finale svolta al Teatro greco di Siracusa contro il fiorettista Andrea Baldini, \u00e8 spettacolo puro e il pubblico siracusano partecipa notevolmente.\nDopo essersi ritirato dall'attivit\u00e0 agonistica, ha iniziato ad insegnare scherma presso il Frascati Scherma e in seguito con il Club Scherma Siracusa, dove aveva iniziato a tirare.\nPalmar\u00e8s.\nCampionati Mondiali Militari\n[* Bronzo individuale, Livorno 2011"}
{"id": "637842", "revid": "84529", "url": "https://it.wikipedia.org/wiki?curid=637842", "title": "Tony Awards", "text": ""}
{"id": "637844", "revid": "34222", "url": "https://it.wikipedia.org/wiki?curid=637844", "title": "Tigr\u00e9", "text": ""}
{"id": "637847", "revid": "14691", "url": "https://it.wikipedia.org/wiki?curid=637847", "title": "Antenosy", "text": ""}
{"id": "637848", "revid": "1543377", "url": "https://it.wikipedia.org/wiki?curid=637848", "title": "Betsimisaraka", "text": "I Betsimisaraka (\"i tanti inseparabili\") sono un popolo della costa orientale del Madagascar, il secondo pi\u00f9 grande gruppo etnico del Madagascar dopo i Merina (circa il 15% della popolazione totale).. Sono diffusi su un tratto di costa di circa 640\u00a0km, dal fiume Mananara a sud fino al fiume Bemarivo, nella regione di Antalaha, a nord.\nSono in effetti un gruppo di diverse etnie che per motivi storici sono state unificate sotto una denominazione comune; il nome \"Betsimisaraka\" significa infatti \"coloro che sono stati uniti\", o \"numerosi e inseparabili\". Oggi vengono principalmente distinti tre gruppi, denominati Betsimisaraka del nord, Betanimena, e Betsimisaraka del sud. Sono principalmente mercanti, navigatori, pescatori e agricoltori.\nStoria.\nFino all'inizio del XVIII secolo, i Betsimisaraka erano suddivisi in tre gruppi etnici principali: gli Tsikoa (o Betanimena) al sud, i Varimo al centro e gli Anteva al nord. Ciascuno di questi popoli aveva le proprie peculiarit\u00e0 culturali e linguistiche e manteneva relazioni conflittuali con i suoi vicini. L'ostilit\u00e0 fra questi gruppi era incoraggiata dai commercianti di schiavi che trafficavano con gli Europei. La presenza europea diede anche origine nella zona a un quarto gruppo etnico, gli Zana-Malata, di sangue misto europeo e indigeno. A questo gruppo apparteneva Ratsimilaho (figlio di un pirata inglese e di una principessa Anteva), il sovrano a cui si deve l'unificazione dei Betsimisaraka.\nGrazie all'appoggio militare dei suoi numerosi alleati europei, nel 1710 Ratsimilaho riusc\u00ec a respingere un tentativo di invasione da parte delle forze Tsikoa e Anteva guidate da re Ramanano. Ricacciati gli avversari, Ratsimilaho intraprese un'opera di unificazione della costa orientale usando sia la forza militare che una serie di matrimoni politici. Il nome \"betsimiraka\" (\"coloro che sono stati uniti\") venne scelto proprio per denotare la vasta coalizione che si form\u00f2 sotto la corona di Ratsimilaho. Il Regno Betsimisaraka includeva importanti citt\u00e0 come Toamasina, Fenerive e Maroansetra.\nDopo la morte di Ratsimilaho, il regno Betsimisaraka si disgreg\u00f2 rapidamente, cadendo sotto il dominio della dinastia Merina di Radama I."}
{"id": "637849", "revid": "14691", "url": "https://it.wikipedia.org/wiki?curid=637849", "title": "Fenerive", "text": ""}
{"id": "637861", "revid": "399", "url": "https://it.wikipedia.org/wiki?curid=637861", "title": "Patrimoni Orali e Immateriali dell'Umanit\u00e0", "text": ""}
{"id": "637867", "revid": "93556", "url": "https://it.wikipedia.org/wiki?curid=637867", "title": "Coro polifonico Mortalisatis", "text": "Il Coro polifonico Mortalisatis \u00e8 un coro polifonico di Maser\u00e0 di Padova fondato nel 1971.\nStoria.\nLa storia del coro inizia negli anni successivi alla seconda guerra mondiale come \"schola cantorum\" creata eseguire per i canti liturgici durante le principali festivit\u00e0. Dopo l'allargamento dell'organico coinvolgendo altre parrochhie della zona, il gruppo decide di costituirsi in una societ\u00e0 corale nel 1971.\nIl coro ha cantato il \"Gloria\" ed il \"Magnificat\" di Vivaldi e altre musiche del barocco veneziano, accompagnato dall'Ensemble strumentale Mortalisatis e dall'Orchestra della Venezie diretta da Giovanni Angeleri. Nel repertorio figurano inoltre altre importanti opere pi\u00f9 volte eseguite sia del periodo barocco, come i \"Vesperae Solennes de Confessore\" di Mozart e il \"Te Deum\" di Haydn, sia del periodo moderno, come i \"Carmina Burana\" di Carl Orff. \nIl Coro Mortalisatis, composto da circa 30 elementi, \u00e8 stato diretto dal 2001 al 2015 da Alessandro Kirschner a cui \u00e8 succeduto Ignacio Vazzoler.\nIl nome.\nIl nome del coro deriva dalla locuzione latina \"mortali satis\" che \u00e8 traducibile in \"\u00e8 sufficiente per un mortale\". La frase, riportata sul muro di una casa di Maser\u00e0, \u00e8 attribuita a un monaco in viaggio per Padova di passaggio per il paese agli inizi del XVIII secolo. Il nome \u00e8 stato quindi scelto per indicare un profondo legame con la storia di Maser\u00e0."}
{"id": "637873", "revid": "1543377", "url": "https://it.wikipedia.org/wiki?curid=637873", "title": "Nazionale di calcio della Giordania", "text": "La nazionale di calcio della Giordania (\u0627\u0644\u0645\u0646\u062a\u062e\u0628 \u0627\u0644\u0648\u0637\u0646\u064a \u0627\u0644\u0623\u0631\u062f\u0646\u064a \u0644\u0643\u0631\u0629 \u0627\u0644\u0642\u062f\u0645) \u00e8 la rappresentativa calcistica nazionale della Giordania, posta sotto l'egida della Federazione calcistica della Giordania ed affiliata all'AFC.\nNon \u00e8 una squadra di grande tradizione, ma dagli anni 2000 ha avuto una notevole crescita, riuscendo a qualificarsi per la prima volta nella storia alla fase finale della Coppa d'Asia nel 2004. Il suo miglior piazzamento in Coppa d'Asia sono i quarti di finale, raggiunti nel 2004 e nel 2011. Ai Giochi panarabi vanta due medaglie d'oro, vinte nel 1997 a Beirut, in Libano, e nel 1999 in casa, ad Amman. Si \u00e8 classificata per tre volte seconda al Campionato di calcio della federazione calcistica dell'Asia occidentale, che ha ospitato nel 2000, nel 2007 e nel 2010. Ha inoltre ospitato una Coppa araba, nel 1988, e i Giochi Panarabi del 1999.\nNella classifica mondiale della FIFA la Giordania vanta quale miglior piazzamento il 37\u00ba posto dell'agosto 2004, mentre il peggiore piazzamento \u00e8 il 152\u00ba posto toccato nel luglio 1996. Occupa il 95\u00ba posto.\nStoria.\nLa federazione calcistica della Giordania fu fondata nel 1949. La nazionale giordana di calcio esord\u00ec il 1\u00ba agosto 1953 in Egitto, perdendo per 3-1 contro la . La locale federcalcio si affili\u00f2 alla FIFA nel 1958 e alla AFC nel 1974.\nLa Giordania debutt\u00f2 nelle qualificazioni mondiali nelle eliminatorie del .\nSotto la guida del primo commissario tecnico giordano della storia della nazionale, Mohammad Awad, alla guida della squadra dal 1992 al 1999, vinse il Torneo internazionale di Giordania nel 1992 e due edizioni consecutive dei Giochi panarabi, nel 1997 a Beirut e nel 1999 ad Amman.\nSotto la guida del CT serbo Branko Smiljani\u0107 fece ulteriori progressi, ottenendo risultati di rilievo al primo turno delle qualificazioni AFC al (anche se la squadra non ebbe accesso al turno successivo) e la semifinale della Coppa araba 2002, per poi classificarsi quarta al campionato di calcio della federazione calcistica dell'Asia occidentale del 2000 e seconda al campionato di calcio della federazione calcistica dell'Asia occidentale del 2004\nIl successore, l'egiziano Mahmoud El-Gohary, qualific\u00f2 la Giordania alla fase finale della Coppa d'Asia per la prima volta nella sua storia, in vista dell'edizione del 2004 in Cina, dove i giordani raggiunsero i quarti di finale, sconfitti ai tiri di rigore dal (1-1 dopo i tempi supplementari). Nell'agosto 2004 la squadra si iss\u00f2 al 37\u00ba posto della classifica mondiale della FIFA, facendo registrare il proprio miglior piazzamento di sempre nella graduatoria. Malgrado i buoni risultati ottenuti al primo turno delle eliminatorie AFC del , la Giordania non si qualific\u00f2 per il mondiale tedesco. Al Campionato di calcio della federazione calcistica dell'Asia occidentale del 2004 si piazz\u00f2 terza e nell'edizione del 2007 fu semifinalista. El-Gohary si ritir\u00f2 dall'attivit\u00e0 di allenatore dopo aver guidato la Giordania in cinque delle sei partite di qualificazione alla Coppa d'Asia 2007.\nA El-Gohary subentr\u00f2 il portoghese Nelo Vingada, ma la squadra fall\u00ec, sebbene per un soffio, la qualificazione al massimo torneo continentale. Dopo il secondo posto al campionato di calcio della federazione calcistica dell'Asia occidentale 2008, dal gennaio 2009 la Giordania fu impegnata nelle qualificazioni alla Coppa d'Asia 2011. L'inizio negativo della campagna di qualificazione provoc\u00f2 l'esonero del CT lusitano, sostituito, dopo due partite, dall'iracheno Adnan Hamad.\nSotto la guida di Hamad la Giordania ottenne la qualificazione alla Coppa d'Asia 2011 e ospit\u00f2, nel settembre 2010, il Campionato di calcio della federazione calcistica dell'Asia occidentale 2010, dove la squadra usc\u00ec nella fase a gironi. Alla Coppa d'Asia 2011 la Giordania conferm\u00f2 comunque i progressi degli anni precedenti, riuscendo a superare la fase a gironi segnando la sua miglior prestazione di sempre nella competizione. Ai quarti di finale fu eliminata dall', vittorioso per 2-1.\nIl 23 luglio 2011 la Giordania ottenne la sua pi\u00f9 larga vittoria, battendo per 9-0 il Nepal in una gara valida per la qualificazione al .\nDopo il secondo posto ai Giochi panarabi del 2011 a Doha, la crescita del calcio giordano fu confermata ulteriormente nel 2012 da una prestigiosa vittoria ottenuta l'11 settembre in casa contro la pi\u00f9 titolata , sconfitta per 2-1. Al fischio finale furono anche sparati fuochi d'artificio nei pressi dello stadio. La partita era valida per la fase finale delle qualificazioni al . La nazionale giordana guadagn\u00f2 il terzo posto in uno dei gironi di ultimo turno delle qualificazioni AFC al mondiale brasiliano. Per le ultime partite del girone il ruolo di CT pass\u00f2 all'egiziano Hossam Hassan, che nello spareggio continentale per l'accesso allo spareggio interzona affront\u00f2 l'. Dopo l'1-1 del 6 settembre 2013 ad Amman, il 10 settembre la Giordania ottenne una vittoria per 9-8 ai tiri di rigore a Tashkent dopo l'1-1 dei tempi supplementari. Nel spareggio interzona per l'accesso al mondiale la Giordania fu sconfitta per 0-5 ad Amman dall' il 13 novembre 2013, per poi pareggiare per 0-0 a Montevideo una settimana pi\u00f9 tardi.\nSotto la guida di Ray Wilkins, nominato CT il 3 settembre 2014, si qualific\u00f2 alla Coppa d'Asia 2015, dove fu eliminata al termine della prima fase, a causa di due sconfitte contro e , che vanificarono la vittoria ottenuta contro la . A Wilkins, esonerato dopo l'eliminazione, subentr\u00f2 il belga Paul Put.\nQualificatasi alla Coppa d'Asia 2019, sconfisse nel girone i campioni in carica dell' (1-0) e la (2-0), per poi ottenere il primo posto nel gruppo pareggiando a reti inviolate contro la . Agli ottavi di finale fu sorprendentemente eliminata dal , vittorioso per 4-2 ai tiri di rigore dopo l'1-1 dei tempi supplementari.\nCommissari tecnici.\nLista aggiornata al 2018.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 contro , e del 7, 11 e 15 giugno 2021.\nStatistiche aggiornate al 15 giugno 2021, al termine della sfida contro l'.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 15 giugno 2021.\nI calciatori in grassetto sono ancora in attivit\u00e0 con la maglia della nazionale."}
{"id": "637874", "revid": "767487", "url": "https://it.wikipedia.org/wiki?curid=637874", "title": "Grandmaster Caz", "text": "Biografia.\nDopo aver visto in azione Kool DJ Herc in una festa nel Bronx durante il 1974, Fisher decide di diventare un DJ, reperendo tutto l'equipaggiamento necessario gi\u00e0 il giorno dopo. Come \"Grandmaster Caz\" fece gruppo con il suo migliore amico, DJ Disco Wiz (Luis Cedeno), e successivamente con JDL (Jerry Dee Lewis) formando \"The Notorious Two\". Caz inizi\u00f2 ad unire rime al suo lavoro di DJing facendosi conoscere come il primo DJ specializzato in questo. Nel 1978 forma un gruppo chiamato \"Mighty Force\" con Whipper Whip (James Whipper) e Dot-A-Rock (Darryl Mason).\nNel 1979 DJ Charlie Chase (Carlos Mandes) dei The Cold Crush Brothers chiese a Caz di aiutarlo nelle audizione per la ricerca di un MC per il suo gruppo, in realt\u00e0 si trattava solo di un trucco per convincere Caz a partecipare lui stesso al gruppo. JDL, Whipper Whip e Dot-A-Rock diventano anch'essi parte del gruppo, anche se successivamente Whipper Whip e Dot-A-Rock ne escono per formare i The Fantastic Five.\nI Cold Crush Brothers iniziano a costruirsi ua reputazione nella scena hip hop newyorkese in grande espansione, anche e soprattutto per l'abilit\u00e0 nelle rime di Caz. In questo periodo, Sylvia Robinson, fondatrice della Sugar Hill Records, ebbe l'occasione di sentire il manager dei Cold Crush Brothers, Big Bank Hank (Henry Jackson) rappare in una cassetta di Grandmaster Caz mentre lavorava in una Pizzeria. La Robinson gli chiese di diventare il terzo membro di un gruppo che stava preparando il proprio debutto sulla scena, ovvero la Sugarhill Gang. Hank accett\u00f2 e, considerando che non era un vero e proprio MC, acquist\u00f2 un libro di rime da Grandmaster Caz, che in cambio vuole la promessa che, in caso Hank sia scritturato dall'etichetta, dia una mano a lui stesso e alla Cold Crush per ottenere a loro volta un contratto.\nHank usa le liriche di Caz nel famoso brano Rapper's Delight, il primo singolo hip hop ad entrare nella \"top 40\", oltre ad essere il primo caso in cui il termine \"rapper\" \u00e8 usato per descrivere che rima sulla musica con un microfono, mentre all'epoca il termine che si prediligeva era di gran lunga \"MC\".\nNel 1982, i Cold Crush Brothers partecipano al film Wild Style e ne curano una parte della colonna sonora con Grandmaster Caz che esegue il motivo portante. Come leader dei Cold Crush Bros., Caz porta il gruppo verso nuove vette, elaborando uno stile e un suono che ispireranno successivamente artisti come KRS-One, Will Smith, Big Daddy Kane e Slick Rick.\nCaz pubblica alcuni dischi come solista al termine degli anni 1980, e nel 2000 pubblica il brano \"MC Delight\" in 2000 che d\u00e0 la sua versione \"diritta\" dei controversi versi di \"Rapper's Delight\". Nel 2005 ha realizzato un disco 7\" con Dj Signify featuring Waterbed Kev dei Fantastic Five per l'avvio dell'etichetta di New York GrandGood. Il suo ultimo lavoro \u00e8 il singolo su 12\": \"Move the Crowd\" prodotto dall'amico Torch aka DJ Haitian Star per 360\u00ba-Records/Roughtrade.\nNel 1998 Caz \u00e8 stato inserito come n. 11 dalla rivista Blaze Magazine dei \"Top 50 MCs of all Time\", in una intervista per \"NY's Video Explosion\", Caz ha affermato:\nCaz \u00e8 stato inserito nella \"Technics DJ Hall of Fame\" nel 1999, invitato poi anche come performer alla \"Rock and Roll Hall of Fame\" e alla \"Museum's Hip Hop Conference\" nello stesso anno. Negli anni 1990 Caz ha partecipato a diversi lavori televisivi a tema hip hop solitamente interpretando s\u00e9 stesso, partendo da \"Rapmania: The Roots of Hip hop\" del 1990 fino a \"Just For Kicks\" del 2005."}
{"id": "637875", "revid": "767487", "url": "https://it.wikipedia.org/wiki?curid=637875", "title": "Pers\u00f6nlicher Stab RfSS", "text": "Il Pers\u00f6nlicher Stab RfSS (\"Stato maggiore personale del Reichsf\u00fchrer-SS\") era uno degli otto \"Haupt\u00e4mter\" (dipartimenti) in cui si suddividevano le SS e funzionava come un corpo di consulenti a disposizione di Heinrich Himmler, composto da ufficiali onorari delle SS e specialisti in moltissimi campi. Era quindi responsabile di tutte le questioni in cui Himmler era coinvolto e che non rientravano nella competenza specifica di nessuno degli altri \"Haupt\u00e4mter\" delle SS. Karl Wolff ne fu il direttore dall'8 giugno 1936 fino al 29 aprile 1945.\nOrganizzazione.\nNumerosi furono i dipartimenti e gli uffici che entrarono a far parte del \"Pers\u00f6nlicher Stab RfSS\", ma tra i pi\u00f9 importanti sono da ricordare:"}
{"id": "637885", "revid": "15128", "url": "https://it.wikipedia.org/wiki?curid=637885", "title": "Paguro", "text": ""}
{"id": "637886", "revid": "4711", "url": "https://it.wikipedia.org/wiki?curid=637886", "title": "Amt Lebensborn", "text": ""}
{"id": "637887", "revid": "21880", "url": "https://it.wikipedia.org/wiki?curid=637887", "title": "Limonio di Todaro", "text": ""}
{"id": "637888", "revid": "1610933", "url": "https://it.wikipedia.org/wiki?curid=637888", "title": "Moretta tabaccata", "text": ""}
{"id": "637889", "revid": "80648", "url": "https://it.wikipedia.org/wiki?curid=637889", "title": "Moretta tabacca", "text": ""}
{"id": "637892", "revid": "65805591", "url": "https://it.wikipedia.org/wiki?curid=637892", "title": "Mario Vanni", "text": ""}
{"id": "637904", "revid": "6066", "url": "https://it.wikipedia.org/wiki?curid=637904", "title": "Numidi", "text": ""}
{"id": "637907", "revid": "671029", "url": "https://it.wikipedia.org/wiki?curid=637907", "title": "Andrianampoinimerina", "text": "Sal\u00ec al trono nel 1787, come successore di suo zio materno, Andrianjafy, e a partire dagli anni 1790 inizi\u00f2 a unificare sotto la propria corona i popoli dell'altopiano centrale dell'isola. In alcuni casi ottenne questo scopo con matrimoni politici (i Merina erano poligami), in altri casi con l'uso della forza militare (per esempio contro i Betsileo e i Bara). Fu un grande riformatore della societ\u00e0 Merina; istitu\u00ec il primo esempio di codice civile e penale del Madagascar, ridistribu\u00ec il terreno, regol\u00f2 il commercio, incoraggi\u00f2 la costruzione di dighe e canali per creare nuove aree coltivabili, e introdusse l'uso della vanga di metallo presso i contadini.\nAndrianampoinimerina pose la propria capitale ad Antananarivo. Dichiar\u00f2 spesso la propria ambizione di conquistare tutto il Madagascar (\u00e8 celebre la sua affermazione \"ny ranomasina no valapariako\", \"il confine della mia risaia \u00e8 il mare\"), ma non arriv\u00f2 a sottomettere i popoli della costa; il primo unificatore del Madagascar fu suo figlio Radama I, che continu\u00f2 anche l'opera di riforme del padre in direzione filo-europea."}
{"id": "637914", "revid": "834", "url": "https://it.wikipedia.org/wiki?curid=637914", "title": "Effetto neighbourhood", "text": ""}
{"id": "637915", "revid": "834", "url": "https://it.wikipedia.org/wiki?curid=637915", "title": "Effetto neighborhood", "text": ""}
{"id": "637916", "revid": "14691", "url": "https://it.wikipedia.org/wiki?curid=637916", "title": "Diavolo della Tasmania (zoologia)", "text": ""}
{"id": "637920", "revid": "767487", "url": "https://it.wikipedia.org/wiki?curid=637920", "title": "Sarcophilus laniarius", "text": "Sarcophilus laniarius \u00e8 un marsupiale estinto strettamente imparentato con l'attuale diavolo della Tasmania.\nResti fossili della specie risalenti al Pleistocene superiore (circa 70.000 anni fa) sono stati ritrovati in Australia Meridionale, Queensland ed Australia Occidentale. Tali resti hanno permesso agli studiosi di appurare che questa specie era molto simile all'attuale diavolo orsino, rispetto al quale per\u00f2 era fino al 15% pi\u00f9 grande e fino al 50% pi\u00f9 pesante.\nNon \u00e8 chiaro se le due specie si siano evolute l'una a partire dall'altra, oppure se siano discese da un antenato comune e si siano evolute separatamente: tuttavia, \u00e8 molto probabile che esse abbiano convissuto per un certo periodo di tempo (anzi, esse convissero anche con una terza specie di diavolo orsino, \"Sarcophilus moornaensis\"), come dimostrato da fossili di diavolo della Tasmania ritrovati dallo stesso Owen nel 1877 assieme a quelli di \"S. laniarius\" e databili anch'essi al Miocene.\nL'estinzione di \"Sarcophilus laniarius\" \u00e8 quasi coincidente all'arrivo dell'uomo in Australia: pertanto, \u00e8 possibile che proprio l'arrivo di quest'ultimo sull'isola ne abbia causata la scomparsa, attraverso la caccia, la competizione per il cibo e la distruzione dell'\"habitat\" tramite incendi. Tuttavia, gli aborigeni australiani svilupparono il boomerang e le lance solo attorno ai 10.000 anni fa (ed effettivamente a questo periodo risale l'estinzione di gran parte della megafauna australiana), mentre \"S. laniarius\" scomparve antecedentemente a tale data: inoltre i resti di questo animale sono assai rari nei depositi di ossa delle prede degli aborigeni ritrovati in abbondanza nelle caverne, il che lascia intuire che esso non costituisse una preda abituale (esso, fra l'altro, \u00e8 quasi del tutto assente dalle pitture rupestri). Probabilmente, quando gli antenati degli attuali aborigeni giunsero in Australia, trovarono una popolazione di \"Sarcophilus laniarius\" gi\u00e0 avviata verso l'estinzione, a causa dei cambiamenti climatici successivi all'ultima era glaciale che ne provocarono la scomparsa quasi totale dell\"'habitat\". Anche il congenere diavolo della Tasmania si estinse in Australia continentale attorno a quel periodo."}
{"id": "637921", "revid": "1610933", "url": "https://it.wikipedia.org/wiki?curid=637921", "title": "Diavolo orsino", "text": ""}
{"id": "637922", "revid": "1610933", "url": "https://it.wikipedia.org/wiki?curid=637922", "title": "Diavolo della Tasmania", "text": ""}
{"id": "637925", "revid": "122579290", "url": "https://it.wikipedia.org/wiki?curid=637925", "title": "Davide II di Scozia", "text": "Il giovanissimo re.\nEra figlio di re Roberto I di Scozia e della sua seconda moglie, Elisabetta de Burgh, nacque nel palazzo di Dunfermline nel contea di Fife il 5 marzo 1324 e tre anni dopo sua madre mor\u00ec. Secondo i termini del Trattato di Northampton egli si un\u00ec in matrimonio il 17 luglio 1328 con Giovanna Plantageneto (1321- 1362), figlia del re Edoardo II d'Inghilterra e di Isabella di Francia. Dal loro matrimonio non nacquero figli.\nDavide divenne re di Scozia alla morte del padre il 7 giugno 1329 quando aveva appena cinque anni. Egli venne incoronato a Scone il 24 novembre 1331 insieme alla moglie di soli otto anni.\nDurante la minore et\u00e0 di Davide Thomas Randolph, conte di Moray fu nominato Guardiano di Scozia secondo un atto promulgato nel 1318, dopo la sua morte il 20 luglio 1332 venne rimpiazzato da Domnhall II, conte di Mar (1302 circa - 11 agosto 1332) da un'assemblea di nobili riunitisi a Perth il 2 agosto di quell'anno. Domnhall mor\u00ec pochi giorni dopo cadendo alla Battaglia di Dupplin Moor, dopo soli dieci giorni al suo posto and\u00f2 Andrew Murray cognato del defunto Roberto I poich\u00e9 ne aveva sposato la sorella Christina Bruce (1278 circa - 1356 o 1357). Dopo meno di un anno, nell'aprile 1333, Andrew venne preso prigioniero dagli inglesi a Roxburgh e al suo posto venne scelto Archibald Douglas che cadde alla Battaglia di Halidon Hill il 19 luglio dello stesso anno.\nIntanto il 24 settembre 1332 aveva portato gli inglesi alla vittoria alla Battaglia di Dupplin Moor ed Edoardo Balliol, protetto di Edoardo III d'Inghilterra, venne incoronato re di Scozia dagli inglesi e dai suoi sostenitori scozzesi. Entro il mese di Dicembre Edoardo venne costretto a riparare in Inghilterra, ma torn\u00f2 l'anno seguente prendendo parte a un'invasione della Scozia.\nL'esilio in Francia e la prigionia in Inghilterra.\nA causa della vittoria di Edoardo III d'Inghilterra e del suo protetto Edoardo Balliol, nella Battaglia di Halidon Hill nel luglio 1333, Davide e sua moglie furono inviati in esilio in Francia, e raggiunsero Boulogne nel maggio del 1334, venendo accolti con benevolenza dal re di Francia, Filippo VI. Poco sappiamo sul periodo del suo soggiorno in Francia, tranne il fatto che Ch\u00e2teau-Gaillard divenne la sua residenza e che fu presente alla scaramuccia tra l'esercito francese e quello inglese a Vironfosse nell'Ottobre 1339.\nNel frattempo i suoi sostenitori in patria avevano avuto la meglio e Davide pot\u00e9 tornare nel suo regno nel giugno del 1341, quando prese le redini del governo. Nel 1346 rispettando i termini della Auld Alliance, egli invase l'Inghilterra in difesa degli interessi della Francia, ma venne sconfitto e fatto prigioniero alla Battaglia di Neville's Cross il 17 ottobre 1346. Davide venne preso prigionier da John Copeland presso Calais e da l\u00ec venne spedito alla corte di Edoardo III, venne inizialmente portato alla Torre di Londra. Al ritorno del re venne portato al Castello di Windsor e fu l'inizio di una prigionia durata undici anni che pass\u00f2 per lo pi\u00f9 a Londra e ad Odiham nell'Hampshire. La sua prigionia non fu affatto dura, e presto iniziarono i negoziati per il suo rilascio. Alla fine, nell'ottobre del 1357, dopo diverse interruzioni, fu stipulato un accordo a Berwick con il quale gli Scozzesi accettavano il pagamento di 100.000 marchi come riscatto per la restituzione del loro sovrano.\nIl regno e la morte.\nDavide ritorn\u00f2 ancora una volta in Scozia, ma a causa dell'impoverimento del suo regno non fu possibile pagare interamente il riscatto promesso. L'unica soluzione possibile era offrire a Edoardo III o a uno dei suoi figli la corona della Scozia, anche se Davide sapeva bene che il suo popolo non avrebbe mai accettato tali condizioni. Nel 1363 partecip\u00f2 in Inghilterra al celebre \"Banchetto dei Cinque Re\". Nel 1364 il parlamento Scozzese rifiut\u00f2 con indignazione la proposta del suo sovrano di eleggere come successivo sovrano Lionello di Anversa, Duca di Clarence, tuttavia Davide negozi\u00f2 segretamente con Edoardo III sulla questione dopo aver sedato una sommossa di alcuni nobili ribelli.\nDopo due anni di vedovanza Davide si rispos\u00f2, il 20 febbraio 1364, con Margherita Drummond, vedova di John Logie, dalla quale divorzi\u00f2 attorno al 20 marzo 1370, anche da questo matrimonio non nacquero figli. Margherita viaggi\u00f2 fino ad Avignone per conferire con Papa Gregorio IX che si pronunci\u00f2 contro la sentenza di divorzio.\nNegli anni finali del regno Davide govern\u00f2 con polso fermo, cercando di tenere a bada i baroni pi\u00f9 recalcitranti e le grandi rivolte nobiliari senza smettere di perseguire l'obiettivo di ottenere una pace duratura con gli inglesi. Quando mor\u00ec il regno era pi\u00f9 prospero di quanto non si potesse pensare, le finanze reali pi\u00f9 solide e la monarchia forte.\nIl re mor\u00ec nel Castello di Edimburgo nel 1371 e fu sepolto presso l'Abbazia di Holyrood. Al tempo della sua morte egli aveva pianificato un matrimonio con la sua amante Agnes Dunbar. Non lasci\u00f2 eredi e a lui successe suo nipote, Robert II. Davide non fu uno dei monarchi pi\u00f9 celebrati della storia scozzese, ma soffr\u00ec molto del confronto con i suoi antenati pi\u00f9 celebri e fu l'ultimo esponente maschile del Clan Bruce."}
{"id": "637929", "revid": "21079", "url": "https://it.wikipedia.org/wiki?curid=637929", "title": "Polinomi irriducibili", "text": ""}
{"id": "637934", "revid": "123487830", "url": "https://it.wikipedia.org/wiki?curid=637934", "title": "Alfonso Berardinelli", "text": "Biografia.\nNel 1985, insieme a Piergiorgio Bellocchio, ha fondato e diretto la rivista di critica \"Diario\".\nDal 1983 ha insegnato letteratura italiana contemporanea, come professore associato, presso l'Universit\u00e0 di Venezia. Si \u00e8 polemicamente dimesso nel 1995, in aperta critica con il sistema corporativo della cultura in Italia. Polemista colto e raffinato, ha fatto della \"critica della cultura\" il suo privilegiato campo d'azione.\nResidente a Tuscania, ha diretto dal 2007 al 2009 la collana \"Prosa e Poesia\" della casa editrice Libri Scheiwiller di Milano. Ha inoltre vinto il Premio Viareggio nel 2002, nella sezione \"Saggistica\", cos\u00ec come il Premio Napoli e il Premio Cardarelli per la critica letteraria nel 2008."}
{"id": "637935", "revid": "380654", "url": "https://it.wikipedia.org/wiki?curid=637935", "title": "Taz", "text": ""}
{"id": "637938", "revid": "6066", "url": "https://it.wikipedia.org/wiki?curid=637938", "title": "Davide II", "text": ""}
{"id": "637941", "revid": "1610933", "url": "https://it.wikipedia.org/wiki?curid=637941", "title": "Mignattaio", "text": ""}
{"id": "637943", "revid": "1714743", "url": "https://it.wikipedia.org/wiki?curid=637943", "title": "Lionello di Anversa, I duca di Clarence", "text": "Biografia.\nPromesso sin da bambino ad Elisabetta de Burgh, quarta contessa dell'Ulster (morta nel 1363), figlia ed erede di William Donn de Burgh, terzo conte dell'Ulster (morto nel 1332), si un\u00ec in matrimonio con lei nel 1352, ma prima del matrimonio avrebbe dovuto entrare in possesso dei grandi possedimenti nell'Ulster, di cui divenne conte nel 1347.\nNominato governatore d'Irlanda, giunse a Dublino nel 1361 e nel novembre dell'anno successivo venne nominato Duca di Clarence, mentre suo padre tentava un fallito negoziato per assicurargli il trono di Scozia. I suoi sforzi per assicurarsi un'autorit\u00e0 effettiva sulla regione ebbero successo solo parzialmente e, dopo aver istituito il parlamento a Kilkenny, che sigl\u00f2 il celebre Statuto di Kilkenny nel 1367, rinunci\u00f2 alla carica e torn\u00f2 in Inghilterra.\nLa sposa di Lionello mor\u00ec a Dublino nel 1363, lasciando una figlia, Filippa Plantageneta, i cui discendenti avrebbero poi reclamato il trono per il Casato di York. Un secondo matrimonio venne concordato da Lionello con Violante Visconti, figlia di Galeazzo Visconti, signore di Pavia (morto nel 1378); l'enorme dote che Galeazzo promise per sua figlia divenne argomento di scandalo in tutta l'Europa del tempo. Durante il viaggio per raggiungere la sua promessa, Lionello venne ricevuto con grandi onori sia in Francia che in Italia; si un\u00ec in matrimonio con Violante a Milano nel giugno del 1368. Le nozze vennero celebrate con diversi mesi di festeggiamenti durante i quali Lionello si ammal\u00f2 e mor\u00ec ad Alba. Si sollevarono pesanti sospetti su un presunto avvelenamento da parte di suo suocero, che per\u00f2 non trovarono mai alcun riscontro.\nLa sua unica figlia, Filippa Plantageneta, spos\u00f2 nel 1368 Edmondo Mortimer (1351-1381), terzo conte di March. Essi furono nonni di Anna Mortimer, nata nel 1390 e morta nel 1406, madre di Riccardo Plantageneto, terzo duca di York, padre di Edoardo IV d'Inghilterra e di Riccardo III d'Inghilterra.\nIl poeta Geoffrey Chaucer serv\u00ec come paggio alla corte di Lionello."}
{"id": "637947", "revid": "729019", "url": "https://it.wikipedia.org/wiki?curid=637947", "title": "Bretonischer Waffenverband der SS Bezzen Perrot", "text": "Dopo la Prima guerra mondiale nasceva il movimento nazionalista e indipendentista Bretone o Parti National Breton (PNB) che voleva l'indipendenza dalla Francia.\nLe Parti national breton (PNB, \"Strollad Broadel Breizh\" in bretone) fu un partito politico nazionalista bretone che fa attivo dal 1931 al 1944.\nLe autorit\u00e0 germaniche d'occupazione subito ne approfittarono, nonostante le pesanti proteste del governo francese di Vichy.\nCreazione del Reparto.\nCos\u00ec con l'aiuto del locale sezione della Sipo-SD, veniva creato il \"Bezen Perrot\" o \"Unit\u00e0 Perrot\".\nL'unit\u00e0 forte di 70 uomini, veniva ridesignato \"Bretonischer Waffenverband der SS Bezzen Perrot\"; portavano tutti l'uniforme con distintivi delle SS.\nStruttura operativa.\nFu divisa dal comando delle SS-SD in 2 sezioni, ognuna comandata da un tenente o \"Kerrenour\".\nOgni sezione era divisa in 4 gruppi, ognuna comandata da un sergente o \"Kentour\".\nOgni gruppo aveva 4 o 5 uomini o \"gour\".\nImpiego del reparto.\nFurono impiegati soprattutto contro i partigiani \"Maquis\", poi nell'agosto del 1944 alcuni degli appartenenti a tale unit\u00e0 delle SS si ritirarono nell'area di Tubinga. Mentre altri entrarono nella divisione delle SS francesi, la 33. Waffen-Grenadier-Division der SS Charlemagne.\nCon la fine della guerra, alcuni di loro trovarono rifugio in Irlanda, mentre altri rimasero in Germania."}
{"id": "637949", "revid": "1610933", "url": "https://it.wikipedia.org/wiki?curid=637949", "title": "Mignattino", "text": ""}
{"id": "637952", "revid": "547034", "url": "https://it.wikipedia.org/wiki?curid=637952", "title": "Lautr\u00e9amont", "text": "Vita e opere.\nFiglio di un funzionario del consolato francese a Montevideo, fu inviato, nel 1859, a studiare in Francia nel liceo di Tarbes e poi a Pau fino al 1865.\nDopo un soggiorno di due anni a Montevideo, si trasfer\u00ec a Parigi dove, nel 1868 diede alle stampe, anonimo, il primo canto de \"Les Chants de Maldoror\" (\"I Canti di Maldoror)\".\nNel 1869, sotto lo pseudonimo di Conte di Lautr\u00e9amont\u00a0\u2013 ispirato dal romanzo \"Latr\u00e9aumont\" di Eug\u00e8ne Sue \u2013 fu stampata l'opera completa in sei canti, grazie all'aiuto finanziario di suo padre e del banchiere Darasse. Gli editori Albert Lacroix (lo stesso di Victor Hugo e \u00c9mile Zola) e Auguste Poulet-Malassis (di Charles Baudelaire), tuttavia, non misero in vendita il libro per timore della censura, data l'eccessiva violenza espressiva dell'opera. In una lettera a quest'ultimi, del 23 ottobre 1869, Lautr\u00e9amont aveva chiarito le sue ascendenze letterarie ed i suoi propositi:\nFu probabilmente a causa dei timori degli editori che Ducasse cambi\u00f2 completamente rotta, volgendosi da una poetica della \"disperazione\" a una della \"speranza\", precisando: \"Ho rinnegato il mio passato. Non canto pi\u00f9 che la speranza e me la prendo con le pi\u00f9 belle poesie di Lamartine, Victor Hugo, de Musset, Byron, Baudelaire, le correggo nel senso della speranza\"; e scrivendo due testi poetici che avrebbero dovuto fungere da introduzione a un'opera successiva: \"Po\u00e9sies I\" e \"Po\u00e9sies II\", stampati, rispettivamente, nei mesi di aprile e giugno del 1870, e pubblicati, questa volta, con il vero nome dell'autore. Lo stile e i temi sono ben differenti da quelli di \"Maldoror\". Tuttavia \u00e8 facile ravvisare in questo stravolgimento un atteggiamento ironico o quanto meno enigmatico. Si tratta verosimilmente di una polemica neanche troppo velata da parte di chi aveva deciso di cantare gli orrori dell'uomo, \"bestia feroce\", secondo la programmatica dichiarazione dei \"Chants\" (secondo canto, strofa quarta).\nDucasse fu rinvenuto morto la mattina del 24 novembre del 1870 nel proprio letto d'albergo. Aveva solo 24 anni e la sua morte cos\u00ec prematura e improvvisa fece pensare a un suicidio per avvelenamento, anche se i biografi sospettano una morte per tubercolosi o tifo, a causa delle pessime condizioni igienico-alimentari dovute all'assedio di Parigi dopo la sconfitta e cattura dell\u2019Imperatore Napoleone III a seguito della guerra franco-prussiana. Il certificato di morte porta scritto: \"Senza ulteriori informazioni\". La salma \u00e8 stata probabilmente sepolta nel cimitero di Montmartre e in seguito spostata verso un ossario non identificato di periferia nel gennaio 1871, ma non nel cimitero parigino di Pantin, come a lungo supposto.\n\u00c8 solo con la morte del poeta che vengono pubblicati i canti, nel 1874, sempre sotto lo pseudonimo di Conte di Lautr\u00e9amont. Nel 1890 una successiva edizione indica il vero nome dell'autore, presentandone una breve nota biografica.\nLa violenza verbale del \"Maldoror\", associata ad una fantasia immaginifica e manifestata in una visione romanticamente satanica, nichilista, fecero classificare Lautr\u00e9amont fra i poeti maledetti.\nLa sua opera fu praticamente ignorata fino al 1890, e in seguito venne valorizzata dai surrealisti che, scorgendone affinit\u00e0 con le loro idee, giunsero a considerare Lautr\u00e9amont un loro predecessore. Uno per tutti, Andr\u00e9 Breton, nel suo primo Manifesto del surrealismo (1924) scrive: \"Con i \"Canti di Maldoror\" nacque il Surrealismo. Per trovare esempi pi\u00f9 antichi bisogna risalire ai profeti e agli oracoli\"."}
{"id": "637957", "revid": "287204", "url": "https://it.wikipedia.org/wiki?curid=637957", "title": "Tullio Lanese", "text": "Biografia.\nArbitro.\nSiciliano di Messina, \u00e8 stato per anni uno dei pi\u00f9 celebri fischietti del campionato di calcio italiano. Dal 1986 al 1992 ha ricoperto la qualifica di arbitro internazionale, dirigendo in totale 38 incontri, comprese alcune partite della fase finale del campionato mondiale di calcio 1990: Brasile-Svezia 2-1 a Torino, Uruguay-Corea del Sud 1-0 a Udine, l'ottavo di finale a Napoli Camerun-Colombia (2-1 dopo i tempi supplementari).\nHa diretto, inoltre, alle Olimpiadi di Seoul nel 1988 la partita tra i padroni di casa della Corea del Sud e i futuri campioni olimpici dell'URSS, terminata a reti bianche, ai mondiali FIFA under 20 del 1989 in Arabia Saudita e la semifinale del campionato europeo di calcio 1992 - (2-3). Ebbe la soddisfazione di dirigere a Bari la finale di Coppa dei Campioni 1990-1991 Stella Rossa-Olympique Marsiglia.\nIn ambito nazionale, tra il 1978 e il 1992 ha diretto 159 partite di Serie A, tra cui numerose \"classiche\" del campionato: tre -, un derby di Milano, un -, due -, 3 -, due derby della Lanterna e lo spareggio per l'accesso in Coppa UEFA 1987-1988 -.\nHa diretto anche due finali di Coppa Italia (1985-1986 e 1988-1989), e la finale di Supercoppa italiana del 1991.\nDirigente.\nDopo aver ricoperto dal 1994 al 1998 il ruolo di designatore degli arbitri di serie C, \u00e8 stato Presidente dell'AIA. Fino al 2006 \u00e8 stato osservatore degli arbitri UEFA.\nLo scandalo di Calciopoli.\nPer effetto dello scandalo del calcio italiano del 2006, si dimette dalla carica di Presidente dell'AIA: al termine del processo sportivo \u00e8 stato condannato dalla Corte Federale all'inibizione per 2 anni e 6 mesi, pena poi diminuita dalla Camera di Conciliazione e Arbitrato del CONI ad 1 anno, venendo sostituito alla Presidenza da Luigi Agnolin, in qualit\u00e0 di Commissario straordinario.\nPer quanto invece concerne l'inchiesta sotto il profilo penale, la Procura di Napoli ha chiesto il rinvio a giudizio di Lanese per il reato di associazione a delinquere finalizzata alla frode sportiva, e il processo si \u00e8 concluso in primo grado con la condanna a 2 anni di reclusione.\nIl 5 dicembre 2012 la IV sezione della Corte d'appello di Napoli ha ribaltato la sentenza di primo grado assolvendolo.\nIl 17 ottobre 2012 la Corte dei Conti ha condannato Lanese, insieme agli arbitri coinvolti nello scandalo, a risarcire la Federcalcio con l'accusa di \"danno all'immagine\". L'ex arbitro dovr\u00e0 versare euro.\nIl 24 marzo 2015 in Cassazione viene dichiarato inammissibile il ricorso della Procura contro la sua assoluzione.\nPolitica.\nNel 2008 viene candidato dall'UDC alle elezioni regionali in Sicilia, non risultando per\u00f2 eletto."}
{"id": "637959", "revid": "24443", "url": "https://it.wikipedia.org/wiki?curid=637959", "title": "Madonna Addolorata", "text": ""}
{"id": "637963", "revid": "1379250", "url": "https://it.wikipedia.org/wiki?curid=637963", "title": "F\u00fcssen", "text": "F\u00fcssen \u00e8 una citt\u00e0 tedesca situata nel Land della Baviera nel distretto della Svevia, presso il confine con l'Austria.\nStoria.\nLa citt\u00e0 fu un insediamento romano sulla Via Claudia Augusta, una strada che collegava le colonie del sud al nord Italia e quelle del nord alla prima capitale regionale della provincia Romana chiamata \"Castra Augusta\", oggi Augusta (\"Augsburg\" in tedesco). Il nome originale era \"Foetes\".\nRichard Wagner, il famoso compositore tedesco, era solito andare a F\u00fcssen in treno quando andava a visitare il re Ludovico II di Baviera. Nella citt\u00e0 e nei suoi pressi furono anche girate scene del film \"La grande fuga\".\nQui nacque il sacerdote Francesco Saverio Seelos.\nGeografia.\nF\u00fcssen \u00e8 la pi\u00f9 alta citt\u00e0 della Baviera (808 m sopra il livello del mare) e l'ultima tappa della Romantische Strasse.\nLa cittadina si trova sulle rive del Forggensee, un lago artificiale creato nel 1954 per prevenire le esondazioni del fiume Lech.\nMonumenti e luoghi d'interesse.\nLo \"Hohes Schloss\" (Castello Alto) \u00e8 la maggior attrazione turistica della citt\u00e0. Fu la prima residenza estiva dei principi-vescovi di Augsburg e uno dei pi\u00f9 antichi e meglio conservati complessi dell'et\u00e0 tardo gotica della Svevia. Oggi il castello ospita parte della collezione della Galleria Nazionale della Baviera, in special modo alcuni capolavori del periodo tardo gotico-rinascimentale.\nSotto lo \"Hohes Schloss\" si trova il complesso barocco dell'Abbazia di San Magno (\"Sankt Mang\"), la cui costruzione risale al nono secolo.\nNei dintorni si trovano i castelli di Hohenschwangau e Neuschwanstein.\nCultura.\nIl patrono della citt\u00e0 \u00e8 San Magno, che viene detto l'apostolo dell'Algovia (e che viene venerato anche a Cuneo). \u00c8 sepolto nella cripta dell'omonima basilica. I suoi oggetti personali e altre reliquie sono collocate sopra l'altare principale. Il giorno della festa di San Magno \u00e8 il 6 settembre. Quel giorno viene celebrata la Santa Messa, seguita da una processione a luce di torcia attraverso la parte antica della citt\u00e0. Durante la settimana della festa del santo viene venduto uno speciale \"vino Magno\", del quale vengono prodotte solo 500 bottiglie.\nNel Musiktheater vengono messi in scena diversi musical sulla vita di Ludovico II di Baviera.\nIl giornale locale di F\u00fcssen \u00e8 il \"Allg\u00e4uer Zeitung\", stampato quotidianamente eccetto la domenica. Contiene una sezione speciale che include notizie riguardanti la citt\u00e0 e il suo circondario."}
{"id": "637964", "revid": "767487", "url": "https://it.wikipedia.org/wiki?curid=637964", "title": "Una giornata particolare", "text": "Una giornata particolare \u00e8 un film del 1977 diretto da Ettore Scola.\nPresentata in concorso al 30\u00ba Festival di Cannes, la pellicola ha ottenuto vari riconoscimenti internazionali vincendo, tra gli altri, il Golden Globe quale miglior film straniero e ricevendo inoltre due candidature al Premio Oscar, per il miglior film straniero e per il miglior attore, a Marcello Mastroianni.\nTrama.\nLa pellicola \u00e8 ambientata a Roma, a Palazzo Federici, blocco residenziale di enormi dimensioni vicino al centro della citt\u00e0 e si svolge interamente nell'arco di alcune ore di una singola giornata. La vicenda riassume la vita di due persone: Antonietta, casalinga ingenua e ignorante e madre di sei figli, \u00e8 sposata con un impiegato ministeriale, fervente fascista, mentre Gabriele \u00e8 un ex radiocronista dell'EIAR in aspettativa.\nI due si conoscono nella giornata del 6 maggio 1938, data della storica visita di Adolf Hitler a Roma. Antonietta \u00e8 costretta a vegliare sul focolare, mentre quasi tutti gli abitanti del caseggiato affluiscono alla parata in onore del F\u00fchrer. Nell'enorme casermone popolare, semideserto, si accorge della presenza di un suo dirimpettaio cui chiede aiuto per la cattura dell'uccello domestico scappato dalla finestra. Gabriele, che fino a un attimo prima stava meditando il suicidio, corre in aiuto della donna e, improvvisamente sollevato, inizia a scherzare, accenna passi di rumba con lei e le offre in dono un romanzo (\"I tre moschettieri\").\nAntonietta rincasa, ma dopo poco Gabriele suona alla porta perch\u00e9 lei ha dimenticato di prendere il libro e si intrattiene con lei con la scusa di bere un caff\u00e8 nonostante la portinaia del palazzo le sconsigli di frequentare il vicino, che lei definisce \"un bisbetico, un cattivo soggetto\", rimarcando il fatto che, come se non bastasse, l'uomo \u00e8 sospettato di essere antifascista. Nel frattempo Gabriele scopre un album dove Antonietta conserva le fotografie del Duce, e le sistema il lampadario della cucina. Successivamente, ella va a raccogliere il bucato steso sul terrazzo e Gabriele la segue volontariamente con la scusa di passare dal terrazzo attraverso la lavanderia per non farsi notare dalla portinaia. Lei tenta di conquistarlo sul terrazzo, volendo cogliere un'occasione per fuggire dall'esistenza grama e succuba e da un marito che la tradisce con una maestra di scuola. Gabriele per\u00f2 le deve confessare la sua omosessualit\u00e0, causa principale del suo licenziamento dalla radio di Stato riprendendo una frase che Antonietta aveva scritto sull'album dedicato al Duce: \"L'uomo deve essere marito, padre e soldato\", facendo capire come lui non fosse nessuno dei tre.\nSuperato il momento di cocente delusione da parte di Antonietta, che d\u00e0 anche uno schiaffo a Gabriele per poi rinfacciargli la tentata seduzione, i due si ritrovano a confessarsi i loro problemi e arrivano a consumare un rapporto d'amore. Per Gabriele \u00e8 anche il giorno in cui deve essere condotto al confino in Sardegna sempre per il suo orientamento sessuale.\nAntonietta lo vede mentre viene condotto via da due guardie, poco prima che ella, dopo avere interrotto la lettura del libro regalatole da Gabriele, sia costretta a tornare alla sua ristretta realt\u00e0 domestica e a raggiungere a letto il marito-padrone, intenzionato a generare il settimo figlio per ricevere l'ambito premio per le famiglie numerose e magari dargli come nome Adolfo in onore dell'illustre alleato.\nProduzione.\nIl film negli esterni e in parte degli interni \u00e8 stato interamente girato a Roma in una delle case di viale XXI Aprile, i cosiddetti palazzi Federici, il pi\u00f9 grande edificio di case popolari costruito in Italia negli anni trenta. All'inizio del film, per descrivere l'edificio, Ettore Scola ha voluto un lunghissimo piano sequenza, tra i pi\u00f9 complessi nella storia del cinema italiano. Nello stesso stabile \u00e8 stato girato anche il film \"Romanzo di un giovane povero\".\nDistribuito in Italia dalla Gold Film di Firenze la pellicola viene prodotta da Carlo Ponti. Nonostante l'interpretazione di Mastroianni sia ignorata dalle premiazioni italiane, l'attore ottiene la sua seconda candidatura all'Oscar al miglior attore. L'interpretazione della Loren invece verr\u00e0 premiata con il David di Donatello, il Nastro d'argento e il Globo d'oro.\nCasting.\nNella parte di una figlia emancipata della protagonista recita Alessandra Mussolini, nella realt\u00e0 nipote di Benito Mussolini (nonno) e di Sophia Loren (zia). \u00c8 inoltre la prima e unica esperienza come interprete per il doppiatore Vittorio Guerrieri, futura voce dell'attore Ben Stiller, che in un'intervista ha rivelato di non aver mai incontrato Marcello Mastroianni sul set, in quanto gir\u00f2 le sue scene per conto proprio.\nRiconoscimenti.\nIl film \u00e8 stato poi selezionato tra i 100 film italiani da salvare.\nCritica.\nIl film fu accolto al Festival di Cannes in maniera entusiasta, pur senza premi. Giovanni Grazzini scrisse sul Corriere della Sera del 20 maggio 1977 che grazie a \"Una giornata particolare\", \"Padre Padrone\" e \"Un borghese piccolo piccolo\" \u00abil nostro paese riscuote a Cannes un successo senza precedenti, che ne risarcisce le vergogne\u00bb.\nIncongruenze.\nPer quasi tutta la durata del film, dall'apparecchio radiofonico della portinaia si ascolta ad alto volume la voce del radiocronista, che commenta le varie fasi della visita di Hitler nella giornata del 6 maggio 1938. Dalla conversazione tra Antonietta e Gabriele viene fatto, da costui, il nome di Guido Notari come voce dell'EIAR, a commento degli avvenimenti che si svolgono in contemporanea nelle strade della capitale. In realt\u00e0 Guido Notari svolgeva, presso Radio Roma, l'attivit\u00e0 di capo annunciatore e lettore; pertanto, non essendo giornalista, non poteva svolgere il lavoro di radiocronista. Di conseguenza, la voce che si ascolta dovrebbe appartenere a uno dei radiocronisti, tra cui Fulvio Palmieri, Franco Cremascoli e Mario Ortensi, coordinati da Vittorio Veltroni, organizzatore della trasmissione. Il vero nome della voce, che si sente dalle radio, non \u00e8 stato ancora individuato con certezza, in quanto la radiocronaca originale quasi certamente \u00e8 andata perduta.\nInoltre Antonietta, nella prima parte della pellicola, rimasta sola in casa dopo che tutti i suoi familiari sono usciti, canticchia \"Mamma\", canzone composta per\u00f2 nel 1940, due anni dopo l'evento.\nAdattamenti.\nNel 1982 Ettore Scola, Ruggero Maccari e Gigliola Fantoni (moglie di Scola), hanno tratto dalla sceneggiatura del film il testo teatrale \"Una giornata particolare\", portato in scena al Teatro Parioli di Roma il 12 febbraio 1982 per regia di Vittorio Caprioli, con Giovanna Ralli (Antonietta) e Giancarlo Sbragia (Gabriele).\nSuccessivamente il testo \u00e8 stato riproposto il 31 marzo 2016 al Teatro Ambra Jovinelli di Roma per la regia di Nora Venturini, con Valeria Solarino e Giulio Scarpati."}
{"id": "637968", "revid": "834", "url": "https://it.wikipedia.org/wiki?curid=637968", "title": "RC Lens", "text": ""}
{"id": "637969", "revid": "1793900", "url": "https://it.wikipedia.org/wiki?curid=637969", "title": "Malga", "text": ""}
{"id": "637971", "revid": "212348", "url": "https://it.wikipedia.org/wiki?curid=637971", "title": "Eteria", "text": "Un'eter\u00eca (dal greco \u1f11\u03c4\u03b1\u1fd6\u03c1\u03bf\u03c2, \"heta\u00eeros\" = compagno) era, nella polis della Grecia arcaica, un'associazione nella quale i membri si legavano fra di loro attraverso un giuramento. Si trattava verosimilmente di associazioni di nobili con in comune interessi militari (ad esempio in Omero) oppure familiari.\nNell'isola di Creta, invece, le eterie erano divisioni della popolazione locale e i loro membri avevano l'abitudine di pranzare insieme.\nEtimologia.\nIl termine italiano eter\u00eca deriva dal latino \"het\u00e3eria\", a sua volta derivante dalla lingua greca antica con origini indeuropee e dal relativo contesto culturale nel quale \u00e8 stato coniato ed impiegato. Nello specifico, esso \u00e8 derivato da ' (\"hetair\u00eda\") tradotto in \"associazione di compagni\", derivato di ' (\"heta\u00eeros\"), tradotto in \"compagno\", \"associato\". \nEt\u00e0 classica.\nAd Atene, cos\u00ec come in altre citt\u00e0 greche, le eterie diventarono una sorta di sodalizio basato sulla comunanza di idee politiche e letterarie, di interessi culturali, religiosi e filosofici. Gli elementi vincolanti dell'eteria erano in genere: un giuramento formale, l'abitudine del simposio, la lettura di opere poetiche, la pederastia come forma di educazione. \nLe eterie sono costituite dalla congregazione di 15- 20 etairoi appartenenti all'aristocrazia, da esse sono escluse le donne, che si riuniscono invece nel t\u00ecaso. I compagni, legati da vincoli saldissimi e da giuramento, sono vicini per et\u00e0, hanno analogo stile di vita, sono accomunati da una stessa formazione di tipo culturale, da interessi comuni e ideali etico-politici affini e sulla base della coincidenza di tali scopi e ideali progettano azioni politiche comuni e dividono le spese intraprese. Proprio per il loro carattere strettamente connesso alla politica attiva le varie eterie si contrappongono infine l'una all'altra dando vita ad un forte antagonismo.\nEt\u00e0 bizantina.\nSuccessivamente la denotativit\u00e0 di tale parola mut\u00f2 e si ampli\u00f2, giungendo a significare, nel medioevo bizantino, un'unit\u00e0 di mercenari stranieri il cui comandante era denominato eteriarca, che dal IX secolo divenne la guardia personale del basil\u00e8us.\nGuerra d'indipendenza greca.\nIl termine fu utilizzato da alcuni patrioti greci (tra cui Athanasios Tsakalov, Emmanuel X\u00e1nthos, Nikolaos Skoufas e Alexandros Ypsilantis) per denominare la \"Filik\u00ed Eter\u00eda\", una societ\u00e0 segreta da loro istituita a Vienna, verso la fine del settecento, e ricostituita nel 1814, il cui fine era la liberazione della Grecia dall'impero ottomano."}
{"id": "637978", "revid": "2149408", "url": "https://it.wikipedia.org/wiki?curid=637978", "title": "F3 giapponese", "text": "L'All-Japan Formula Three Championship ovvero il campionato di F3 giapponese (\"Zen'nihon F3 Senshuken\") \u00e8 uno dei principali campionati della categoria Formula 3. Al vincitore la FIA attribuisce 10 punti validi per la Superlicenza. Nel 2020 viene sostituito dal Campionato FIA di Formula 3 regionale giapponese\nLa storia.\nIl primo campionato di F3 che si svolse in Giappone fu organizzato dalla \"Nippon Formula 3 Association\" nel 1979, e venne vinto da Toshio Suzuki. Nel 1981, divenne un vero e proprio campionato nazionale, organizzato dalla Japan Automobile Federation (JAF).\nDa sempre tradizionale serbatoio di talenti per la massima categoria giapponese, la Formula Nippon, il campionato giapponese di Formula 3 negli anni '90 si \u00e8 sviluppato a livello internazionale, annoverando tra i suoi vincitori anche futuri piloti di Formula 1 come Pedro de la Rosa e il plurivincitore della 24 ore di Le Mans, il danese Tom Kristensen. Negli ultimi anni per\u00f2, la categoria soffre la scarsa numerosit\u00e0 delle vetture al via di ogni evento (nel 2006 non si sono mai superate le 14 vetture), poich\u00e9 la categoria risente dell'istituzione del campionato asiatico di Formula 3 e dell'isolamento del mondo automobilistico agonistico giapponese. Nel 2006 comunque la vittoria fu appannaggio dell'attuale pilota di F1 Adrian Sutil."}
{"id": "637980", "revid": "124836821", "url": "https://it.wikipedia.org/wiki?curid=637980", "title": "Compianto sul Cristo morto", "text": "Il Compianto sul Cristo morto \u00e8 un soggetto dell'arte sacra cristiana, divenuto popolare a partire dal XIV secolo e soprattutto nel Rinascimento. In esso viene rappresentato Ges\u00f9 dopo la sua deposizione dalla croce, circondato da vari personaggi che ne piangono la morte.\nNel racconto della \"Passione di Cristo\" la scena del \"Compianto\" si colloca tra la \"Deposizione dalla Croce\" e la \"Deposizione nel Sepolcro\".\nI personaggi sono quelli che, secondo i Vangeli, assistettero alla morte di Ges\u00f9 in croce e si occuparono della sua sepoltura: Maria, l'apostolo Giovanni, la Maddalena e le pie donne, Giuseppe d'Arimatea e Nicodemo.\nNel campo della pittura un esempio precoce e notevolissimo di \"Compianto\" \u00e8 quello realizzato da Giotto nel ciclo di affreschi della Cappella degli Scrovegni a Padova.\nNel campo della scultura il termine \"Compianto\" identifica un gruppo di statue, di grandezza naturale, con il corpo del Cristo disteso a terra, ormai segnato dal \"rigor mortis\" collocato al centro della scena e le figure degli astanti disposte in semicerchio attorno ad esso in modo da ottenere un evidente effetto teatrale, e favorire cos\u00ec la immedesimazione dei fedeli nel tragico evento. \nCompianti molto noti, caratterizzati da forte drammaticit\u00e0 e intensit\u00e0 espressiva, sono il gruppo in terracotta di Niccol\u00f2 dell'Arca (1460-1490 circa), che si trova nella chiesa di Santa Maria della Vita a Bologna ed il \"Compianto sul Cristo morto\" del Mazzoni (1492) presso la Chiesa di Sant'Anna dei Lombardi a Napoli.\nUn soggetto affine al Compianto \u00e8 la Piet\u00e0: in essa Ges\u00f9 morto \u00e8 rappresentato tra le braccia di Maria, o talvolta di angeli o altri personaggi.\nVoci correlate.\nIl compianto su Cristo morto \u00e8 stato fatto nel 1303-05 a Padova nella Cappella degli Scrovegni ed \u00e8 un affresco di Giotto.\n Giotto decor\u00f2 per gli Scrovegni, la cappella da essi fatta costruire tra il 1303 e il 1305 con le Storie di Maria e le Storie di Ges\u00f9, ciclo di affreschi considerato fra i capolavori assoluti dell\u2019arte medievale.\nTra gli affreschi il Compianto sul Cristo morto \u00e8 la scena in cui Giotto esprime in modo pi\u00f9 evidente il dramma, come mai nessuno prima di lui nel Medioevo.\nColpisce la sintesi delle forme, i grandiosi volumi, dipinti con energia, e che servono a definirne le masse, la misura dei gesti. Ogni figura ha una propria e distinta posizione, una personale postura, un gesto proprio di cura per il morto o di desolazione per il dolore. Ne nasce l\u2019immagine di un dramma corale, unanime, universale."}
{"id": "637981", "revid": "146092", "url": "https://it.wikipedia.org/wiki?curid=637981", "title": "Chiesa di San Pietro Martire (Napoli)", "text": "La chiesa di San Pietro Martire \u00e8 un luogo di culto cattolico monumentale di Napoli; \u00e8, per antonomasia, la Cappella dell'Universit\u00e0 di Napoli Federico II (ma attualmente lo \u00e8 la chiesa di San Giorgio dei Genovesi in Via Medina). Confina con l'omonimo chiostro, oggi sede della facolt\u00e0 di Lettere e Filosofia della medesima universit\u00e0.\nStoria.\nL'edificio venne fondato nel 1294 dagli Angioini e donato, dopo il completamento, ai Domenicani.\nUn primo restauro si ebbe nel 1343 e nel 1347 Giovanni Capano realizz\u00f2 il portale marmoreo; negli anni 1423 e 1456 la chiesa venne restaurata nuovamente in stile rinascimentale a causa di un incendio (1423) e di un terremoto (1456).\nDopo circa un secolo fu avviata la costruzione del chiostro e nel 1607 il frate-architetto domenicano Giuseppe Nuvolo restaur\u00f2 un'ennesima volta il complesso con la creazione della cupola (1609) ad embrici maiolicati.\nTra il 1632 ed il 1633, sotto la direzione degli ingegneri Pietro De Marino e Natale Longo, furono realizzati l'attuale portale marmoreo e lo spazio antistante. A Natale Longo si deve il primitivo progetto del campanile, che invece venne realizzato, nel 1655, da Francesco Antonio Picchiatti, quest'ultimo attivo nel cantiere dopo l'estromissione dei due ingegneri.\nUn secolo dopo, cio\u00e8 nel 1755, fu aperta una nuova sessione di cantieri seguiti dal noto Giuseppe Astarita, mentre agli stucchi lavor\u00f2 Giuseppe Scarola.\nNel XIX secolo si registr\u00f2 la soppressione del monastero con riconversione in fabbrica di tabacchi ed infine in sede dell Facolt\u00e0 di Lettere e Filosofia dell'Universit\u00e0 degli Studi di Napoli Federico II.\nNel 1943 il complesso monastico fu danneggiato a causa dei bombardamenti, ma nel 1953 fu restaurato dall'ingegnere Luigi Cosenza e un ulteriore restauro avvenne tra il 1978 e il 1983 sotto la direzione dell'ingegnere De Stefano, che riport\u00f2 alla luce il primitivo impianto rinascimentale.\nNel 2021 giunge al termine un lungo intervento di restauro, finanziato da fondi europei nell'ambito del \"Progetto Unesco per il Centro Storico di Napoli\".\nDescrizione.\nLa facciata, che si apre sull'antistante slargo progettato nel Seicento, presenta partizione su due registri: il primo \u00e8 racchiuso da un ordine di lesene composite, mentre al centro c'\u00e8 il portale marmoreo che sostituisce quello del XIV secolo; il registro superiore, al cui centro s'apre il finestrone polilobato, \u00e8 ornato con una decorazione in stucco del XVIII secolo.\nL'interno, a croce latina con sette cappelle per lato, \u00e8 caratterizzato da stucchi settecenteschi che celano la struttura quattrocentesca. La decorazione settecentesca presenta elaborate composizioni di stampo barocco. Notevoli sono l'altare e la cona, entrambi realizzate da Salomone Rapi, mentre la balaustra \u00e8 del Lazzari, autore di una decorazione marmorea in una cappella. Qui sono conservate opere di Jacopo della Pila, Fabrizio Santafede, Giovanni Bernardino Azzolino, Girolamo Imparato, Andrea Falcone, Francesco Solimena, Salvatore Pace, Giuseppe Marullo, Antonio Sarnelli, Girolamo Cenatiempo, Giacomo del P\u00f2, Carlo Mercurio, Bartolom\u00e9 Ord\u00f3\u00f1ez, Giovanni da Nola, Giovanni e Pacio Bertini. Nell'abside si osservano tele ed affreschi di Giacinto Diano e Sebastiano Conca."}
{"id": "637991", "revid": "729019", "url": "https://it.wikipedia.org/wiki?curid=637991", "title": "Perforazione gastrointestinale", "text": "Con il termine perforazione gastrointestinale si indica una gravissima complicazione di alcune malattie dell'apparato digerente caratterizzata dalla presenza di un foro che attraversa a tutto spessore la parete di un viscere mettendo in comunicazione l'interno del lume con la cavit\u00e0 addominale o con un altro organo. La perforazione \u00e8 conseguenza della necrosi di aree circoscritte a sua volta legata a fenomeni infiammatori e ischemici.\nQuadri anatomopatologici.\nL'infiammazione, in generale, rappresenta la risposta dell'organismo agli eventi morbosi e assume forme e significati diversi. Nel caso specifico dei visceri addominali cavi (quindi a rischio di rottura) l'infiammazione comporta la formazione di aderenze tra il segmento colpito e gli organi vicini fissi o mobili che siano. In quest'ultimo caso sono le anse intestinali o l'epiploon, appunto perch\u00e9 organi mobili, ad \"accorrere\" verso il tratto infiammato aderendovi.\nSi forma in tal modo una sorta di barriera che circondando il segmento malato lo \"isola\" dalla cavit\u00e0 peritoneale. Ecco allora che se interviene una perforazione resta circoscritta, al di dentro di questa barriera, rimane come si dice \"coperta\". Il versamento del contenuto intestinale settico non ha possibilit\u00e0 di raggiungere la cavit\u00e0 peritoneale ma rimane chiuso in una sacca formatasi tra le aderenze. La conseguenza importante \u00e8 che al versamento coperto seguir\u00e0 non una gravissima peritonite generalizzata, ma una peritonite circoscritta, saccata. In altre circostanze le aderenze intervengono tra organo malato e organi contigui fissi, anche quelli parenchimatosi. In questi casi la perforazione avviene direttamente nel parenchima. \u00c8 il caso della ulcera duodenale terebrante nel pancreas.\nLa perforazione \"complica\" diverse malattie ed interessa tutti gli organi dell'apparato digerente:\nLa perforazione ha inevitabilmente conseguenze drammatiche nel senso che determina gravi peritoniti, anche se saccate, o mediastiniti (perforazione dell'esofago toracico) e richiede un intervento chirurgico urgente.\nL'intervento chirurgico \u00e8 quasi sempre richiesto in forma di laparotomia esplorativa e chiusura della perforazione con lavaggio peritoneale. Occasionalmente possono essere gestiti per via laparoscopica."}
{"id": "637992", "revid": "767487", "url": "https://it.wikipedia.org/wiki?curid=637992", "title": "Theo J\u00f6rgensmann", "text": "\u00c8 ritenuto uno fra i pi\u00f9 importanti clarinettisti del free jazz.\nBiografia.\nJ\u00f6rgensmann lavorato con artisti provenienti da diverse concezioni musicali e molto tipico di lui. Per esempio, ha suonato con John Carter, Perry Robinson, Barre Phillips, Kenny Wheeler, Gianluigi Trovesi, Kent Carter, Andrea Centazzo, Bobo Stenson, Carlo Actis Dato, Vincenz Chancey, Lee Konitz ed altri. \nJ\u00f6rgensmann \u00e8 stato particolarmente critico negli Stati Uniti profondo. La miscelazione elementi di jazz, dalla musica classica alla musica contemporanea e etnica stili, senza essere limitato a suo modo.\nDal 2008 J\u00f6rgensmann suona in Trio Hot con Albrecht Maurer e Peter Jacquemyn."}
{"id": "637996", "revid": "287204", "url": "https://it.wikipedia.org/wiki?curid=637996", "title": "Fussen", "text": ""}
{"id": "638006", "revid": "729019", "url": "https://it.wikipedia.org/wiki?curid=638006", "title": "Sojuz TM-7", "text": "Sojuz TM-7 \u00e8 la denominazione di una missione della navicella spaziale Sojuz T verso la stazione spaziale sovietica Mir. Si tratt\u00f2 del settimo volo di una navicella Sojuz verso la predetta stazione spaziale nonch\u00e9 dell'ottantatreesimo volo nell'ambito del programma Sojuz sovietico.\nMissione.\nIl lancio venne effettuato il 26 novembre 1988 dal cosmodromo di Baikonur. Originariamente il lancio era programmato per il 21 novembre, ma venne spostato onde consentire al presidente francese Fran\u00e7ois Mitterrand di poter assistere direttamente a questo spettacolo. Durante il soggiorno a bordo della Mir, i due cosmonauti Chr\u00e9tien e Volkov eseguirono una passeggiata nello spazio, che dur\u00f2 ben 5 ore e 57 minuti. Venne effettuata per il montaggio di un'impalcatura per 5 esperimenti del tipo \u00c9chantillon, destinati, fra l'altro per il programma Hermes dell'ESA. Inoltre venne montato un esperimento del tipo \"ERA\". Chr\u00e9tien ritorner\u00e0 a terra a bordo della Sojuz TM-6 il 21 dicembre 1988 venendo sostituito a bordo della Mir dal cosmonauta Polyacov che aveva raggiunto la stazione spaziale a bordo della predetta navicella Sojuz TM-6. L'atterraggio della Sojuz TM-7 avvenne nella steppa del Kazakistan il 27 aprile 1989 dopo ben 2.450 orbite terrestri. La navicella era dunque rimasta in volo per 151 giorni, 11 ore, 8 minuti e 24 secondi.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "638007", "revid": "29727", "url": "https://it.wikipedia.org/wiki?curid=638007", "title": "Diavolo Tasmaniano", "text": ""}
{"id": "638008", "revid": "287204", "url": "https://it.wikipedia.org/wiki?curid=638008", "title": "Lingua Greca", "text": ""}
{"id": "638019", "revid": "339392", "url": "https://it.wikipedia.org/wiki?curid=638019", "title": "Via Sacra Longobardorum", "text": ""}
{"id": "638021", "revid": "2014155", "url": "https://it.wikipedia.org/wiki?curid=638021", "title": "Filippa di Hainaut", "text": "Egli fu di parola, e i due si sposarono dapprima per procura, quando egli mand\u00f2 il vescovo di Coventry a Valenciennes perch\u00e9 \"lui potesse sposarla nel suo nome\" nell'ottobre 1327. Il matrimonio vero e proprio avvenne nella Cattedrale di York il 24 gennaio 1328, pochi mesi dopo l'ascesa al trono di Edoardo, mentre in agosto provvide a fissarne l'ammontare della dote. Quando Edoardo si trov\u00f2 lontano dall'Inghilterra Filippa ag\u00ec pi\u00f9 volte come reggente e altrettante volte lo accompagn\u00f2 nelle sue spedizioni all'estero in Scozia, Francia o nelle Fiandre. \nFilippa fu anche amata dal popolo inglese per la propria gentilezza e compassione che mostr\u00f2 nel 1347 quando convinse il marito a risparmiare la vita dei Borghesi di Calais. Il pi\u00f9 vecchio dei suoi quattordici figli fu Edoardo il Principe Nero che divenne noto per le proprie capacit\u00e0 in campo militare. Filippa mor\u00ec all'et\u00e0 di cinquantacinque anni per le conseguenze dell'idropisia che l'affliggeva. Il The Queen's College di Oxford deve il suo nome a lei.\nLa famiglia natia.\nFilippa, nata a Valenciennes, era figlia di Guglielmo I, conte di Hainaut e di Giovanna di Valois, pronipote di Luigi IX, il Santo, nipote di Filippo IV, \"il Bello\", sorella del re di Francia Filippo VI di Valois. \nFilippa era la quarta di otto fra fratelli e sorelle e la seconda di quattro femmine, sua sorella maggiore Margherita II di Hainaut spos\u00f2 Ludovico il Bavaro nel 1324 e nel 1345 divenne \"suo jure\" Contessa dell'Hainaut dopo la morte del loro fratello Guglielmo II di Hainaut che era morto in guerra senza lasciare eredi. Guglielmo aveva avuto possedimenti non solo nella contea nativa, ma anche nella Zelanda oltre ad avere la . \nQuesti possedimenti passarono a Margaret a seguito di un accordo fra Filippa e le altre sorelle. Quando lei ed Edoardo erano gi\u00e0 sposati da tempo, fra il 1364 e il 1365 egli chiese che tali domini tornassero alla moglie, poich\u00e9 Margaret era morta, senza per\u00f2 avere successo poich\u00e9 il diritto ereditario locale dava la precedenza ai maschi, nello specifico al figlio di Margaret Guglielmo I di Baviera.\nIl fidanzamento.\nEdoardo II d'Inghilterra aveva deciso che un'alleanza con le Fiandre sarebbe stata un beneficio per l'Inghilterra e a questo proposito sped\u00ec il vescovo Walter de Stapledon (1\u00ba febbraio 1261-15 ottobre 1326) da Exeter al Continente in qualit\u00e0 di ambasciatore. Il suo scopo era quello di vedere le figlie del conte di Hainaut e scoprire quale di esse sarebbe stata una sposa papabile per il principe ed erede Edoardo. Filippa allora aveva solo otto anni, ma ben impression\u00f2 il prelato che descrisse in termini positivi la ragazzina lodando il suoi capelli scuri, gli occhi, altrettanto scuri, il naso piccolo, le labbra leggermente piene, i denti, bench\u00e9 non fossero del tutto bianchi, l'incarnato scuro, il collo sottile e delle forme che promettevano di diventare attraenti. \nQuattro anni dopo Edoardo e Filippa vennero ufficialmente fidanzati quando la regina Isabella di Francia si rec\u00f2 nell'Hainaut per cercare l'aiuto del conte Guglielmo per deporre suo marito nell'estate 1326. Fu deciso che il fidanzamento sarebbe avvenuto in cambio dell'aiuto di Guglielmo, perch\u00e9 le loro nozze potessero avere luogo fu necessaria una dispensa papale dal momento che erano secondi cugini (perch\u00e9 entrambi discendenvano per parte di madre da Filippo III di Francia]) e Papa Giovanni XXII gliela sped\u00ec da Avignone nel settembre 1327. Filippa si rec\u00f2 quindi in Inghilterra insieme al proprio seguito nel dicembre di quell'anno scortata dallo zio Jean de Beaumont (1288-11 marzo 1356) raggiungendo Londra per l'antivigilia di Natale.\nIl lungo matrimonio.\nSi spos\u00f2 con Edoardo nella Cattedrale di York, il 24 gennaio 1328 e undici mesi dopo la sua ascesa al trono d'Inghilterra, diversamente dai suoi predecessori, ella si fece amare dal popolo inglese e non riemp\u00ec la corte inglese di cortigiani provenienti dal suo paese d'origine. Per quanto Edoardo fosse sul trono chi governava effettivamente il paese erano sua madre ed il suo amante Ruggero Mortimer, I conte di March anche in virt\u00f9 del fatto che Edoardo era soltanto sedicenne. \nPoco dopo le nozze Filippa e il marito si ritirarono a vivere al Palazzo di Woodstock nell'Oxfordshire e giacch\u00e9 sua suocera non intendeva rinunciare al proprio titolo la sua incoronazione fu posticipata di un paio d'anni. Solo il 4 marzo 1330 Filippa ricevette finalmente la corona all'Abbazia di Westminster quando era incinta di sei mesi e, infatti, pochi mesi dopo nacque il suo primogenito Edoardo, pochi giorni prima del suo sedicesimo compleanno.\nNell'ottobre dello stesso anno Edoardo reclam\u00f2 il proprio ruolo di re, mettendo in atto un colpo di Stato volto a deporre la madre ed il suo amante; entrambi vennero arrestati e Mortimer venne fatto giustiziare poco dopo, mentre Isabella fu mandata in esilio presso il Castello di Rising nel Norfolk rimanendovi per il resto della vita (morir\u00e0 il 22 agosto 1358)\nFilippa fu al fianco di Edoardo nelle sue spedizioni nel Regno di Scozia nel 1333 e in Fiandra nel periodo 1338/40), dove si guadagn\u00f2 l'ammirazione di tutta Europa per la sua gentilezza e presso il marito per salvare la vita dei Borghesi di Calais (1346) che Edoardo aveva deciso di giustiziare come esempio per la cittadinanza.\nAg\u00ec come reggente in diverse occasioni in cui il sovrano era sul continente esercitando su di lui una certa influenza che lo spinse ad interessarsi maggiormente allo sviluppo del commercio nazionale. Filippa fu anche la mecenate dello storico francese Jean Froissart.\nLa morte.\nGli anni portarono ad un appensatimento della figura di Filippa facendola divenire piuttosto paffuta e d'aspetto matronale, d'altrocanto ella aveva partorito quattordici figli e nove di loro erano sopravvissuti fino all'et\u00e0 adulta.\nFilippa mor\u00ec di idropisia nel Castello di Windsor il 15 agosto 1369 all'et\u00e0 di cinquantacinque anni, e fu sepolta nella Abbazia di Westminster soltanto sei mesi dopo il 29 gennaio 1370. La sua tomba \u00e8 posta sul lato sud della cappella di Edoardo il Confessore ed \u00e8 contrassegnata da una sua effigie in alabastro.\nIl The Queen's College di Oxford deriva il suo nome da lei. Esso fu fondato da uno dei suoi cappellani, Roberto de Eglesfield, in suo onore.\nDiscendenza.\nFilippa ed Edoardo ebbero quattordici figli, nove dei quali raggiunsero la maggiore et\u00e0, e tra cinque maschi la cui rivalit\u00e0 port\u00f2 allo scatenarsi del conflitto civile noto come Guerra delle due rose. I loro figli furono:\nQuattro figlie raggiunsero la maggiore et\u00e0 e furono:\nAltri invece morirono in tenera et\u00e0:\nentrambi morirono, insieme alla sorella Jane, vittime dell'epidemia di Peste nera"}
{"id": "638023", "revid": "339392", "url": "https://it.wikipedia.org/wiki?curid=638023", "title": "Via Sacra dei Longobardi", "text": ""}
{"id": "638032", "revid": "767487", "url": "https://it.wikipedia.org/wiki?curid=638032", "title": "George Edward Pelham Box", "text": "Biografia.\nBox studi\u00f2 originariamente da chimico, e lavor\u00f2 su esperimenti biochimici sull'effetto dei gas velenosi in piccoli animali per l'esercito inglese durante la seconda guerra mondiale. \nEbbe bisogno di strumenti statistici per analizzare i risultati dei suoi esperimenti, ma non riusc\u00ec a trovare uno statistico che gli poteva fare da guida cos\u00ec utilizz\u00f2 da solo le statistiche disponibili sui libri. \nDopo la guerra, si inscrisse al College Universitario di Londra e ottenne la laurea in matematica e statistica, prese poi il dottorato nel 1953.\nDal 1948 al 1956, Box lavor\u00f2 come statistico per l'Imperial Chemical Industries (ICI). Mentre era all'ICI, prese un anno sabbatico per divenire professore visitatore all'Universit\u00e0 della Carolina del Nord a Chapel Hill. Pi\u00f9 tardi fu all'Universit\u00e0 di Princeton, dove fu direttore del gruppo di ricerca e statistica. Nel 1960 Box si trasfer\u00ec all'Universit\u00e0 del Wisconsin-Madison per creare il dipartimento di statistica. Divenne presidente dell'Istituto di matematica e statistica e fu onorato, nel 1980, del titolo di \"vilas professore ricercatore di statistica\" (la pi\u00f9 alta onorificenza per un membro dell'universit\u00e0, e divenne professore emerito nel 1992. \nBox fu anche nominato fellow della Royal Society per i suoi meriti nella teoria e metodo statistico pi\u00f9 tardi, nel 1984, con Bill Hunter fond\u00f2 un centro per il miglioramento della qualit\u00e0 e produttivit\u00e0 dei processi. Nel 1972 gli \u00e8 stato assegnato il Premio Samuel S. Wilks.\nDurante la sua carriera, George Box, ha scritto numerose ricerche e pubblicato molti libri. Uno dei pi\u00f9 importanti contributi nel disegno degli esperimenti \u00e8 il suo libro: \"Statistiche per esperimenti\". Nell'analisi delle serie storiche i suoi pi\u00f9 importanti contributi sono relativi al libro del 1970 intitolato \"Time Series Analysis: Forecasting and Control\". Nella teoria bayesiana i suoi maggiori contributi sono del 1973 nell'opera \"Bayesian Inference in Statistical Analysis\". Oggi, il suo nome \u00e8 associato a importanti risultati in statistica come il metodo Box-Jenkins, la trasformazione di Box-Muller, la trasformazione di Box-Cox, e il disegno di Box-Behnken.\nBox \u00e9 famoso per la sua affermazione \"tutti i modelli sono sbagliati, ma alcuni sono utili\".\nBox spos\u00f2 Joan Fisher, seconda delle cinque figlie di Ronald Fisher."}
{"id": "638034", "revid": "71155", "url": "https://it.wikipedia.org/wiki?curid=638034", "title": "Psiup", "text": ""}
{"id": "638036", "revid": "834", "url": "https://it.wikipedia.org/wiki?curid=638036", "title": "Ile de R\u00e9", "text": ""}
{"id": "638037", "revid": "765341", "url": "https://it.wikipedia.org/wiki?curid=638037", "title": "Lotofagi", "text": "I Lotofagi (in greco antico \u039b\u03c9\u03c4\u03bf\u03c6\u03ac\u03b3\u03bf\u03b9 \"lotoph\u00e1goi\", da \u03bb\u03c9\u03c4\u03cc\u03c2 \"lot\u00f3s\" \"loto, frutto del Nordafrica\" e \u03c6\u03b1\u03b3\u03b5\u1fd6\u03bd \"phage\u00een\" \"mangiare\") sono un popolo mitico presente nell'\"Odissea\". Il loro paese dovrebbe andar ricercato sulle coste della Cirenaica. Una tradizione \u2014 sostenuta e amplificata dall'industria del turismo \u2014 individua in Djerba, nel sud tunisino, l'\"isola dei Lotofagi\". Diverse carte nautiche antiche riportano l'isola col nome di \"Lotophagitis\".\nNel IX libro dell'Odissea (vv. 82-102), si narra come Ulisse approdasse presso questo popolo dopo nove giorni di tempesta, che colse lui e i suoi uomini presso Capo Malea, spingendoli oltre l'isola di Citera. I Lotofagi accolsero bene i compagni di Ulisse e offrirono loro il dolce frutto del loto, unico loro alimento che per\u00f2 aveva la caratteristica di far perdere la memoria (oblio), per cui Ulisse dovette imbarcare i compagni a forza e prendere subito il largo per evitare che tutto l'equipaggio, cibandosi di loto, dimenticasse la patria e volesse fermarsi in quella terra (nell'Odissea si dice fosse su un'isola). \nOltre all'\"Odissea\", Erodoto \u00e8 la seconda fonte importante sui Lotofagi. \nSecondo Erodoto i Lotofagi abitano il promontorio davanti al paese di Gindani. \nVivono del frutto del loto grande all'incirca quanto quello del lentisco, ma per dolcezza assai simile al frutto della palma. \nDa tale frutto i lotofagi ricavano anche un vino inebriante.\nLa localizzazione dei lotofagi ha sempre creato pareri discordi ed \u00e8 stata oggetto di ricerca non solo per i geografi, ma anche per i botanici. \nAlcuni pensano che i lotofagi omerici siano frutto di fantasia, altri un popolo di origine africana probabilmente tunisino.\nNelle \"Storie\" di Erodoto, il loto descritto differisce da quello egiziano che spuntava in occasione delle inondazioni del Nilo.\nEsso era distinto in due specie:\nIl loto del IV libro di Erodoto corrisponde alle caratteristiche dello \"Ziziphus Vulgaris\", ovvero l\u2019albero di Giuggiolo, spinoso, le cui bacche essendo presenti in abbondanza tra la Sirte e il lago Tritone, rappresentavano il cibo base di alcune trib\u00f9 del Nord Africa. \nVa detto che Erodoto non fa alcun cenno agli effetti oblianti di cui parla Omero. \nParla per\u00f2 di un vino ricavato dal frutto, di sapore dolcissimo. Esso andava consumato nell'arco di due o tre giorni.\nCultura Moderna\nNel libro di Rick Riordan \"Percy Jackson e il mare dei mostri\" Percy e il suo fratello ciclope Tyson li combattono nei primi capitoli del volume.\nFonti.\nFonti secondarie"}
{"id": "638038", "revid": "767487", "url": "https://it.wikipedia.org/wiki?curid=638038", "title": "La Catena della Solidariet\u00e0", "text": "La Catena della Solidariet\u00e0 \u00e8 una fondazione senza scopo di lucro dei mezzi di comunicazione svizzeri, principalmente della Societ\u00e0 Svizzera di Radiotelevisione SRG SSR per la raccolta di fondi a scopi umanitari.\nStoria.\nLa Catena della Solidariet\u00e0 (in francese \"Cha\u00eene du Bonheur\", in tedesco \"Gl\u00fcckskette\", in inglese \"Swiss Solidarity\") era all'origine una trasmissione radiofonica della Svizzera romanda, che raccoglieva donazioni a favore delle vittime di catastrofi naturali o di guerre. Venne creata nel 1946, quando l'Europa era segnata dalla Seconda guerra mondiale, dai giornalisti radiofonici Roger Nordmann e Paul Valloton e dall'animatore Jack Rollan. Dal 1983 ha assunto la forma giuridica di una fondazione.\nProgetti.\nLa Catena \u00e8 una fondazione senza scopo di lucro dei mezzi di comunicazione svizzeri, principalmente della Societ\u00e0 Svizzera di Radiotelevisione SRG SSR per la raccolta di fondi a scopi umanitari. Essa stessa non \u00e8 un'organizzazione umanitaria, ma lavora attualmente (2012) con 25 organizzazioni umanitarie svizzere. La Catena della Solidariet\u00e0 raccoglie fondi, finanzia fino all'80% dell'investimento totale i progetti approvati e ne controlla la realizzazione. La Catena informa poi l'opinione pubblica sull'utilizzazione delle donazioni. Durante la realizzazione dei progetti, la Catena della Solidariet\u00e0 \u00e8 responsabile nei confronti dei donatori.\nFra i progetti rientrano sia gli aiuti d'urgenza sia gli investimenti a lungo termine per la sistemazione definitiva e la ricostruzione. Per gli aiuti urgenti si procede in modo rapido e senza pastoie burocratiche. Per contro, l'accettazione dei progetti e il controllo della loro esecuzione richiedono l'intervento di speciali commissioni di analisi.\nCollette.\nLe donazioni sono essenzialmente dedicate alle vittime di catastrofi naturali e di guerre sia in Svizzera sia all'estero. Durante le giornate di colletta, le emittenti della SRG SSR id\u00e9e suisse, sostenute da altri media, informano il pubblico e lo invitano a fare donazioni. La raccolta di fondi in occasione dello tsunami di fine 2004 in Asia si \u00e8 fissata a 227 milioni di franchi svizzeri: di gran lunga il record assoluto nella storia della Catena.\nRiconoscimenti.\nLa Catena della Solidariet\u00e0, in segno di riconoscimento per il suo lavoro, ha ottenuto il Premio Internazionale dei Diritti dell'Uomo 2000."}
{"id": "638041", "revid": "767487", "url": "https://it.wikipedia.org/wiki?curid=638041", "title": "Questo e quello", "text": "Questo e quello \u00e8 un film del 1983 diretto da Sergio Corbucci con Renato Pozzetto e Nino Manfredi.\nTrama.\nLa pellicola \u00e8 suddivisa in due episodi.\nGiulio Scacchi \u00e8 un disegnatore di fumetti che ha fatto dell'eccesso la propria regola di vita. Abile architetto di trame orrorifiche e splatter, vive circondato da una bizzarra corte dei miracoli di freak: musicisti punk e sperimentali, artisti di ogni genere, santoni e praticanti di ogni disciplina alternativa, che mantiene coi suoi lauti guadagni.\nCaduto in una crisi creativa, trova il riscatto dal fortuito incontro con una ragazza, per incontrare i favori della quale cambia totalmente aspetto e abitudini, fino a trasformarsi in un impeccabile gentiluomo dal look retr\u00f2.\nConquistata la sua nuova fiamma, viene spinto dalla ragazza a celebrare il loro amore con una nuova opera, al termine della quale lei gli si conceder\u00e0. A Giulio tocca per\u00f2 una grande delusione, quando scopre che la ragazza \u00e8 solo una \"professionista\" ingaggiata dal suo editore per ravvivare il suo estro.\nSandro Cipollini \u00e8 uno scrittore sessantenne e celibe alla ricerca dell'ispirazione e sta per concludere un romanzo ambientato alle terme di Montecatini. Proprio alle terme incontra per caso l'ex amante Dora che non vedeva da 15 anni, e che lo invita la sera a cena.\nAlla cena, Sandro rivede Daniela, la figlia di lei, una ragazza ventenne molto introversa e in perenne lite con la madre. L'incontro con Sandro eccita i sensi della giovane adolescente, mentre per lo scrittore sar\u00e0 come un ritorno alla giovinezza.\nDistribuzione.\nIl film \u00e8 stato distribuito nei cinema italiani il 23 dicembre 1983 ed \u00e8 andato in onda in prima visione TV su Italia 1 il 2 maggio 1985.\nAltre informazioni.\nSia Pozzetto sia Manfredi recitano in entrambi gli episodi. Nel primo, con Pozzetto protagonista, Manfredi esegue un cameo interpretando il dottore; in quello con Manfredi protagonista, Pozzetto interpreta il fidanzato della ragazza.\nLa canzone con cui Gregory invita Daniela a concedersi, \"Non restare a dormir sola\", \u00e8 in realt\u00e0 un brano cantato da Dario Fo nel 1965, con la collaborazione di Fiorenzo Carpi, all'interno della commedia \"La colpa \u00e8 sempre del diavolo\"; il pezzo sarebbe poi stato inserito nel secondo volume dell'LP \"Le canzoni di Dario Fo\" (1977).\nAl termine dello stesso sketch interpretato da Manfredi, quest'ultimo riprende una canzone dei titoli di coda, \"Che bello sta' con te\", cantata dallo stesso Manfredi e incisa nello stesso anno (1983).\nLa battuta di Paolo Panelli al convegno dei medici nel secondo episodio\", \u00abNon \u00e8 ver che sia la morte il peggior di tutti i mali, le acque oligominerali sono un male assai peggior!\u00bb\", \u00e8 stata ripresa da Nino Manfredi nel film \"Grandi magazzini\" del 1986.\nIl film \u00e8 stato girato a Palermo e a Montecatini Terme."}
{"id": "638044", "revid": "15756", "url": "https://it.wikipedia.org/wiki?curid=638044", "title": "Rossano (Corigliano-Rossano)", "text": "Rossano (: ), impropriamente chiamata anche \"Rossano Calabro\" per distinguerla da Rossano Veneto, \u00e8 una frazione di abitanti, attualmente parte del comune di Corigliano-Rossano, in provincia di Cosenza, in Calabria. La citt\u00e0 \u00e8 detta anche \"La Bizantina\" e \"Citt\u00e0 del Codex\", in omaggio al Codice Purpureo, uno degli evangeliari pi\u00f9 antichi al mondo, custodito presso il Museo diocesano e del Codex e inserito nella lista dei beni del patrimonio UNESCO nella categoria \"Memoria del mondo\".\nIl 22 ottobre 2017, tramite referendum, ha avuto inizio il processo di fusione con il vicino comune di Corigliano Calabro, che \u00e8 culminato il 31 marzo 2018 nell'istituzione del nuovo comune di Corigliano-Rossano.\nGeografia fisica.\nTerritorio.\nLa citt\u00e0 di Rossano si trova nella fascia orientale della piana di Sibari tra la Sila e la costa ionica. Il territorio comprende anche parte delle alture che precedono la Sila e il comune faceva parte della Comunit\u00e0 montana Sila Greca e ne ospitava la sede.\nIl territorio comprende terreni di diversa origine geologica, con caratteristiche differenti (rocce, argille, sabbie), alle quali corrispondono diversi tipi di flora. Dal punto di vista paesaggistico dominano le culture arboree (oliveti, agrumeti e frutteti). In zone prossime alla costa sono inoltre presenti pinete. Esistono nel territorio due alberi di quercia monumentali (una farnia e una \"Quercus virgiliana\").\nOrigini del nome.\nRossano trae il suo nome dal greco \"rusion\", \u03c1\u03cd\u03c3\u03b9\u03bf\u03bd (\"che salva\") e \"akron\", \u03ac\u03ba\u03c1\u03bf\u03bd (\"promontorio\", \"altura\") da cui derivano le versioni medioevali \"Ruskia\" o \"Ruskian\u00e9\" (\u03a1\u03bf\u03c5\u03c3\u03ba\u03b9\u03b1\u03bd\u03ae) o \"Rusi\u00e0non\" (\u1fec\u03c5\u03c3\u03b9\u03ac\u03bd\u03bf\u03bd in greco bizantino); secondo un'altra ipotesi invece deriverebbe dal nome di famiglia romana alla quale potrebbe essere stato affidato il governo del \"Castrum\" e che avrebbe dato il nome di \"Roscianum\" al centro urbano.\nStoria.\nSi presume sia stato fondato dagli Enotri intorno all'XI secolo a.C., pass\u00f2 sotto il controllo magno-greco (VII-II secolo a.C.) e successivamente divenne l'avamposto romano nel controllo della piana di Sibari e nell'infruttuoso tentativo di conquista dei territori montuosi della Sila, allora occupati dai Bruzi. Nel II secolo l'imperatore Adriano vi costru\u00ec un porto capace di accogliere 300 navi. Tra il 540 e il 1059 Rossano visse una fase di grande splendore sociale, artistico, culturale sotto il dominio dei Bizantini: sede dello stratego, la sua posizione strategica - \"la citt\u00e0 attesta nel volto e nel sito la sua anima e storia. Arroccata su una irregolare prominenza dei primi contrafforti della Sila, alla quale guarda a mezzogiorno, sta su rossastra muraglia di roccia, fasciata e chiusa quasi da un vallo naturale, mentre a nord, rimpetto al golfo ionico, \u00e8 congiunta alla piana marina da costoni precipiti...\" (G. Sapia, Profilo Storico della citt\u00e0, Corigliano, 2001, 11) che ne costituirono una naturale protezione, assieme alla teoria di mura e fortificazioni, da incursioni esterne - la rese appetibile meta di conquista da parte di numerosi invasori (Visigoti nel 412, Longobardi nel 573, Saraceni di Sicilia successivamente) ma non fu mai espugnata.\nA partire dai secoli VI e VII Rossano costitu\u00ec un centro di irradiazione della spiritualit\u00e0 monastica basiliana di tradizione italo greca, di cui si conservano numerose tracce e testimonianze storiche, artistiche e architettoniche. La citt\u00e0 \u00e8 attestata come sede di un'arcidiocesi gi\u00e0 nel X secolo, epoca in cui Rossano costitu\u00ec uno dei centri principali dei possedimenti bizantini in Italia e in cui gli istituti religiosi cittadini formarono uomini di cultura come il futuro antipapa Giovanni FIlagato e Nilo da Rossano.\nNei secoli successivi pass\u00f2 prima sotto il dominio dei Normanni (1059 \u2013 1190) e poi degli Svevi (1190 - 1266) conservandosi citt\u00e0 regia e quindi libera universit\u00e0, fino alla politica di infeudazione seguita dagli Angioini (1266 - 1442), e poi dagli Aragonesi (1442 \u2013 1504) e dagli Spagnoli (1504 - 1714), sotto i quali si registr\u00f2 la repressione di alcune ribellioni popolari contro il sistema feudale e le politiche fiscali.\nLe politiche feudali proseguirono sotto il viceregno austriaco (1714 \u2013 1738) e con i Borbone (1738 \u2013 1860). Ne furono feudatarie le famiglie Ruffo, Marzano, Sforza di Milano, Aldobrandini e per ultimi i Borghese di Roma, per successione di Olimpia Aldobrandini principessa di Rossano, e vi rimasero tali fino alla fine della feudalit\u00e0 (1806 nel Regno di Napoli); Bona Sforza d'Aragona, regina di Polonia e granduchessa di Lituania, dal 1524, in successione di sua madre Isabella, fu anche principessa di Rossano e duchessa di Bari.\nAlla fine del XVIII secolo, Rossano entr\u00f2 a far parte della breve esperienza della Repubblica Napoletana (1799) e durante il decennio francese (1806 - 1815), abolita la feudalit\u00e0, ebbe una crescita politica e sociale, pregiudicata, per\u00f2, dal devastante terremoto del 1836. Gi\u00e0 sotto il decennio divenne capoluogo di distretto (28 comuni) della Calabria citeriore, successivamente sede di sottointendenza, capoluogo di circondario e sede del giusticente; con l'unit\u00e0 fu sede di tribunale 1865, di corte d'assise 1875 e del distretto militare e dal 1894 al 1926 sede di sotto-prefettura. Ancora nella seconda met\u00e0 dell'Ottocento, fu centro di numerosi circoli culturali e produsse vari giornali e periodici; nel 1876 fu inaugurata la ferrovia Jonica e, dopo qualche anno, benefici\u00f2 della prima illuminazione elettrica e delle prime centrali termoelettriche della Calabria.\nNel XX secolo Rossano ha vissuto tutte le vicende che hanno caratterizzato la vita politica e sociale del Mezzogiorno d in definitiva dell'Italia intera: la Resistenza e le lotte di liberazione, l'emigrazione, la ricostruzione della vita civile e democratica e infine l'aspettativa del benessere sociale e materiale.\nA partire dagli anni cinquanta del XX secolo, la citt\u00e0, come altre in Calabria il cui nucleo storico si era sviluppato nell'entroterra in considerazione della salubrit\u00e0 dei luoghi oltre che per i pres\u00ecdi naturali di difesa prosegu\u00ec la sua espansione prevalentemente a valle e in pianura, attraversata dalle maggiori infrastrutture di collegamento ferroviario e stradale.\nL'espansione urbanistica che \u00e8 avvenuta un po' in tutte le direzioni in prossimit\u00e0 dello scalo ferroviario - con la realizzazione di nuovi quartieri densamente abitati, scuole, attrezzature sportive, servizi pubblici e privati - ha sostanzialmente risparmiato da adulterazioni la citt\u00e0 storica.\nMonumenti e luoghi d'interesse.\nOltre ai numerosi palazzi gentilizi disseminati in numerose propriet\u00e0 private, nel centro storico di Rossano \u00e8 possibile visitare:\nNei dintorni invece si trovano:\nSociet\u00e0.\nEvoluzione demografica.\nPopolazione storica (migliaia)\nEconomia.\nGli anni cinquanta hanno coinciso con la crescita demografica, principalmente dovuta all'afflusso dai centri minori circostanti e allo sviluppo dei servizi e delle attivit\u00e0 commerciali, con conseguente boom dell'edilizia. Nel 1977 entra in funzione una centrale termoelettrica, alimentata a olio combustibile e finalmente si riesce a dare lavoro all'intero comprensorio. L'economia locale ruota principalmente intorno all'agricoltura e alla produzione di olio extravergine di oliva (variet\u00e0 \"Dolce di Rossano\"). Altre attivit\u00e0 di una certa rilevanza sono la produzione della liquirizia con la Fabbrica Amarelli, sede anche di un Museo della Liquirizia, la pesca, l'itticoltura, le produzioni lattiero-casearie, la lavorazione del legno, del vetro, delle pelli, del ferro battuto, il restauro di mobili d'arte, il ricamo, l'artigianato e numerose attivit\u00e0 commerciali. Da tempo, inoltre, le amministrazioni susseguitesi puntano a una forte riqualificazione turistica e al potenziamento delle strutture ricettive. Tutt'oggi ha la sua zona industriale S. Irene, dove sono numerose le attivit\u00e0 industriali (cartiera, legnami, ecc).\nSport.\nPallavolo.\nLa pi\u00f9 importante squadra di pallavolo cittadina \u00e8 l'Associazione Pallavolo Rossano che, nel corso della sua attivit\u00e0 sportiva, \u00e8 arrivata a giocare nei campionati nazionali di Serie B1, sia con la compagine maschile sia con quella femminile.\nBasket.\nNel basket, le squadre di maggior rilievo sono il Basket Murialdo e Rossano Pallacanestro, che si occupano principalmente di attivit\u00e0 a livello giovanile."}
{"id": "638048", "revid": "6923", "url": "https://it.wikipedia.org/wiki?curid=638048", "title": "Elisabetta de Burgh", "text": "Biografia.\nElisabetta nacque al castello di Carrickfergus, figlia unica di Guglielmo Donn de Burgh, III conte di Ulster, e di sua moglie Matilde di Lancaster. Era l'ultima erede legittima nella linea di discendenza di William de Burgh. Alla morte del padre nel giugno del 1333 divenne la sola erede delle terre dei de Burgh in Irlanda. In realt\u00e0 i suoi consanguinei Edmond de Burgh, Edmond Albanach de Burgh e Sir Ulick Burke divennero \"de facto\" capi della famiglia e tenutari delle terre dei de Burgh durante la Guerra Civile dei Burke (1333-1338).\nMatrimonio.\nCome contessa di Ulster crebbe in Inghilterra. Spos\u00f2, il 15 agosto 1352 presso la Torre di Londra, suo cugino Lionello di Anversa, figlio di Edoardo III d'Inghilterra e di Filippa di Hainaut. Ebbero una sola figlia:\nMorte.\nElisabetta mor\u00ec a Dublino nel 1363 mentre il marito era governatore dell'Irlanda."}
{"id": "638049", "revid": "767487", "url": "https://it.wikipedia.org/wiki?curid=638049", "title": "Tempio del Belvedere", "text": "L'unico tempio etrusco oggi ben visibile sopra la rupe di Orvieto (in provincia di Terni) \u00e8 il tempio del Belvedere, situato nei pressi del pozzo di San Patrizio.\nDescrizione.\nLa pianta \u00e8 molto vicina alla descrizione canonica dei templi etrusco-italici fornita da Vitruvio nel suo trattato \"De Architectura\".\nStoria.\nIl tempio venne scoperto casualmente nel 1828 durante i lavori per costruzione della vicina strada.\nRisale probabilmente al principio del V secolo a.C. ed ebbe vita fino ai primi decenni del III secolo a.C. Oggi sono ben leggibili il basamento, la scalinata d'ingresso, le basi di quattro colonne ed alcuni blocchi perimetrali.\nNon si conosce la divinit\u00e0 venerata nel tempio. L'epigrafe dipinta su una coppa trovata nei dintorni del tempio riporta il nome di Tinia, lo Zeus degli Etruschi. Secondo altre ipotesi, tra le divinit\u00e0 venerate in questo santuario \u00e8 da annoverare anche il dio Suri. Alle spalle del tempio trovava posto un ambiente sotterraneo rivestito di cocciopesto, in cui potremmo riconoscere una riserva per acque da destinare a celebrazioni liturgiche o piuttosto uno spazio destinato a particolari pratiche di culto. \nMolti frammenti delle decorazioni architettoniche sono conservati al Museo Faina."}
{"id": "638050", "revid": "834", "url": "https://it.wikipedia.org/wiki?curid=638050", "title": "\u00cele de R\u00e9", "text": ""}
{"id": "638052", "revid": "73843", "url": "https://it.wikipedia.org/wiki?curid=638052", "title": "Lirica monodica", "text": "La Lirica monodica \u00e8 uno dei generi fondamentali della letteratura greca arcaica.\nDescrizione.\nLa lirica viene definita monodica quando \u00e8 organizzata in brevi strofe, regolarmente ripetute per non pi\u00f9 di 30-40 versi, ed \u00e8 affidata ad una voce solista; inoltre, l'esecuzione del poeta era accompagnata dal suono della lira. \nA differenza di altri generi, decisamente pubblici, la lirica monodica \u00e8 ancora pi\u00f9 poesia occasionale, composta per una esibizione privata per celebrare occasioni particolari o condividere argomenti quali il simposio, la vita politica delle eterie o l'amore. Si pu\u00f2 affermare che \"la monodia \u00e8 molto pi\u00f9 vicino alla lirica moderna nella sua relativa semplicit\u00e0 e nella sua preoccupazione per le vicende personali del poeta. Ma la monodia antica era molto pi\u00f9 varia - per esempio con la politica e la satira - di quanto ci si aspetterebbe dal \"genere lirico\".\nLingua, stile e autori.\nIl dialetto usato in questo tipo di componimento era quello dell'autore stesso, un'eccezione nella lirica greca, anche se non mancano, ovviamente, gli omerismi : si tratta, essenzialmente, del dialetto eolico, visto che i pi\u00f9 importanti esponenti della lirica monodica furono Alceo, Saffo e Anacreonte, tutti del VI secolo a.C. \nTuttavia la loro produzione appare il frutto maturo di una tradizione pi\u00f9 lunga, di cui intravediamo soltanto qualche linea: ad esempio nel VII secolo a.C. ricordiamo Terpandro ed Arione. Il primo aveva operato soprattutto nel campo della musica ed aveva inventato la lira a sette corde: si sarebbe poi trasferito a Sparta, dove avrebbe fondato la prima scuola di musica. Arione, invece, oper\u00f2 a Corinto, dando piena dignit\u00e0 al canto ditirambico, che appartiene tuttavia alla lirica corale."}
{"id": "638054", "revid": "599013", "url": "https://it.wikipedia.org/wiki?curid=638054", "title": "Rf", "text": ""}
{"id": "638064", "revid": "31886", "url": "https://it.wikipedia.org/wiki?curid=638064", "title": "Anima Christi", "text": "Anima Christi (in italiano \"Anima di Cristo\"), \u00e8 una preghiera della tradizione cattolica dedicata a Ges\u00f9 crocifisso, che si recita dopo la comunione eucaristica.\nStoria.\nMolto conosciuta, la preghiera \u00e8 stata composta nella prima met\u00e0 del XIV secolo da un autore sconosciuto; fu arricchita di indulgenze da papa Giovanni XXII nel 1330. \nJames Mearns, un innologo britannico, la trov\u00f2 in un manoscritto del British Museum che ha datato al 1370; un'iscrizione \u00e8 stata anche ritrovata su uno dei portoni dell'Alc\u00e1zar di Siviglia, risalente all'epoca di Pietro il Crudele.\nAlcuni attribuiscono, erroneamente, la preghiera \"Anima Christi\" a sant'Ignazio di Loyola, che visse nel XVI secolo, che in effetti scrisse a proposito di tale preghiera all'inizio dei suoi \"Esercizi spirituali\".\nAncor prima della composizione della preghiera, san Tommaso d'Aquino aveva affermato nella sua \"Summa Theologiae\" che la grazia divina \u00e8 nell'anima di Cristo.\nUso.\nColui che prega chiede a Ges\u00f9 di santificarlo, salvarlo, inebriarlo, lavarlo, fortificarlo, esaudirlo, nasconderlo, di rimanere sempre con lui, difenderlo dal diavolo e di potergli andare incontro. \nIn questa preghiera il significato della parola \"anima\" \u00e8 vicino a quello di \"cuore\". C'\u00e8 una sequenza di termini ripresi dalla liturgia eucaristica: anima, corpo, sangue, divinit\u00e0, acqua, passione. \nVi si possono inoltre ritrovare dei richiami evangelici: Il Catechismo della Chiesa Cattolica dice dell'anima che essa \u00e8 unita al corpo al punto da formare con questo un tutt'uno in ogni sua parte.\nGeneralmente si consiglia di recitare la preghiera lentamente, con una seria e matura riflessione, riguardo alla Rivelazione di Ges\u00f9; nella preghiera di adorazione comunitaria si pu\u00f2 sostituire il \u00abme\u00bb con \u00abnoi\u00bb, sottolineando la comunione in spirito e verit\u00e0 con la grazia del Suo Corpo mistico."}
{"id": "638066", "revid": "1223843", "url": "https://it.wikipedia.org/wiki?curid=638066", "title": "Griselda (Vivaldi)", "text": "Griselda (RV 718) \u00e8 un'opera in 3 atti di Antonio Vivaldi su libretto di Carlo Goldoni, adattato da un precedente libretto di Apostolo Zeno musicato per la prima volta da Antonio Maria Bononcini (Milano, Regio Ducal Teatro, 26 dicembre 1718).\nAnd\u00f2 in scena il 18 maggio 1735 al Teatro San Samuele di Venezia, che mise a disposizione di Vivaldi solo un'orchestra d'archi."}
{"id": "638073", "revid": "110157", "url": "https://it.wikipedia.org/wiki?curid=638073", "title": "Museo Faina", "text": "Il Museo Faina \u00e8 un museo archeologico collocato nel palazzo Faina ad Orvieto, in provincia di Terni.\nIl museo \u00e8 stato fondato, come collezione privata, nel 1864.\nStoria e descrizione.\nIl museo comprende reperti antichi di et\u00e0 greca e corredi funebri etruschi, tra cui una raccolta di vasi attici a figure nere e rosse del VI-V secolo a.C., un monetiere e collezioni numismatiche.\nAl piano terra sono conservati i frontoni del tempio del Belvedere di Orvieto, la celebre \"Venere di Cannicella\", statua trovata nel santuario, compreso all'interno della necropoli di Cannicella e il cippo a testa di guerriero proveniente dalla necropoli del Crocifisso del Tufo entrambe site nei dintorni della cittadina di Orvieto."}
{"id": "638074", "revid": "22356", "url": "https://it.wikipedia.org/wiki?curid=638074", "title": "Ekorus ekakeran", "text": "Ekorus ekakeran \u00e8 una specie di mustelide vissuta nel Miocene superiore in Africa orientale.\nUna martora grande come un leopardo.\nNonostante i suoi parenti stretti siano da ricercare tra animali quali la martora, \"Ekorus\" aveva le dimensioni di un leopardo e probabilmente cacciava in modo simile ai grandi felidi attuali.\nLe proporzioni delle zampe, infatti ricordano quelle di un leopardo, e con tutta probabilit\u00e0 \"Ekorus\" inseguiva le sue prede nelle distese delle savane africane, qualche milione di anni prima che i grandi \"gatti\" facessero la loro comparsa nel continente. Le sue prede potevano essere il cavallo a tre dita \"Eurygnathohippus\" e il suide \"Nyanzachoerus\".\nLe ragioni dello sviluppo di mustelidi giganti cacciatori come \"Ekorus\" potrebbero essere collegate con i fenomeni riguardanti la Rift Valley. Prima che venisse a crearsi la grande valle, il Kenya era maggiormente ricoperto di foreste. Quando i movimenti tettonici portarono alla creazione delle grandi pianure, le foreste lasciarono il posto a immense praterie. Le creature pi\u00f9 veloci e agili, costruite per i terreni aperti, prosperarono e si evolsero, mentre le specie pi\u00f9 lente scomparvero.\nMustelidi giganti non sono nuovi alla scienza, dal momento che nel corso del Miocene si svilupparono forme simili anche in Asia e Nordamerica (ad esempio \"Megalictis ferox\")."}
{"id": "638077", "revid": "486946", "url": "https://it.wikipedia.org/wiki?curid=638077", "title": "Comunit\u00e0 Montana della Val Sessera", "text": ""}
{"id": "638079", "revid": "5058933", "url": "https://it.wikipedia.org/wiki?curid=638079", "title": "Mustelide", "text": ""}
{"id": "638082", "revid": "49567", "url": "https://it.wikipedia.org/wiki?curid=638082", "title": "Madonna di Monte Berico", "text": ""}
{"id": "638083", "revid": "78273", "url": "https://it.wikipedia.org/wiki?curid=638083", "title": "Palazzo Faina", "text": ""}
{"id": "638088", "revid": "200679", "url": "https://it.wikipedia.org/wiki?curid=638088", "title": "Fattore Rhesus", "text": ""}
{"id": "638089", "revid": "124123", "url": "https://it.wikipedia.org/wiki?curid=638089", "title": "William Donn de Burgh", "text": "Fu assassinato nel 1333 da alcuni dei suoi feudatari a causa di una controversia e gli succedette la sua unica figlia, Elisabetta de Burgh che si un\u00ec in matrimonio con Lionello di Anversa, terzo figlio di Edoardo III d'Inghilterra.\nAlla morte di Guglielmo Donn (\"donn\" in Irlandese significa \"castano di capelli\", da cui il suo soprannome) le varie fazioni della casata dei de Burgh, ora noti come Burke, diedero vita alla Guerra Civile dei Burke (1333-1338)."}
{"id": "638090", "revid": "256896", "url": "https://it.wikipedia.org/wiki?curid=638090", "title": "Storia dell'UMI", "text": ""}
{"id": "638092", "revid": "83958", "url": "https://it.wikipedia.org/wiki?curid=638092", "title": "DVD-Forum", "text": ""}
{"id": "638097", "revid": "228587", "url": "https://it.wikipedia.org/wiki?curid=638097", "title": "Roe", "text": ""}
{"id": "638099", "revid": "21880", "url": "https://it.wikipedia.org/wiki?curid=638099", "title": "Flora endemica della Sicilia", "text": "In questa voce appare un elenco delle specie che formano la flora endemica della Sicilia.\nLa flora della Sicilia, infatti, \u00e8 caratterizzata da un alto numero di specie endemiche (pari a circa il 10% dell'intera flora dell'isola). Alcuni di questi endemismi sono limitati in aree geografiche ristrette (cosiddetti \"endemismi puntiformi\"), e sono per tale motivo particolarmente vulnerabili.\nDa un punto di vista fitocorologico, la variet\u00e0 di specie e l'elevato numero di endemismi consentono di considerare la Sicilia, assieme alle sue isole minori e a Malta, come un'area floristica a s\u00e9 stante definita come \"Dominio siculo\".\nQuesta pagina contiene un elenco alfabetico delle specie endemiche e subendemiche siciliane, accompagnato da alcune indicazioni relative alla loro distribuzione geografica e al loro stato di conservazione.\nPer la spiegazione delle abbreviazioni utilizzate vedi la legenda in fondo alla pagina.\n\"Per altre foto della flora della Sicilia vedi la\" Galleria fotografica\nZ.\nLEGENDA.\nDiffusione: Sic.=endemismo siculo, N.O.=sottosettore nord-orientale Mad.=distretto madonita Nebr.=distretto nebrodense Pel.=distretto peloritano Etn.=distretto etneo Eol.=distretto eoliano Occ.=sottosettore occidentale Dre.Pa.=distretto drepano-panormitano Ega.=distretto egadense Centr.=sottosettore centrale Agr.=distretto agrigentino Cat.=distretto catanense Mer.=sottosettore meridionale Ibl.=distretto ibleo Cam.-Pach.=distretto camarino-pachinense Cos.=distretto cosirense Alg.=distretto algusico Lop.=distretto lopadusano Mel.=distretto melitense\nStatus: CR=in pericolo critico, EN=in pericolo, VU=vulnerabile, LR=a basso rischio, SA=sicuro"}
{"id": "638107", "revid": "110157", "url": "https://it.wikipedia.org/wiki?curid=638107", "title": "Giardini Margherita", "text": "I giardini Margherita sono il principale parco pubblico di Bologna.\nStoria.\nNel 1868, il Comune di Bologna approva l'acquisto di un terreno, per la somma di circa 150.000 lire, dal conte Angelo Tattini, genero di una figlia di Gioacchino Murat, posto lungo le ultime vestigia di mura, fra Porta Castiglione e Porta Santo Stefano; nel luogo dove esisteva, fin dal Trecento, uno dei primi conventi di clarisse della citt\u00e0, una piccola chiesa dedicata a Santa Chiara, distrutta sul finire dell'Ottocento.\nNel 1874 si diede il via all'acquisto, decidendo di affidare il progetto al Conte Ernesto Balbo Bertone di Sambuy, che aveva gi\u00e0 operato anche al parco del Valentino a Torino. Questi, oltre a presentare un proprio progetto, si candid\u00f2 anche alla sovrintendenza ai lavori, ma volle fosse presentato anche un altro progetto per avere possibilit\u00e0 di scelta. Ad ogni modo si oper\u00f2 con l'intento di contenere le spese, preventivate intorno alle 163.000 lire. Ricevuto l'incarico, Sambuy, a cui venne in seguito concessa la cittadinanza onoraria della citt\u00e0, inizi\u00f2 i lavori e segu\u00ec personalmente l'esecuzione del proprio progetto, messo in opera dall'ingegner Tubertini. Con una delibera del 1879, si decise di intitolare il parco \"al nome di Sua maest\u00e0 la Regina Margherita\", recatasi in visita alla citt\u00e0 l'anno precedente, divenendo subito per i bolognesi \"i giardini Margherita\".\nL'apertura ufficiale venne celebrata con una fastosa cerimonia il 6 luglio 1879, a cinque anni dall'inizio dei lavori. A partire da questa data i Giardini sono stati teatro di numerosissimi eventi e manifestazioni che hanno scandito la vita di Bologna. Durante i lavori di costruzione venne alla luce un'estesa necropoli etrusca, ricchissima di reperti, oggi conservati al Museo civico archeologico di Bologna. Due delle tombe rinvenute furono poi ricostruite all'interno del parco.\nNel 1888 vi si tenne l'Esposizione emiliana d'agricoltura e d'industria, manifestazione che accompagn\u00f2 le celebrazioni per l'ottavo centenario dell'Universit\u00e0 di Bologna. Accanto agli stand dell'industria, dell'agricoltura e della musica, collocati nell'area centrale, sorsero ristoranti con spettacoli per tutti i gusti; un tram a vapore collegava la vicina collina di San Michele in Bosco dove negli stessi giorni si svolgeva l'Esposizione Universale di Belle Arti. Nel corso del tempo vi si tennero poi concorsi ippici, concerti e corse automobilistiche; nel 1988 il parco serv\u00ec da area di atterraggio per l'elicottero di Giovanni Paolo II, in visita all'Universit\u00e0 di Bologna per il suo nono centenario.\nFin dal 1944 ad uno degli ingressi principali, oltre una delle cancellate che un tempo chiudevano le porte della citt\u00e0, si trova il monumento equestre a Vittorio Emanuele II, opera del 1884 dello scultore Giulio Monteverde, qui trasportato dalla piazza Maggiore e divenuto un punto di riferimento nel panorama dei Giardini.\nNel primo decennio del Novecento, furono costruite una latteria, corredata da una piccola stalla e la scuola elementare \"Fernando Fortuzzi\", inaugurata nel 1917 e tuttora in attivit\u00e0, concepita come scuola all\u2019aperto allo scopo di fornire un ambiente pi\u00f9 salubre per i bambini gracili e i figli di genitori esposti alla tubercolosi.\nFino ai primi anni ottanta vi era anche un piccolo zoo, una gabbia con due leoni e un grande recinto con cerbiatti e caprette, sostituiti dalla ricostruzione di una capanna villanoviana utilizzata a scopo didattico nelle gite scolastiche.\nDal 2014 negli spazi dove erano collocate le serre, ormai in disuso, attraverso un progetto di riqualificazione si \u00e8 creato uno spazio chiamato proprio \"Le Serre\", che ospita coworking, area eventi, formazione, asilo nido, ristorante e bar.\nCaratteristiche.\nSono evidenti i legami con il giardino all'inglese o romantico, di cui il progetto Sambuy costitu\u00ec un tardo esempio. Il progettista decise di dare un forte impatto visivo, molto suggestivo, e ancor oggi inalterato nelle sue linee essenziali, ottenuto attraverso armonie o contrasti delle piante in cui predominano le specie caducifoglie e autoctone. Vi si riconoscono tigli, querce, tassi, cedri, importanti esemplari di platani, pini, ippocastani, magnolie disposti in gruppi che si aprono su ampi spazi all'interno di un tracciato costituito da viali principali e secondari di notevole suggestione. I percorsi, tra cui spicca quello del laghetto, creato con le acque del Savena e corredato di chalet, ponticello, isola artificiale; flora e fauna acquatiche sono di particolare effetto.\nCuriosit\u00e0.\nNella piazzetta principale del parco, per molti anni punto d'arrivo del Giro dell'Emilia, vi \u00e8 una palazzina utilizzata per parecchi anni dal Comune come Biblioteca dei Ragazzi. Negli anni sessanta un gruppo di astrofili, autorizzati dal Comune, costru\u00ec sul terrazzo un piccolo osservatorio astronomico, tuttora esistente. All'interno dei giardini \u00e8 stato inoltre creato dal WWF uno stagno didattico per i bambini delle scuole elementari, che ricostruisce la flora e la fauna tipiche di un acquitrino."}
{"id": "638110", "revid": "1551611", "url": "https://it.wikipedia.org/wiki?curid=638110", "title": "Terminale GNL Adriatico", "text": "Il Terminale GNL Adriatico (noto in precedenza anche come Isola di Porto Levante) \u00e8 un'isola artificiale che funziona da rigassificatore di GNL, collocata circa 15\u00a0km al largo di Porto Levante, frazione di Porto Viro, in provincia di Rovigo.\nLa societ\u00e0 che opera sul terminal \u00e8 \"Terminale GNL Adriatico\", o \"Adriatic LNG\", una joint venture al 70% da ExxonMobil, al 23% da Qatar Petroleum e al 7% da Snam.\nIl rigassificatore ha una capacit\u00e0 di produzione iniziale di 8 miliardi di metri cubi all'anno, ed una capacit\u00e0 massima di stoccaggio di 250.000 metri cubi di GNL (2 serbatoi da 125.000 metri cubi l'uno) ogni settimana, per una vita prevista dell'impianto di 25 anni, ed \u00e8 munito di 4 bracci di carico (tre per il liquido, uno per i vapori di ritorno) per prelevare il gas naturale liquefatto dalle metaniere.\nRealizzazione.\nL'isola artificiale \u00e8 stata costruita ai cantieri Acciona de La L\u00ednea de la Concepci\u00f3n, in Andalusia (Spagna), ed \u00e8 una struttura in cemento armato, in grado di galleggiare, dalla forma di parallelepipedo di 88 per 180 metri, alta 47 metri. Progettazione e realizzazione sono state eseguite a cura di Aker Kv\u00e6rner. \u00c8 il primo terminale di rigassificazione del metano liquido offshore, realizzato con tecnologia GBS (Gravity Based Structure), cio\u00e8 non galleggiante o poggiante su piloni, ma direttamente adagiato sul fondo marino. Una volta rimorchiata fino alla destinazione definitiva, la struttura \u00e8 stata zavorrata con 350.000 metri cubi di sabbia fino a farla poggiare sul fondale profondo 30\u00a0m, in modo che emerga per 17\u00a0m; successivamente, pietrisco proveniente dalla Croazia \u00e8 stato posato attorno alla base dell'intera struttura, per proteggerla contro l'erosione del fondale.\nGasdotto di collegamento.\nIl gasdotto di collegamento giunge a riva nei pressi di Porto Levante ed attraversa il Delta del Po fino a Cavarzere (provincia di Venezia), dove \u00e8 stata realizzata una stazione dedicata di misurazione del gas (quantit\u00e0 e qualit\u00e0). Da qui il gasdotto prosegue fino a Minerbio (provincia di Bologna), dove si innesta nella rete nazionale di distribuzione del gas."}
{"id": "638117", "revid": "709565", "url": "https://it.wikipedia.org/wiki?curid=638117", "title": "Sloop", "text": "Lo sloop \u00e8 un'imbarcazione a vela con un solo albero dotata di un unico strallo di prua al quale viene inferito il fiocco che, insieme alla randa, costituisce la velatura. Armo nato prima del 1920 alle Isole Bermude, detto anche, per questo, armo bermudiano. Fu chiamato, alla nascita, anche Armo Marconi poich\u00e9 l'albero, con le sue crocette, le sue sartie, il suo strallo ed il suo paterazzo (singolo o sdoppiato), ricordarono, a secco di vele, le attrezzature radio di Guglielmo Marconi.\nCaratteristiche.\nLa base della vela di prua di uno sloop moderno di solito \u00e8 maggiore della distanza tra l'estrema prua, dove appunto la vela \u00e8 murata, e la base dell'albero. In questo caso questa vela non \u00e8 un fiocco, ma un genoa. Nel caso sia armato un secondo strallo tra un punto pi\u00f9 in basso della testa dell'albero e un punto pi\u00f9 a poppa del punto di mura della vela di prua, su cui inferire una terza vela detta trinchetta, lo sloop prende il nome di cutter, o di sloop armato a cutter. \nTornando alla velatura essa \u00e8 costituita da una vela triangolare, a poppa, detta randa, inferita nella parte poppiera dell'albero, in una canaletta od in una rotaia, fissando l'angolo di penna alla parte superiore dell'albero attraverso una drizza; scendendo la caduta prodiera, detta inferitura, la vela viene fermata con l'angolo di mura alla trozza del boma, nel punto in cui il boma ha lo snodo con l'albero; la base scorre libera lungo la parte superiore del boma ed \u00e8 fissata nell'angolo di scotta, alla fine del boma. \nLa vela risale con la caduta poppiera, detta balumina, in testa d'albero. All'estremit\u00e0 del boma \u00e8 fissata, spesso parancata, la scotta randa; molte volte la scotta scorre sulla rotaia di un carrello lungo la larghezza della poppa dell'imbarcazione. La vela di prua, fiocco o genoa che sia ha anch'essa forma triangolare, con l'angolo superiore detto penna, dal quale partono sia una caduta prodiera, l'inferitura, che una caduta poppiera, la balumina; i relativi angoli sono quello di mura, all'estrema prua e quello di scotta o bugna, a poppa. La parte inferiore si chiama base."}
{"id": "638122", "revid": "834", "url": "https://it.wikipedia.org/wiki?curid=638122", "title": "Prc", "text": ""}
{"id": "638123", "revid": "120368685", "url": "https://it.wikipedia.org/wiki?curid=638123", "title": "Tsutomu Takahashi", "text": "\u00c8 famoso soprattutto per \" Jiraishin\", manga poliziesco dai toni cupi. \u00c8 sposato e ha un figlio. Tsutomu Nihei e Sh\u016bh\u014d Sat\u014d sono stati suoi assistenti."}
{"id": "638139", "revid": "640277", "url": "https://it.wikipedia.org/wiki?curid=638139", "title": "Mintaka", "text": "Mintaka (\u03b4 Ori / \u03b4 Orionis / Delta Orionis) \u00e8 un sistema stellare composto da almeno sei componenti appartenente alla costellazione di Orione. Essa \u00e8 uno dei tre astri che formano il famoso asterismo della Cintura di Orione, al centro della costellazione. Sebbene la sua magnitudine apparente sia +2,21, Mintaka \u00e8 solo la settima stella in ordine di luminosit\u00e0 all'interno della costellazione, a causa della ricchezza di stelle luminose che la caratterizzano. \u00c8 anche la pi\u00f9 debole delle tre della Cintura.\nOsservazione.\nMintaka \u00e8 una delle tre stelle che compongono la Cintura di Orione, essendo le altre due Alnitak e Alnilam. In particolare Mintaka \u00e8 la stella pi\u00f9 occidentale della Cintura, in quanto Alnilam e Alnitak sono osservabili, rispettivamente, a poco meno di 2\u00b0 e a poco meno di 4\u00b0 a sud-est da essa. La Cintura di Orione, che nella rappresentazione mitologica della costellazione raffigura appunto la cintura del gigante Orione, \u00e8 uno dei pi\u00f9 famosi asterismi del cielo: la luminosit\u00e0 delle sue componenti e la loro caratteristica disposizione in una fila che va da sud-est a nord-ovest la rende facilmente individuabile.\nNonostante sia solo la settima stella in ordine di luminosit\u00e0 nella costellazione, Mintaka ha tuttavia ricevuto la lettera Delta nel catalogo di Bayer. Quest'ultimo ha infatti catalogato le stelle della Cintura da ovest a est, non tenendo conto della loro luminosit\u00e0, ma della loro posizione. Di conseguenza Alnilam ha ricevuto la lettera Epsilon e Alnitak la lettera Zeta.\nMintaka \u00e8 una stella molto vicina all'equatore celeste, posta solo 17 primi a sud di esso. Questa particolare posizione la rende visibile da praticamente tutte le latitudini della Terra. Questa caratteristica fa s\u00ec che la stella sorga e tramonti quasi esattamente a est e a ovest. Essa appare molto bassa all'orizzonte nelle regioni artiche e antartiche mentre mano a mano che si procede verso l'equatore essa appare sempre pi\u00f9 alta nel cielo. Questa stessa posizione, d'altra parte, rende Mintaka circumpolare solo nelle immediate vicinanze del polo sud: al polo sud, infatti, questa stella, pur essendo bassissima sull'orizzonte (17' sopra), non tramonta mai, compiendo un giro completo durante la giornata tenendosi appena sopra di esso.\nIl periodo pi\u00f9 propizio per la sua osservazione nel cielo serale va da novembre a maggio.\nAmbiente galattico.\nMintaka fa parte dell'associazione OB Orion OB1, una delle associazioni OB meglio conosciute e studiate della volta celeste. Tale associazione si trova sullo stesso braccio della Via Lattea su cui si trova anche il Sole, cio\u00e8 il braccio di Orione, il cui nome deriva dal fatto che il suo punto pi\u00f9 ricco ed intenso si trova proprio in direzione della costellazione di Orione. Si tratta di una vastissima associazione cui appartengono almeno 10.000 stelle. Fra queste ci sono alcune stelle particolarmente massicce: si calcola che a Orion OB1 appartenevano originariamente circa 30-100 stelle con una massa maggiore di 8 M\u2609. 10-20 di queste stelle sono gi\u00e0 esplose in supernovae, dando vita ad ulteriori episodi di formazione stellare.\nOrion OB1 viene suddivisa in vari sottogruppi: Mintaka farebbe parte, assieme alle due altre stelle brillanti della Cintura e alle stelle di colore azzurro di quarta e quinta magnitudine nelle loro vicinanze, al sottogruppo OB1b. Si stima che tale sottogruppo abbia un'et\u00e0 compresa fra gli 1,7 e gli 8 milioni di anni e che disti da noi circa 400 parsec. In particolare la distanza di Mintaka \u00e8 stimata essere 387 parsec (1263 anni luce circa).\nMintaka \u00e8 posta in un ambiente molto ricco di nubi interstellari, facenti parte del Complesso di Orione, uno dei complessi nebulosi in assoluto pi\u00f9 studiati. Nel 1904, Johannes Franz Hartmann scopr\u00ec delle linee di assorbimento nello spettro di Mintaka, che non potevano essere dovute alle varie componenti della stella. Da questa scoperta, e da altre simili che seguirono, ora sappiamo che la nostra Galassia contiene un mezzo interstellare composto da gas e polveri, che costituisce la materia da cui si formano le nuove stelle.\nCaratteristiche.\nMintaka \u00e8 una stella multipla molto complessa, formata da almeno sei componenti. Un debole telescopio o un potente binocolo rivela gi\u00e0 una compagna di magnitudine 6,85 a 52 secondi d'arco dalla principale. Mentre la principale \u00e8 stata nominata \"Delta Orionis A\", la sua compagna ha ricevuto il nome di \"Delta Orionis C\". Mediante un potente telescopio \u00e8 distinguibile fra le due, a 33 secondi d'arco dalla principale, una debole stella di magnitudine 14, chiamata \"Delta Orionis B\". Le componenti A e C sono a loro volta dei sistemi multipli.\nDelta Orionis A.\nDelta Orionis A \u00e8 un sistema triplo. Una componente molto vicina alla principale \u00e8 stata osservata per la prima volta da Heintz (1980) ed \u00e8 stata confermata da Mason e colleghi (1999). Essa \u00e8 stata nominata \"Delta Orionis Ab\", mentre la principale ha ricevuto il nome di \"Delta Orionis Aa\". Lo stesso Mason e altri colleghi (2009) hanno successivamente ipotizzato che le due componenti orbitino intorno al loro comune centro di massa con un periodo di 201 anni, che il semiasse maggiore dell'orbita della secondaria sia di 0,26 secondi d'arco, che la sua eccentricit\u00e0 sia 0,56 e che l'inclinazione orbitale ammonti a 108\u00b0. Gli autori ammettono comunque che si tratta di misure molto preliminari con un ampio margine di errore, infatti Tokovinin e colleghi citano un periodo di 346 anni. Poco si sa sulla natura di Delta Orionis Ab: Mayer e colleghi (2010) avanzano l'ipotesi che sia una stella subgigante di colore blu e di classe spettrale O9 IV, con una temperatura superficiale di 32.000 K. La sua magnitudine apparente \u00e8 3,6, sicch\u00e9 sarebbe una stella agevolmente osservabile a occhio nudo se non fosse cos\u00ec vicina alla principale, dalla quale distava 0,2\" nel 1978 e 0,3\" nel 2013, che alla distanza di 1263 anni luce corrispondono rispettivamente a 80 e 120 UA circa.\nDelta Orionis Aa, a sua volta, \u00e8 una binaria a eclisse, una delle pi\u00f9 brillanti dell'intera volta celeste. Essa \u00e8 stata riconosciuta come binaria per la prima volta nel 1900. La magnitudine apparente massima del sistema \u00e8 2,20, ma esso presenta due minimi di 0,11 e 0,07 magnitudini quando le due componenti si eclissano l'una con l'altra. Esse sono state chiamate \"Delta Orionis Aa1\" e \"Delta Orionis Aa2\". La principale, Delta Orionis Aa1, \u00e8 una stella blu di classe spettrale O9 II, mentre la secondaria, Delta Orionis Aa2, \u00e8 una stella gigante azzurra-blu di classe spettrale B 0,5 III. Esse orbitano intorno al comune centro di massa con un periodo di 5,732436 giorni. Lo studio del sistema non si \u00e8 rivelato facile a causa della vicinanza della componente Ab, la cui luce si sovrappone a quella della principale. Analizzando le oscillazioni nella velocit\u00e0 radiale della primaria, Harvin e colleghi (2002) deducono una massa di 11,2 M\u2609 per la componente Aa1 e si 5,6 M\u2609 per la componente Aa2. Si tratta di valori sorprendentemente bassi per le classi spettrali a cui le due stelle appartengono. Tuttavia Mayer e colleghi (2010) ritengono che le misure di Harvin e colleghi (2002) siano viziate dalla interferenza della componente Ab. Rianalizzando le velocit\u00e0 radiali misurate e utilizzando nuove osservazioni, essi inferiscono masse pari a, rispettivamente, 25 M\u2609 e 10 \u00b1 0,4 M\u2609, molto pi\u00f9 consoni alle classi spettrali delle due stelle. L'eccentricit\u00e0 dell'orbita della principale \u00e8 stimata essere 0,088 \u00b1 0,003, il suo semiasse maggiore circa 30 milioni di km e l'inclinazione dell'orbita rispetto alla nostra visuale 74\u00b0 \u00b1 7\u00b0. Le classi a cui le due componenti del sistema appartengono sono costituite da stelle molto calde e luminose: la temperatura superficiale di Delta Orionis Aa1 \u00e8 stimata essere intorno a 30.000 K, mentre quella di Delta Orionis Aa2 \u00e8 21.960 \u00b1 2310 K; la loro luminosit\u00e0 \u00e8 stimata essere rispettivamente 180.000 L\u2609 e 12.000 L\u2609.\nEntrambe le componenti del sistema Aa sono in un avanzato stato della loro evoluzione. Esse sono gi\u00e0 fuoriuscite dalla sequenza principale e stanno aumentando il loro volume. Il raggio della principale \u00e8 ipotizzato essere 15,55 \u00b1 1,25 R\u2609, mentre quello della secondaria 5,5 \u00b1 1,5 R\u2609. In ogni caso, entrambe le stelle sono ancora ben all'interno del loro lobo di Roche e quindi non ci sono ancora scambi importanti di materiale fra i due astri. Le alte velocit\u00e0 di rotazione misurate dei due astri confermano che essi non hanno perso ancora molta della loro velocit\u00e0 angolare a causa della loro espansione, che quindi \u00e8 stata finora abbastanza modesta: in particolare Harvin e colleghi (2002) stimano la velocit\u00e0 di rotazione della componente Aa1 \"v\" \u00d7 sin \"i\" = 157 \u00b1 6\u00a0km/s e quella della componente Aa2 \"v\" \u00d7 sin \"i\" = 138 \u00b1 16\u00a0km/s ove \"i\" \u00e8 l'inclinazione dell'asse di rotazione rispetto al piano della nostra visuale. Se il valore di inclinazione dell'asse di rotazione \"i\" \u00e8 vicino all'inclinazione dell'orbita, come \u00e8 naturale supporre, allora la primaria compie una rotazione su se stessa in circa 4,8 giorni e la secondaria in circa 1,9 giorni.\nCome tutte le stelle di classe O e delle prime sottoclassi della classe B, le due componenti emettono un impetuoso vento stellare. La velocit\u00e0 terminale del vento stellare della componente Aa1 \u00e8 stimata essere 2000\u00a0km/s, quella del vento emesso dalla componente Aa2 1500\u00a0km/s. Inoltre tale vento \u00e8 responsabile di una perdita di massa nell'ordine di 1,1 \u00d7 10\u22126 M\u2609 all'anno nella principale e di 1,2 \u00d7 10\u22127 M\u2609 all'anno nella secondaria. Si tratta di valori del tutto normali per stelle di questa classe, ma elevatissimi se paragonati alla perdita di massa dovuta al vento solare (che si aggira intorno a 1 \u00d7 10\u221213 M\u2609 all'anno).\nIl sistema Aa emette raggi X. Questo \u00e8 tipico delle stelle appartenenti alla classe O e di quelle appartenenti alle prime sottoclassi della classe B. Poich\u00e9 stelle di questo tipo non hanno una corona che possa spiegare tali emissioni, la teoria maggiormente consolidata circa la loro origine ipotizza che essi siano prodotti dalle turbolenze nel vento stellare che si diparte dalla superficie a velocit\u00e0 molto alte. Le collisioni ad altissima velocit\u00e0 riscaldano il plasma del vento stellare portandolo a temperature abbastanza elevate da emettere nella banda dei raggi X. Mintaka \u00e8 stata fatta oggetto di osservazioni da parte dei telescopi spaziali sensibili ai raggi X per testare questa teoria. Miller e colleghi (2002) si sono basati su osservazioni compiute tramite il telescopio spaziale Chandra. Essi concludono che la componente Aa1 \u00e8 responsabile del flusso di raggi X per almeno il 75% del totale; che la percentuale di raggi X dovuta alla collisione fra i venti stellari provenienti dai due astri componenti il sistema \u00e8 trascurabile; che non si nota alcuna variabilit\u00e0 apprezzabile nel flusso di raggi X, il che dimostra che esso viene prodotto in centinaia o migliaia di collisioni piuttosto che in due o tre grandi shock, come invece previsto da alcune teorie. Infatti, bench\u00e9 le molteplici collisioni producano flussi individualmente variabili, la loro somma pu\u00f2 rimanere pressoch\u00e9 costante, mentre, se l'origine dei raggi X fosse da ricercarsi in pochi grandi shock, si dovrebbe apprezzare una variabilit\u00e0. Inoltre i dati indicano che solo una piccola percentuale del vento stellare della stella emette raggi X e che esso si origina da plasma scaldato a diverse temperature, da 2,5 a 12 milioni di K. Questi ultimi dati sono del tutto compatibili con il modello di molteplici shock variamente distribuiti nel vento stellare che si diparte dall'astro.\nLa principale Aa1, invece, manifesta delle modeste variazioni nella banda del visibile dell'ampiezza di 0,5-1% e del periodo di circa 4 ore. Si ipotizza che esse siano dovute a pulsazioni non radiali dell'astro, abbastanza comuni nelle stelle di tipo O.\nDelta Orionis B.\nNulla si sa di questo debole astro, se non che \u00e8 una stella di 14\u00aa magnitudine che sembra condividere lo stesso moto proprio delle compagne. Distante circa 35\", da quasi 400 parsec corrisponde una distanza reale di 13.000 UA, e considerando la sua debole magnitudine se \u00e8 effettivamente legata al sistema sarebbe 40.000 volte meno luminosa di Mintaka Aa1, quindi potrebbe essere una nana bianco-gialla poco pi\u00f9 massiccia e luminosa del Sole.\nDelta Orionis C.\nDelta Orionis C \u00e8 distante dalla componente A almeno un quarto di anno luce. Il suo moto orbitale molto lento non ha ancora permesso di stabilire i parametri della sua orbita. Nel 1999 si \u00e8 potuto appurare che questa componente di Mintaka \u00e8 a sua volta una binaria spettroscopica con un periodo di 29,96 \u00b1 0,02 giorni. L'eccentricit\u00e0 dell'orbita della primaria \u00e8 pari a 0,32 \u00b1 0,07, la sua inclinazione \u00e8 circa 14\u00b0, mentre l'argomento del pericentro \u00e8 175\u00b0 \u00b1 4\u00b0.\nLa principale \u00e8 una stella di sequenza principale di classe spettrale B2 V, di colore azzurro, donatole dalla sua temperatura superficiale di circa 20.000 K. Il suo raggio ha ricevuto stime differenti, che variano da 3,8 R\u2609 a 6 \u00b1 2 R\u2609. La sua massa \u00e8 ipotizzata essere 6,5 \u00b1 0,75 M\u2609, mentre le misurazioni della gravit\u00e0 superficiale hanno dato valori intorno a log \"g\"=4,41. La secondaria \u00e8 una stella avente una temperatura superficiale di circa 10.000 K e una massa di 2,5 M\u2609. Si tratta probabilmente di una stella di classe spettrale A0 V.\nLa principale del sistema \u00e8 stata riconosciuta nel 1987 essere una stella di classe B ricca di elio, il cui prototipo \u00e8 Sigma Orionis E. Le stelle di questo tipo, come le pi\u00f9 conosciute stelle di tipo Ap, presentano campi magnetici intensi (fino a 3 Tesla) e una peculiare distribuzione degli elementi chimici, che tendono a raggrupparsi in zone o fasce in base alle linee di forza del campo magnetico. In particolare le stelle di questo tipo, solitamente di classe B2 o B3, hanno in certe zone della loro fotosfera una abbondanza di elio quasi simile a quella dell'idrogeno. La variabilit\u00e0 che caratterizza questi astri sia dal punto di vista spettroscopico, che da quello fotometrico e magnetico \u00e8 interpretata come dovuta al loro moto di rotazione su se stesse che espone nel tempo all'osservatore dalla Terra diverse zone della fotosfera della stella. Si ritiene che queste caratteristiche siano riconducibili a un accentuato disassamento dei poli magnetici della stella rispetto al suo asse di rotazione.\nLe stime del campo magnetico della principale di Delta Orionis C variano da 1,9 a 3,4 kG. La linea H\u03b1 dell'idrogeno si presenta variabile con un periodo di 1,47775 giorni, che \u00e8 ragionevole assumere quale periodo di rotazione della stella. Non \u00e8 per\u00f2 stata finora rilevata una corrispondente variabilit\u00e0 n\u00e9 nel campo magnetico della stella, n\u00e9 nella sua luminosit\u00e0, come invece ci si aspetterebbe. Dal periodo di rotazione, dal raggio e dal valore di \"v\" \u00d7 sin \"i\", che \u00e8 stato stimato essere 34\u00a0km/s, \u00e8 possibile ricavare l'inclinazione dell'asse di rotazione rispetto alla nostra linea di vista, che risulta essere compreso fra 9\u00b0 e 14\u00b0: la stella quindi ci mostra uno dei suoi poli. Non \u00e8 ben conosciuto invece l'angolo fra l'asse di rotazione e quello magnetico: si conosce solo che esso \u00e8 inferiore o uguale a 52\u00b0.\nL'elio sembra essere abbondante sulla superficie della principale di Delta Orionis C solo in una zona posta in corrispondenza del polo magnetico a noi visibile; probabilmente anche il carbonio ha una distribuzione non uniforme. All'interno del periodo di 1,47775 giorni, gli spostamenti della linea H\u03b1 hanno due picchi: essi sono stati interpretati come causati dalla presenza di due differenti nuvole di gas che circondano la stella, aventi differenti dimensioni essendo uno dei due picchi pi\u00f9 accentuato dell'altro.\nSignificato culturale.\nIl nome proprio \"Mintaka\" deriva dall'arabo \u0645\u0646\u0637\u0642\u0629 \"man\u0163aqah\", che significa, \"cintura\". Evidentemente il nome deriva da quello dell'intera Cintura di Orione. Gli astrologi pensano che questa stella porti fortuna.\nLa cintura di Orione.\nLe tre stelle della Cintura sono state nominate da nomi collettivi in molte culture. I nomi arabi includono \"Al Nij\u0101d\" 'la cintura', \"Al Nasak\" 'la linea' e \"Al Alk\u0101t\" 'i grani d'oro'. Presso i cinesi erano conosciute come l'Asta della Bilancia con Peso, ove il peso era rappresentato dalle stelle che costituiscono la Spada di Orione. La Cintura costituiva anche una delle 28 Xiu (costellazioni cinesi), chiamata Tre stelle. \u00c8 una delle costellazioni facente parte della regione della Tigre Bianca dell'Ovest.\nNella mitologia norrena la cintura era considerata come la canocchia di Frigg o di Freyja. Nella mitologia ugro-finnica, invece, le stelle della cintura rappresentavano la falce o la spada di V\u00e4in\u00e4m\u00f6inen. Al contrario, di origine biblica sono i nomi di \"Bastone di Giacobbe\" o \"Bastone di Pietro\", cos\u00ec pure come quello di \"I tre Re\" o \"I tre Magi\".\nPresso i clan di etnia Seri del nordovest del Messico le tre stelle erano conosciute collettivamente come \"Hapj\" (un nome che denota un cacciatore). Singolarmente invece esse venivano chiamate \"Hap\" (Cervo Mulo), \"Haamoja\" (Antilocapra) e \"Mojet\" (Bighorn). \"Hap\" \u00e8 Alnilam ed \u00e8 stata ferita dal cacciatore; il suo sangue \u00e8 gocciolato sull'isola di Tibur\u00f3n."}
{"id": "638140", "revid": "6923", "url": "https://it.wikipedia.org/wiki?curid=638140", "title": "Ius cogens", "text": "La locuzione latina ius cogens (\"diritto cogente\") indica, nel diritto internazionale, le norme consuetudinarie che sono poste a tutela di valori considerati fondamentali e a cui non si pu\u00f2 in nessun modo derogare. Lo ius cogens \u00e8 percepito dai membri della cosiddetta \"comunit\u00e0 internazionale\" (gli Stati in particolare) come diritto assolutamente inderogabile.\nNorma sulle fonti.\nLo \"ius cogens\" \u00e8 accolto sia dalla Convenzione di Vienna sul diritto dei trattati del 1969 che dalla Convenzione di Vienna sul diritto dei trattati tra Stati e organizzazioni internazionali o tra organizzazioni internazionali del 1986.\nSecondo l'articolo 53 della convenzione del 1969,\nmentre l'articolo 64 prescrive:\nIndividuazione del contenuto.\nLa Convenzione di Vienna non stabilisce quali norme internazionali abbiano il carattere assolutamente imperativo; pertanto, sar\u00e0 l'interprete (operatore giuridico) a doverne ricavarne l'identit\u00e0. Ma \u00e8 opinione comune della dottrina che facciano parte dello \"ius cogens\" quei principi che richiamano valori universali e fondamentali, quali i diritti umani principali, il principio di autodeterminazione dei popoli, il divieto della minaccia e/o uso della forza; siffatto elenco potrebbe poi essere aggiornato in relazione all'articolo 103 della Carta delle Nazioni Unite ove \u00e8 sancita l'inderogabilit\u00e0 degli obblighi scaturenti dalla Carta medesima e delle decisioni vincolanti in seno alle Nazioni Unite. In effetti, nessuno mai ha finora ritenuto plausibile la derogabilit\u00e0 dei principi della Carta delle Nazioni Unite nella prassi internazionale; anzi, principi e obblighi proclamati dalla Carta sono stati anche alla base di solenni Dichiarazioni, e si ritiene che essi siano una pietra miliare nell'ambito delle relazioni internazionali. Quindi, oltre quei valori ritenuti universali dalla comunit\u00e0 internazionale sembra che siano da ritenere inderogabili anche obblighi e principi proclamati dalla Carta delle Nazioni Unite.\nTra la tesi secondo cui il diritto cogente \u00e8 posto da accordo e quella secondo cui deriva dai principi generali di diritto riconosciuti dalle nazioni civili, appare preferibile ricondurre il diritto cogente alla consuetudine internazionale, perch\u00e9 essa pone diritto internazionale generale ed inderogabile: anche il diritto cogente richiede una \"opino juris\" (mentre la \"diuturnitas\" sembrerebbe non necessaria), ma in questo caso l'\"opinio\" \u00e8 particolarmente rafforzata, visto che gli Stati debbono essere convinti non solo dell'obbligatoriet\u00e0 della norma ma anche della sua inderogabilit\u00e0. \nIn base all'articolo 53 della Convenzione di Vienna, si possono sviluppare due criteri identificativi del diritto cogente: la generalit\u00e0 della norma, nel senso della sua obbligatoriet\u00e0 universale (non \u00e8 possibile la sua inopponibilit\u00e0, neppure a colui che si fosse opposto sin dall'origine); accettazione e riconoscimento dell'inderogabilit\u00e0 della norma da parte della comunit\u00e0 degli Stati nel suo insieme (non quindi la semplice generalit\u00e0 degli Stati, ma tutte le componenti essenziali della comunit\u00e0 internazionale, e cio\u00e8 senza escludere alcun gruppo di Stati uniti in un blocco affine). La funzione del diritto cogente cos\u00ec individuato \u00e8 assai ampia: infatti esso non solo permea il diritto dei trattati, come causa di invalidit\u00e0 assoluta, ma anche il campo della responsabilit\u00e0 internazionale. Infatti la violazione grave di alcune norme, tra cui senz'altro quelle di diritto cogente, configura crimine internazionale, obbliga a riparazione e sottopone a sanzione l'inadempiente da parte di tutti gli altri Stati. Inoltre per Roberto Ago le violazioni di diritto cogente non possono essere scriminate da cause di giustificazione come il consenso dell'avente diritto o lo stato di necessit\u00e0: la peculiare caratteristica di alcune norme di diritto cogente, che fondano la responsabilit\u00e0 criminale internazionale, \u00e8 infatti quella di istituire obblighi solidali tra tutti gli Stati, privando di effetti giuridici l'acquiescenza degli Stati terzi, contrastando con il principio di effettivit\u00e0 (in tal senso si espresse la sentenza della Corte internazionale di giustizia del 1980 sul caso degli ostaggi statunitensi in Iran)."}
{"id": "638141", "revid": "1610933", "url": "https://it.wikipedia.org/wiki?curid=638141", "title": "Berta minore mediterranea", "text": ""}
{"id": "638147", "revid": "228587", "url": "https://it.wikipedia.org/wiki?curid=638147", "title": "Statuto di Kilkenny", "text": "Lo Statuto di Kilkenny fu una serie di trentacinque articoli emanati a Kilkenny nel 1367, con l'intento di frenare l'allarmante declino della dominazione Hiberno-Normanna sull'Irlanda. \nOrigine degli Statuti.\nDalla met\u00e0 del XIII secolo, la presenza degli Hiberno-Normanni in Irlanda era progressivamente minacciata dal sorgere di potenti sovrani indigeni. Dal 1360 molti Hiberno-Normanni avevano adottato leggi, costumi e lingua irlandesi, al punto di essere tacciati di essere diventati \"\"pi\u00f9 Irlandesi degli Irlandesi \"(Hiberniores Hibernis ipsis)\".\"\" L'esempio pi\u00f9 noto fu quello dei de Burgh e della Guerra Civile dei Burke (1333 -1338) che port\u00f2 alla disgregazione dei possedimenti del Ducato di Ulster in tre signorie separate, due delle quali si mostrarono apertamente ribelli alla corona. \nMolte delle conquiste territoriali delle famiglie Hiberno-Normanne come i de Bermingham, i Butler, i FitzGerald e i le Poer vennero ottenute in quel periodo se non interamente perse a favore dei sovrani e dei signori irlandesi, prima soggette a loro e poi interamente portate nella sfera d'influenza irlandese. Simili avvenimenti costituirono una perdita per la colonia che non poteva pi\u00f9 essere sopportata dalla corona. Per questo motivo il parlamento tenutosi a Kilkenny nel 1367 eman\u00f2 degli statuti che avrebbero dovuto aiutare a stroncare la minaccia. Kilkenny si trovava nel territorio inglese del Pale. \nFautore degli statuti fu Lionello di Anversa, Duca di Clarence e quarto Conte dell'Ulster per diritto ereditario di sua moglie - Elisabetta de Burgh, quarta Contessa dell'Ulster. Nel 1361, era stato inviato in Irlanda da Edoardo III per recuperare le sue terre nell'Ulster e fermare l'ondata di irlandesi che si stabilivano nelle colonie normanne. Poich\u00e9 a Lionello spettavano di diritto gli enormi possedimenti dei de Burgh (comprendenti ampie zone dell'Ulster, il Connacht e il Munster) egli aveva tutto l'interesse a ripristinare il dominio degli Hiberno-Normanni.\nGli statuti erano un tentativo di prevenire la mescolanza tra le due \"nationes\", irlandese e inglese, e riaffermare tra gli inglesi la loro vera cultura originaria. \nA questo si aggiungevano anche le minacce militari alla presenza anglo-normanna in Irlanda, come la fallita invasione scozzese di Edward Bruce, fratello di Robert Bruce, nel 1315. Tale aggressione era stata difesa e quindi appoggiata dal capo irlandese Domhnall \u00d3 N\u00e9ill, il quale aveva scritto una rimostranza a papa Giovanni XXII, dicendo di\nLa Legislazione.\nLa sezione di apertura degli statuti riassume la situazione in questo modo:\nLa legislazione si preoccupava soprattutto di definire che cosa fosse inglese e che cosa fosse irlandese, in modo da impedire la \"media natio\" che tanto il regno inglese temeva, nonostante fosse ormai una realt\u00e0 massiccia. Bisogna sottolineare, infatti, che lo Statuto non si rivolgeva ai nativi, ma agli inglesi e in special modo ai lord anglo-normanni.\nQuando gli statuti si rivolgono agli irlandesi \u00e8 per sottolineare la sfiducia e il sospetto dei coloni nei loro confronti. Per esempio, nella sezione 15 si intimida ai bardi irlandesi che giungono nei territori inglesi, sospettandoli di essere\nLo Statuto II sottolineava come fosse profonda la decadenza dell'influenza Inglese sulla colonia, e il modo in cui combatterla:\nAltri statuti \"ordinavano e stabilivano che\"\nFallimento degli Statuti.\nTali misure vennero emanate troppo tardi ed erano insufficienti. Uomini come il Duca di Clarence e i suoi luogotenenti nativi non avevano n\u00e9 le finanze n\u00e9 le risorse per attuarle. Cos\u00ec vennero fatti degli accordi accomodanti con i sovrani ed i signori irlandesi - come il pagamento della cosiddetta \"Rendita Nera\" alle dinastie degli \"O Morda\", dei \"Mac Murrough\", degli \"Ua Conchobhair Falighe\" per prevenire scorribande e saccheggi - poich\u00e9 la colonia non aveva altra scelta per sopravvivere. \nLionel di Anversa fu costretto ad abbandonare l'Irlanda l'anno successivo, e gli Hiberno-Normanni d'Irlanda continuarono nel loro lungo declino. Solo all'alba del XVII secolo il processo si sarebbe arrestato anche se ad un prezzo molto alto."}
{"id": "638148", "revid": "1393243", "url": "https://it.wikipedia.org/wiki?curid=638148", "title": "Psicodermatologia", "text": "La psicodermatologia \u00e8 una disciplina che si occupa del trattamento dei disturbi della pelle usando tecniche psicologiche e psichiatriche. \u00c8 una sottospecialit\u00e0 controversa della dermatologia, perch\u00e9 postula che una variet\u00e0 di condizioni della pelle possa essere guarita dalla mente.\nIn ambito dermatologico, \u00e8 presente il riscontro di correlazioni tra patologie della pelle (acne, alopecia, psoriasi, dermatiti, ecc.) con aspetti emotivi e/o da condizioni di stress.\nQuesto punto di incontro tra dermatologia e psicologia \u00e8 stato definito come \"psicodermatologia\", che sta ad indicare una disciplina parte della psicosomatica.\nLe malattie che sono oggetto di studio della psicodermatologia sono suddivise in tre categorie:"}
{"id": "638155", "revid": "22356", "url": "https://it.wikipedia.org/wiki?curid=638155", "title": "Daeodon shoshonensis", "text": "Il deodonte (Daeodon shoshonensis) era un mammifero artiodattilo degli entelodontidi, vissuto nel Miocene inferiore (circa 18 milioni di anni fa) in Nordamerica e oggi estinto.\nDescrizione.\nCome tutti i membri della sua famiglia, \"Daeodon\" aveva caratteristiche simili a quelle dei Suidi, con i quali \u00e8 imparentato, ma con adattamenti da carnivoro. Conosciuto anche come Dinohyus (\"maiale terribile\"), il deodonte aveva all'incirca le dimensioni di un bisonte, circa 3 metri di lunghezza per quasi 2 di altezza al garrese; sue caratteristiche principali erano la grande testa massiccia, lunga circa un metro, e le zampe relativamente sottili e allungate.\nDieta e alimentazione.\nI grandi canini, i premolari acuminati e il muso allungato ricordano quelli di un carnivoro, ma a ben vedere la dentatura bunodonte (cio\u00e8 a corona bassa) lascia intendere la vera natura onnivora di questo animale. Le carogne, probabilmente, costituivano gran parte delle dieta di questo \"maiale terribile\", e difatti sono stati rinvenute ossa del calicoterio \"Moropus\" con impronte di denti che combaciano alla perfezione con le grandi zanne del deodonte. \u00c8 improbabile, comunque, che questo animale fosse un cacciatore attivo, anche se forse tendeva agguati a piccoli del cammello primitivo \"Oxydactylus\" o del rinoceronte \"Menoceras\" quando i genitori abbassavano la guardia. Tuttavia, un animale cos\u00ec imponente come deve essere stato in vita il deodonte non deve aver avuto uno stile di vita da cacciatore silenzioso e invisibile.\nCreste e protuberanze.\nIl cranio del deodonte presenta una cresta sagittale molto sviluppata e grandi superfici sulla mandibola per l'inserzione di muscoli masticatori che dovevano aiutarlo a triturare noci, radici, ossa e altro. I crani di tutti gli entelodontidi mostrano flange ossee sulle ossa guanciali e protuberanze sulla mandibola; queste escrescenze probabilmente servivano da riconoscimenti intraspecifici o sessuali, forse con una funzione di gerarchia all'interno di un gruppo. Le zampe erano sorprendentemente gracili e allungate rispetto alle dimensioni del corpo massiccio, e ovviamente erano utili al deodonte per correre a una velocit\u00e0 decisamente sostenuta su lunghe distanze. Le zampe terminavano in due dita dai piccoli zoccoli, apparentemente sproporzionati se si pensa alla massa del corpo. Probabilmente il deodonte possedeva grandi zoccoli cornei e cuscinetti plantari per assorbire il colpo e stabilizzare l'animale quando questo era in movimento.\nRitrovamenti fossili.\nTracce fossili di \"Daeodon\" sono state rinvenute nel fango fossilizzato ad Agate Springs. Danni fisici rinvenuti sulle ossa di molti deodonti, comprese molte perforazioni e spaccature sul cranio, sembrerebbero indicare che il deodonte combatteva contro altri simili durante rituali di accoppiamento, per il territorio, o forse per il possesso di una carcassa.\nIl deodonte e i suoi parenti furono parte di una grande radiazione di artiodattili che segu\u00ec l'avvento delle vaste pianure erbose durante il Miocene inferiore. Una localit\u00e0 dove sono state rinvenute numerose ossa di deodonte \u00e8 Agate Springs, nel Nebraska: questi resti sono parte di un \"letto d'ossa\", contenuto in un deposito fluviale. Questa localit\u00e0 mostra che probabilmente questi animali morirono per una qualche calamit\u00e0 naturale, molto probabilmente una siccit\u00e0. Gli animali potrebbero essersi affollati attorno alle ultime pozze d'acqua rimaste in un letto di un fiume in secca, dove morirono. Il risultato fu che le ossa vennero poi trasportate a valle dalla corrente in un periodo di piena, in una zona del fiume dove sono state poi ritrovate al giorno d'oggi. Altri animali rinvenuti in questo letto d'ossa comprendono il calicoterio \"Moropus\"."}
{"id": "638156", "revid": "15431", "url": "https://it.wikipedia.org/wiki?curid=638156", "title": "Schloss Hohenschwangau", "text": ""}
{"id": "638163", "revid": "56620", "url": "https://it.wikipedia.org/wiki?curid=638163", "title": "Bezoari", "text": ""}
{"id": "638179", "revid": "106908", "url": "https://it.wikipedia.org/wiki?curid=638179", "title": "Stangl", "text": ""}
{"id": "638186", "revid": "4711", "url": "https://it.wikipedia.org/wiki?curid=638186", "title": "Amt Lebesborn", "text": ""}
{"id": "638197", "revid": "599013", "url": "https://it.wikipedia.org/wiki?curid=638197", "title": "Sergio Conceicao", "text": ""}
{"id": "638201", "revid": "196390", "url": "https://it.wikipedia.org/wiki?curid=638201", "title": "Dottor Gero", "text": ""}
{"id": "638203", "revid": "767487", "url": "https://it.wikipedia.org/wiki?curid=638203", "title": "Coma profondo", "text": "Coma profondo (\"Coma\") \u00e8 un film del 1978 diretto da Michael Crichton tratto dal romanzo \"Coma\" di Robin Cook.\nTrama.\nDue giovani medici americani, Mark Bellows e Susan Wheeler, lavorano come chirurghi interni nel grande ospedale Boston Memorial e convivono in un appartamento in citt\u00e0. Una carissima amica di Susan, Nancy Greenly, si deve sottoporre ad un raschiamento uterino per interrompere una gravidanza indesiderata, ma sul finale dell'intervento qualcosa va storto, in quanto la paziente entra in coma inspiegabilmente. Il fatto viene discusso, tuttavia senza darne eccessiva rilevanza, poich\u00e9 viene ritenuto \"effetto collaterale\" che pu\u00f2 accadere a seguito di un'anestesia. I casi di coma per\u00f2 sembrano ripetersi e pare siano correlati ad una sala operatoria ben precisa: la n\u00b08.\nSusan quindi inizia a indagare sulle vicende, analizzando dati e cartelle cliniche proibite alla visione generale del personale medico e scoprendo che, nei seminterrati dell'ospedale, \u00e8 stato installato un cavo adibito al rilascio di monossido di carbonio che, sfruttando i condotti di aerazione, giunge fino al soffitto della sala operatoria n\u00b08 e viene sostituito all'ossigeno tramite un'apparecchiatura durante gli interventi, per causare la morte cerebrale dei pazienti e il conseguente coma irreversibile. Questi vengono poi portati presso una grande clinica privata, il Jefferson Institute, convenzionata con lo Stato e specializzata nel loro esclusivo mantenimento. Susan assiste all'illustrazione dell'efficienza di tale clinica assieme ad un gruppo di altri medici visitatori. Entrando nelle grandi sale asettiche e modernissime dell'istituto vengono mostrati loro i pazienti in cura, sistemati in una speciale stanza con raggi ultravioletti e tenuti letteralmente sospesi in aria tramite fili particolari, per evitare piaghe da decubito. Un computer controlla poi tutta la gestione metabolica dell'organismo dei ricoverati, comandandone spostamenti a seconda delle necessit\u00e0.\nMentre continua l'indagine di nascosto (trovando anche il cadavere di Sean Murphy, al quale sono stati asportati i reni), Susan viene per\u00f2 scoperta dal personale di sorveglianza che cerca di intervenire tempestivamente nel fermare la dottoressa, che per\u00f2 riesce a scappare nascondendosi sul tetto di un'ambulanza venuta a ritirare delle casse refrigerate in cui vi sono riposti organi umani congelati destinati alla vendita clandestina.\nSusan riesce a tornare all'ospedale in cui lavora, e cerca di farsi ascoltare da Mark, che per\u00f2 \u00e8 sempre pi\u00f9 scettico sui racconti agghiaccianti della ragazza. Questa ne discute quindi con il direttore generale e primario del Boston Memorial: il dottor Harris, persona di cui lei si fidava molto, che le svela che lui stesso \u00e8 connivente con questa organizzazione, stabilita nella clinica che si occupa di un commercio criminale: far morire cerebralmente dei pazienti negli ospedali pubblici, farli arrivare nella struttura e poi al momento opportuno rivenderne gli organi con dei contratti in nero, organizzando delle aste telefoniche al miglior offerente. Mentre le parla per\u00f2, Susan comincia a capire che c'\u00e8 qualcosa che non va, infatti nello scotch che le era stato offerto era presente una droga che, oltre a stordirla, le fa accusare lancinanti dolori all'appendice. Susan sviene senza riuscire a scappare, mentre il direttore chiede che venga soccorsa e sottoposta a un intervento immediato per sospetta peritonite. Cos\u00ec viene portata sotto i ferri nella sala operatoria n\u00b08, quella in cui sono avvenuti tutti gli incidenti ai pazienti e, per assicurarsi che entri in coma cerebrale, \u00e8 il dottor Harris stesso a operarla personalmente. Un'operazione chirurgica vana dunque, poich\u00e9 le condizioni dell'appendice erano ovviamente normali, ma era semplicemente un modo per sbarazzarsi della dottoressa che sapeva troppo.\nMark, insospettito, decide di entrare nei condotti d'aerazione vicini alla sala operatoria e trova un tubicino: quello del gas che, usato assieme all'anestetico, causa il coma, e riesce a strapparlo in tempo per salvare Susan.\nPoco dopo l'operazione la ragazza si risveglia, e il dottor Harris capisce che \u00e8 spacciato: sopravvivendo, lei e Mark potranno testimoniare l'incredibile vicenda.\nVeicoli.\nL'automobile della dottoressa Wheeler \u00e8 una MG B Roadster, mentre l'automobile del dottor Bellows \u00e8 una Fiat 131 Mirafiori Special prima serie. Tra i veicoli parcheggiati fuori dal Jefferson Institute si pu\u00f2 notare una Fiat 850 Spider.\nPromozione.\nLa locandina mostra una delle scene maggiormente simboliche del film: la grande sala dell'istituto clinico con uomini e donne \"addormentati\", nudi e pudicamente coperti da un lenzuolo bianco solo a livello del bacino."}
{"id": "638204", "revid": "486946", "url": "https://it.wikipedia.org/wiki?curid=638204", "title": "Deodonte", "text": ""}
{"id": "638206", "revid": "405275", "url": "https://it.wikipedia.org/wiki?curid=638206", "title": "Dottor Gelo", "text": ""}
{"id": "638207", "revid": "79968", "url": "https://it.wikipedia.org/wiki?curid=638207", "title": "Hiberno-Normanni", "text": "Il termine Hiberno-Normanni designa quei signori Normanni che si stabilirono in Irlanda, abbandonando o allentando la loro lealt\u00e0 nei confronti dei colonizzatori Anglo-Normanni in Inghilterra. Il prefisso \"Hiberno\" significa \"relativo all'Irlanda o all'Irlandese\", dalla parola \"Hibernia\". La famiglia de Burghs o Burke, i FitzGerald, i Butler ed i de Berminghams sono tra le famiglie pi\u00f9 importanti di questo ramo. (\"Fitz\" \u00e8 un prefisso caratteristico Hiberno-Normanno).\nDalla fine del XVI secolo gli Hiberno-Normanni iniziarono ad essere chiamati Old English (Antichi Inglesi). Nel linguaggio Irlandese, essi erano conosciuti con il termine di \"gaill\" ovvero \"stranieri\". Gli Inglesi nati in Inghilterra erano invece chiamati \"sassenach\" ovvero \"sassoni\"."}
{"id": "638208", "revid": "196390", "url": "https://it.wikipedia.org/wiki?curid=638208", "title": "Dr. Gero", "text": ""}
{"id": "638209", "revid": "121193972", "url": "https://it.wikipedia.org/wiki?curid=638209", "title": "Song Renzong", "text": "Il suo nome personale era Zhao Zhen (), fu il quarto figlio dell'imperatore Zhen Zong. Nonostante abbia regnato per un periodo relativamente lungo non \u00e8 un imperatore molto famoso. Dal punto di vista storico il suo regno segna il punto di massima influenza e potenza per la dinastia Song, e l'inizio del lungo processo di disgregazione che porter\u00e0 alla caduta della dinastia un secolo e mezzo pi\u00f9 tardi.\nLe ragioni all'origine di tale declino vanno ricercate nelle scelte effettuate dai Song in materia di politica estera. Le politiche pacifiste di quest'epoca comportarono il progressivo indebolimento dell'esercito. I confinanti Xia occidentali seppero approfittare di questo lento deteriorarsi scatenando una serie di piccoli conflitti lungo i confini dell'impero Song. Una volta salito al potere, Ren Zong cerc\u00f2 di ovviare a questo problema. Sul fronte interno si fece promotore di alcuni decreti volti a rafforzare l'esercito, mentre sul fronte esterno cerc\u00f2 di allentare la pressione sulle frontiere rivolgendosi ai vicini Liao. A questi ultimi i Song inviarono ingenti tributi per spingerli a muovere guerra contro gli Xia. Tali tentativi non ebbero tuttavia l'esito sperato, finendo con l'aggravare ulteriormente la situazione finanziaria dello stato Song.\nIl costo di tali politiche si riflett\u00e9 sulla societ\u00e0 Song. Per finanziare tributi e decreti fu necessario aumentare le imposte e incrementare le corv\u00e9e, di conseguenza i contadini si trovarono a vivere in uno stato di povert\u00e0 perenne.\nRen Zong non ebbe eredi maschi. Su suggerimento dei suoi ministri, prima di morire fece venire a corte i figli di due membri della famiglia imperiale, per garantire che la successione potesse avvenire senza problemi. Uno dei due ragazzi si chiamava Zhao Zongshi, figlio di Zhao Yunrang. Quest'ultimo era primo cugino dell'imperatore, e all'epoca in cui si svolsero i fatti rivestiva la carica di capo del Grand'Ufficio per gli Affari del Clan Imperiale, la carica pi\u00f9 prestigiosa per un membro del clan imperiale. Fu cos\u00ec che alla morte dell'imperatore, il figlio di Zhao Yunrang gli succedette al trono. Zhao Zhongshi cambi\u00f2 in seguito il proprio nome in Zhao Shu, e divenne il quinto imperatore della dinastia Song sotto il nome di Ying Zong."}
{"id": "638213", "revid": "1776051", "url": "https://it.wikipedia.org/wiki?curid=638213", "title": "Old English", "text": "Il termine Old English (in irlandese: \"Seanghaill\") \u00e8 il nome dato retrospettivamente ai discendenti dei colonizzatori giunti in Irlanda dal Galles, dalla Normandia e dall'Inghilterra dopo la conquista del paese nel XII secolo. Il nome fu coniato nel tardo XVI secolo e fu utilizzato per designare quella parte della comunit\u00e0 che apparteneva al cuore del dominio Inglese in Irlanda.\nMolti degli Old English si assimilarono con la societ\u00e0 irlandese nel corso dei secoli e la loro nobilt\u00e0 divenne la classe dominante del paese fino al XVI secolo. Il loro predominio decadde a causa dei conflitti politici e religiosi avvenuti in Irlanda nel XVI e XVII secolo, soprattutto a causa della loro fedelt\u00e0 alla religione cattolica. I cosiddetti \"New English\", i nuovi colonizzatori Protestanti, si sostituirono gradualmente loro nel ruolo di governanti e proprietari terrieri in Irlanda dal 1700.\nGli Old English nella storia d'Irlanda.\nIn epoca medioevale.\nIl termine Old English venne utilizzato dal 1580 per indicare i discendenti irlandesi dell'ondata di colonizzatori normanni, francesi, gallesi, inglesi, bretoni e fiamminghi giunti in Irlanda per impossessarsi del territorio al seguito dell'invasione inglese del paese durante il XII secolo. I governi inglesi incoraggiarono l'insediamento degli \"Old English\" con lo scopo di consolidare il dominio inglese in Irlanda, grazie all'uso della lingua inglese, delle leggi e dei costumi e dei metodi di coltivazione e di allevamento. La realizzazione di questo obiettivo fu effettiva soprattutto nella zona denominata The Pale e nelle citt\u00e0 fortificate.\nLa comunit\u00e0 degli \"Old English\" in Irlanda non fu mai monolitica. In alcune aree, soprattutto nella zona del Pale intorno a Dublino, nelle contee meridionali di Wexford, Kilkenny, Limerick e Cork, il termine indicava le comunit\u00e0 relativamente urbanizzate, che parlavano inglese, (sebbene a volte era una forma dialettale arcaica nota come Yola), usavano leggi inglesi e avevano uno stile di vita molto simile a quello in uso in Inghilterra. Tuttavia, nella maggior parte del resto d'Irlanda, il termine si riferiva alla esigua classe di proprietari terrieri e di nobili, che dominavano sui contadini e tenutari gaelici.\nNelle province, gli Old English, o \"Gaill\" (stranieri) in lingua irlandese, erano spesso indistinguibili dai signori e dai nobili Gaelici. Dinastie come quelle dei Fitzgerald, dei Butler e dei Burke adottarono il linguaggio irlandese, il sistema legislativo delle leggi Brehon e altre usanze irlandesi come l'adozione e il matrimonio misto con gli irlandesi gaelici e il mecenatismo nei confronti della musica e della poesia irlandesi. Queste famiglie vennero considerate come \"pi\u00f9 irlandesi degli irlandesi\" a causa di questo processo di amalgamazione e fusione. \nUn termine pi\u00f9 accurato per indicare questa comunit\u00e0 del tardo Medioevo \u00e8 Hiberno-Normanni, un nome che designa la cultura particolare portata avanti da questo gruppo. Nello sforzo di arrestare questo processo di \"gaelicizzazione\" degli Old English, il parlamento irlandese eman\u00f2 lo statuto di Kilkenny nel 1367, che fra le altre cose, proibiva l'uso della lingua irlandese, l'abbigliamento alla maniera irlandese e impediva agli irlandesi gaelici di dimorare nelle citt\u00e0 fortificate.\nNell'Irlanda prima del XVI secolo non esistevano divisioni religiose, tutti gli abitanti condividevano la comune adesione al cattolicesimo romano, persino dopo la riforma protestante in Inghilterra.\nLa crisi del XVI e XVII secolo.\nDi contro, i New English, l'ondata di colonizzatori giunti in Irlanda in epoca elisabettiana, mantennero saldamente la loro identit\u00e0 inglese, cos\u00ec come le loro tradizioni religiose, sociali e culturali diversamente dai normanni e dagli Old English, e rimasero sempre distinti e separati dal resto d'Irlanda. I nuovi colonizzatori erano orgogliosi delle loro origini inglesi e professavano la religione protestante e consideravano l'Irlanda come un territorio di conquista bisognoso di essere \"civilizzato\" e convertito al protestantesimo. Il poeta Edmund Spenser fu uno dei principali promotori di questo punto di vista. Egli afferm\u00f2 nel suo scritto \"A View on the Present State of Ireland\" del (1595), che il fallimento della totale conquista dell'Irlanda aveva portato le precedenti generazioni di colonizzatori a venire corrotti dalla cultura indigena Irlandese. Per i \"New English\", gran parte degli Old English erano dei \"degenerati\", che avevano adottato i costumi Irlandesi e avevano aderito alla religione cattolica. \nIl filosofo Edward Said afferma che la demonizzazione degli Old English come barbari e diversi da parte dei New English e la costruzione della loro identit\u00e0 come \"civilizzati\" anticip\u00f2 gli stereotipi colonialisti e orientalisti sulle popolazioni non Europee nel XIX secolo. Tuttavia, gran parte degli Old English - soprattutto nel Pale, continuarono a considerarsi Inglesi d'Irlanda, fino al XVII secolo.\nFu a causa della loro esclusione dal governo dell'Irlanda nel corso del XVI secolo, motivata dalla loro professione religiosa, che allontan\u00f2 gli Old English dal loro attaccamento alla patria e li spinse a costruire una identit\u00e0 comune con gli Irlandesi Gaelici in qualit\u00e0 di Cattolici Irlandesi. Il primo scontro tra gli Old English e il governo Inglese in Irlanda avvenne nella crisi delle tasse del 1556-1583. In questo periodo la comunit\u00e0 del Pale si rifiut\u00f2 di pagare i tributi per il mantenimento dell'esercito Inglese in Irlanda con lo scopo di promuovere una serie di rivolte denominate Rivolte dei Desmond (1569-73 e 1579-83). Il termine \"Old English\" venne coniato proprio in questo periodo, quando la comunit\u00e0 del Pale sottoline\u00f2 la loro identit\u00e0 Inglese e la loro fedelt\u00e0 alla corona, rifiutandosi nel contempo di cooperare con le imposizioni del rappresentante Inglese, il Lord Deputy of Ireland. Inizialmente il conflitto si espresse in forma di protesta civile, la comunit\u00e0 del Pale si rifiut\u00f2 di pagare nuove tasse se prima non venivano approvate da loro stessi tramite il Parlamento Irlandese. Tuttavia, la disputa assunse anche una connotazione religiosa, soprattutto dopo il 1571, quando Elisabetta I d'Inghilterra sub\u00ec la scomunica da parte del Papa. Ribelli come James Fitzmaurice Fitzgerald (egli stesso proveniente dalla dinastia Hiberno-Normanna dei Desmond) videro la loro ribellione come una sorta di \"Guerra Santa\" e ricevettero per questo aiuti e truppe dal Papato. Durante la seconda Rivolta dei Desmond (1579-83), un importante Lord del Pale, James Eustace, Visconte di Baltinglass si un\u00ec ai ribelli per motivi religiosi. Prima della fine della ribellione, diverse centinaia di Old English vennero impiccati, o in qualit\u00e0 di ribelli o come presunti tali a causa del loro credo religioso. Questo episodio segn\u00f2 una forte rottura tra il Pale e il governo Inglese come tra gli Old e i New English.\nTuttavia, durante la Guerra dei Nove Anni (1594-1603) il Pale e gli Old English rimasero leali alla corona Inglese durante una nuova ribellione Cattolica. Fu il successivo tentativo di riorganizzazione del governo Inglese in Irlanda secondo le linee dei Protestanti agli inizi del XVII secolo che segn\u00f2 una rottura del legame tra gli Old English e la madrepatria. \nIn primo luogo, nel 1609, i Cattolici vennero estromessi dai pubblici uffici in Irlanda. Nel 1613, la costituzione del Parlamento Irlandese venne modificata con lo scopo di creare una maggioranza di New English. In terzo luogo, nella prima met\u00e0 del XVII secolo, i proprietari terrieri appartenenti agli Old English videro le loro propriet\u00e0 confiscate dallo Stato. La risposta politica della comunit\u00e0 degli Old English fu un appello diretto al sovrano d'Inghilterra, prima a Giacomo I d'Inghilterra poi a Carlo I d'Inghilterra affinch\u00e9 attuassero una serie di riforme, compresa l'uguaglianza civile e religiosa dei Cattolici in cambio di un accrescimento delle tasse. Fu allora che alcuni scrittori degli Old English, come Geoffrey Keating iniziarono ad affermare che la vera identit\u00e0 degli Old English era cattolica e irlandese, piuttosto che inglese.\nSpoliazione e sconfitta.\nNel 1641, gran parte della comunit\u00e0 degli Old English scelse di rompere definitivamente il cordone con la madrepatria unendosi alla Rivolta Irlandese del 1641. Molti furono i fattori che indussero a questa scelta, fra i quali la paura dei ribelli e delle rappresaglie del governo Inglese contro tutti i cattolici. Tuttavia, il motivo principale \u00e8 da identificare con il desiderio di operare un mutamento di rotta al corso delle politiche anti-cattoliche degli ultimi 40 anni in Irlanda. Nonostante ci\u00f2, a dispetto della loro adesione al governo irlandese nella Confederazione Irlandese, il senso di identit\u00e0 degli Old English rimase un motivo di divisione all'interno della comunit\u00e0 dei cattolici irlandesi. Durante le Guerre Confederate Irlandesi (1641-53), gli Old English vennero spesso accusati dagli irlandesi gaelici di essere troppo propensi a negoziare con Carlo I d'Inghilterra alle spese degli interessi dei proprietari terrieri irlandesi e della religione cattolica. La successiva conquista dell'Irlanda da parte di Oliver Cromwell (1649-53), vide la definitiva sconfitta della causa cattolica e la spoliazione della nobilt\u00e0 degli Old English. Dal 1700 i discendenti protestanti dei New English divennero la classe dominante del paese.\nNel corso del XVIII secolo l'antica distinzione tra Old English e irlandesi gaelici scomparve definitivamente.\nIdentit\u00e0 collettiva degli Old English.\nGli storici sono in disaccordo su cosa indicare con comunit\u00e0 degli Old English nel corso del tempo e come definire il senso di identit\u00e0 comune di questa comunit\u00e0.\nLo storico Irlandese Edward MacLysaght opera una distinzione nel suo libro sui cognomi Irlandesi tra cognomi 'Hiberno-Normanni' e cognomi 'Anglo-Normanni'. La distinzione riassume la fondamentale differenza tra i \"Ribelli Inglesi alla Regina\" e i lealisti. I Geraldine della contea di Desmond, per esempio, non possono essere annoverati come \"Old English\" perch\u00e9 quello non era il loro mondo politico e culturale. I Butler di Ormond, d'altra parte, non possono essere definiti 'Hiberno-Normanni' a causa del loro punto di vista politico e delle loro alleanze, soprattutto in seguito delle loro unioni matrimoniali con la famiglia reale Inglese.\nAlcuni storici parlano ora di \"Cambro-Normanni\", e Se\u00e1n Duffy del Trinity College di Dublino usa quel termine piuttosto che il fuorviante \"Anglo-Normanni\" (gran parte dei Normanni provenivano dal Galles e non dall'Inghilterra).\nIl primo riferimento noto al termine \"Old English\" risale al 1580. La comunit\u00e0 Normanna precedente alla comunit\u00e0 degli Old English si definiva con diversi epiteti ma fu solo come risultato della crisi del 1580 che emerse una comunit\u00e0 di Old English.\nBrendan Bradshaw, nel suo studio sulla poesia del tardo XVI secolo, sottolinea che fra gli Irlandesi i Normanni erano chiamati \"Seanghaill\" (\"Antichi Stranieri\") ma anche \"Fionnghaill\" e \"Dubhghaill\". Egli afferma in una delle sue letture al M\u00edche\u00e1l \u00d3 Cl\u00e9irigh Institute che i poeti si riferivano a quel ramo dei Normanni che erano stati completamente hibernizzati con l'epiteto di \"Seanghaill\" con lo scopo di garantire loro una futura memoria pi\u00f9 duratura rispetto ai \"Fionnghaill\" (lett. \"Stranieri biondi\", cio\u00e8 Vichinghi Norvegesi) e ai \"Dubhghaill\" (lett. \"Stranieri bruni\", cio\u00e8 Vichinghi Danesi)."}
{"id": "638224", "revid": "767487", "url": "https://it.wikipedia.org/wiki?curid=638224", "title": "Fa' la cosa giusta", "text": "Fa' la cosa giusta (\"Do the Right Thing\") \u00e8 un film del 1989 scritto, prodotto, diretto e interpretato da Spike Lee.\nInterpretato da un cast corale, il film si concentra sull'esplosione delle tensioni razziali di un quartiere di Brooklyn nel corso di una giornata particolarmente calda. Considerato uno dei migliori film del regista afroamericano, alla sua uscita suscit\u00f2 molte polemiche: per alcuni critici, infatti, il film istigava i giovani afroamericani dei quartieri popolari alla rivolta. Venne comunque candidato a due premi Oscar, per la migliore sceneggiatura originale e il miglior attore non protagonista (Danny Aiello).\nIl brano \"Fight the Power\" dei Public Enemy, parte della colonna sonora del film e dal testo fortemente critico verso elementi della societ\u00e0 statunitense come il capitalismo, l'influenza dei mass media e il fallimento dell'integrazione razziale, ottenne un gran successo. Lee ne diresse anche il videoclip.\nNel 1999 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2007, l'American Film Institute l'ha inserito al novantaseiesimo posto della classifica dei cento migliori film americani di tutti i tempi (nella classifica originaria del 1998 non era presente). \nTrama.\nBrooklyn. Sal \u00e8 un italoamericano che gestisce una pizzeria insieme ai figli Pino e Vito. Sal e i suoi figli sono gli unici abitanti bianchi del quartiere; di fronte alla loro pizzeria c'\u00e8 un fruttivendolo coreano e la loro clientela \u00e8 soprattutto afroamericana. Anche il loro garzone \u00e8 afroamericano, e si chiama Mookie. Il ragazzo \u00e8 fidanzato con Tina (da cui ha avuto anche un figlio), una ragazza portoricana che vive con la propria madre. Mookie si trova in grande difficolt\u00e0: il lavoro di consegna delle pizze non gli permette di essere autonomo e dunque lo costringe a vivere nell\u2019appartamento della sorella minore, Jade. Per questo motivo Tina, seppur innamorata di lui, lo rimprovera spesso, in quanto il ragazzo non \u00e8 in grado di mantenere lei ed il loro bambino.\nAltri personaggi particolari del quartiere sono il \"Sindaco\", un anziano afroamericano alcolizzato maltrattato da tutti, che parla con chiunque; \"Mother Sister\", un'anziana signora che osserva dalla propria finestra tutto il viavai del quartiere; \"Radio Raheem\", un giovane afroamericano robusto, che se ne va in giro tutto il giorno con uno stereo sulle spalle che suona a tutto volume \"Fight the Power\"; e Smiley, un ragazzo balbuziente che cerca di vendere a tutti delle immagini di Martin Luther King e di Malcolm X.\nNella pizzeria di Sal un giorno arriva \"Buggin Out\", un ragazzo con velleit\u00e0 da attivista politico, che accusa il titolare di essere razzista perch\u00e9 non ha nemmeno una fotografia di un afroamericano affissa all'interno del proprio locale. Maltrattato e cacciato via da Sal, Buggin Out medita vendetta e cerca allora di convincere gli altri ragazzi del quartiere a non servirsi pi\u00f9 da lui, ma nessuno lo ascolta, perch\u00e9 a tutti piace la pizza di Sal. Anche Mookie e Pino si confrontano sulla questione razziale, dopo che quest'ultimo ha accusato Mookie di essere uno sfaccendato: Pino, messo alle strette da Mookie poich\u00e9 i suoi personaggi preferiti sono Magic Johnson, Eddie Murphy e Prince, sostiene che questi sono cos\u00ec in gamba da essere \"pi\u00f9 che neri\".\nLa sera, a chiusura ormai avvenuta, Sal fa entrare comunque nel locale alcuni ragazzi del quartiere che chiedevano di mangiare. Poco dopo entrano anche Buggin Out e Smiley, pronti a mettere in pratica il boicottaggio del locale d'accordo con Radio Raheem: quest'ultimo, entrato dopo di loro, piazza su di un tavolo il suo stereo ad alto volume, per provocare Sal. Il pizzaiolo, molto stressato, gli chiede di spegnere lo stereo, ma Radio Raheem rifiuta e lo provoca ulteriormente alzando al massimo il volume; Sal, in preda all'ira, copre di insulti razziali il ragazzo, suscitando l'indignazione di tutti i ragazzi presenti, poi prende una mazza da baseball e sfascia lo stereo. Dopo un primo momento di stupore, Radio Raheem, in preda ad un raptus di rabbia, salta addosso a Sal e tenta di strangolarlo. Pino e Vito tentano di difendere il padre, mentre i clienti incitano Radio Raheem. A seguito della rissa, interviene la polizia, che irrompe nel locale di Sal: \u00e8 necessario un gran numero di agenti per immobilizzare e portar fuori Radio Raheem, che continua a dimenarsi; poco dopo, il giovane, immobilizzato a forza per il collo con un manganello, continuando ad agitarsi forsennatamente per liberarsi, muore strangolato.\nLa gente del quartiere si raduna di fronte alla pizzeria, osservando il cadavere di Radio Raheem. Il DJ locale, Mister Se\u00f1or Love Daddy, aizza i cittadini annunciando alla radio il decesso del ragazzo, \"morto per mano di poliziotti bianchi per proteggere un bianco\". Mookie, che all'interno del locale non \u00e8 intervenuto per sedare gli animi per la paura di perdere il posto di lavoro, \u00e8 uscito ed osserva la scena impietrito. Improvvisamente, afferra un bidone della spazzatura, quindi lo scaglia contro la vetrina della pizzeria, mandandola in frantumi. Questo gesto scatena la violenza dei presenti: tutti sembrano impazziti, ed entrano nel negozio distruggendolo e dandogli fuoco. Smiley, soddisfatto, appende alle pareti della pizzeria distrutta le fotografie di Malcolm X e di Martin Luther King.\nLa mattina seguente Mookie si reca a quel che rimane del negozio, e vi trova Sal disperato, il quale lo accusa di essere il responsabile e lo insulta ripetutamente. Nonostante ci\u00f2, Mookie mantiene il controllo e gli chiede i soldi che gli deve per l\u2019ultima settimana di lavoro, 250 dollari. Sal, dopo un dialogo acceso, gliene tira addosso 500: il ragazzo inizialmente gliene restituisce 200, ma alla fine prende tutto il denaro e si allontana, alla ricerca di un nuovo lavoro. Il film si chiude con due lunghe citazioni di Martin Luther King e di Malcom X sulla violenza come strumento di risoluzione delle ingiustizie.\nProduzione.\nSpike Lee scrisse per la prima volta il titolo del film il 25 dicembre 1988, sul suo diario. Lee aveva cercato di girare un film intitolato \"Heatwave\" (\"Ondata calda\"), ambientato nella giornata pi\u00f9 calda dell'anno. Lee si domand\u00f2 cosa sarebbe successo se un afroamericano fosse stato assassinato dalla polizia proprio in quella giornata. Riscrivendo la sceneggiatura il regista si ispir\u00f2 a fatti di violenza contro afroamericani realmente accaduti. Inoltre Lee voleva girare un film che si svolgesse nel giro di ventiquattro ore.\nIl regista scrisse la prima stesura della sceneggiatura in dodici giorni. Il film fu prodotto dalla casa di produzione del regista, la 40 Acres &amp; a Mule Filmworks. Per la distribuzione del film Lee pensava alla Paramount Pictures, ma lo studio, letta la sceneggiatura, impose di cambiare il finale. Lee rifiut\u00f2 e propose il copione alla Touchstone Pictures, che per\u00f2 lo rifiut\u00f2. Alla fine il copione arriv\u00f2 alla Universal Pictures, che distribu\u00ec il film.\nLee sperava di avere a disposizione un budget di dieci milioni di dollari, ma la Universal arriv\u00f2 a sei milioni e cinquecentomila dollari. Per risparmiare sui costi la Universal propose al regista di girare a Baltimora o a Filadelfia, con una troupe non iscritta al sindacato, ma Lee voleva girare a tutti i costi a Brooklyn, e dopo varie trattative ci riusc\u00ec.\nCast.\nInizialmente Spike Lee avrebbe voluto Robert De Niro per il ruolo di Sal, Laurence Fishburne per il ruolo di Radio Raheem e Matt Dillon per il ruolo di Pino, ma nessuno di essi accett\u00f2. De Niro disse che il personaggio di Sal era troppo simile ad altri che aveva interpretato. A Fishburne non piaceva il copione, mentre per quanto riguarda Matt Dillon fu il suo agente a sconsigliargli la parte.\nLee scelse Danny Aiello per la parte di Sal subito dopo averlo incontrato, consigliato da De Niro. Aiello gli disse: \u00abSpike, tu sei la persona pi\u00f9 di sinistra che conosca, io sono bianco, italiano e di destra. Cosa mai potremmo fare di buono, io e te insieme?\u00bb. In seguito Aiello dichiar\u00f2 che Lee l'aveva scelto anche per il fatto di essere un buon giocatore di baseball.\nLee scelse per s\u00e9 il ruolo di Mookie, colui che d\u00e0 il via alla rivolta, e scelse la sorella Joie per il ruolo di Jade. Per quanto riguarda il ruolo di Tina, la ragazza portoricana di Mookie, Lee incontr\u00f2 in un nightclub di Los Angeles una ballerina, Rosie Perez. Al loro primo incontro la Perez non rimase molto colpita da Spike Lee, e rifiut\u00f2 la sua offerta, poich\u00e9 non aveva nessuna intenzione di diventare un'attrice. Lee continu\u00f2 ad insistere, a ripeterle che era il destino che li aveva fatti incontrare, e finalmente la Perez accett\u00f2 la parte. Letto il copione, rimase molto colpita dal linguaggio dei personaggi, perch\u00e9 si esprimevano come lei.\nLa parte di Smiley fu scritta appositamente per Roger Guenveur Smith, che chiedeva un ruolo nel film e ide\u00f2 il personaggio che vendeva immagini di Malcolm X e Martin Luther King.\nRiprese.\nLe riprese del film iniziarono il 18 luglio 1988 e terminarono il 9 settembre dello stesso anno. Il budget era di 6.500.000 $.\nLe location furono i quartieri Bedford-Stuyvesant (dove Lee aveva girato la sua tesi di laurea, \"\"), a Brooklyn. Per quasi due mesi, quindi, la troupe si appropri\u00f2 di un intero quartiere. La maggior parte degli abitanti reag\u00ec con curiosit\u00e0 a quell'\"invasione di campo\", anche se ci furono isolate lamentele. Alcuni abitanti del quartiere parteciparono attivamente alla realizzazione del film, come un operaio disoccupato e un ragazzo che divent\u00f2 l'autista di Spike Lee.\nPer quanto riguarda la protezione del set, Lee prese una decisione inconsueta, rifiutando l'aiuto della polizia e rivolgendosi ai vigilantes del Fruit of Islam, ossia il reparto sicurezza della Nation of Islam, il movimento separatista di Louis Farrakhan. L'arrivo del FoI allontan\u00f2 gli spacciatori, che sparirono dal quartiere fino alla fine delle riprese.\nRosie Perez non rest\u00f2 molto soddisfatta delle riprese, poich\u00e9 Spike Lee le faceva ripetere la scena iniziale, in cui balla al ritmo di \"Fight the Power\", molte volte, tanto che alla fine dovette camminare con l'aiuto delle stampelle. Inoltre la Perez era imbarazzata a causa della lunga scena di sesso tra lei e Spike Lee, durante la quale il regista, nei panni di Mookie, le accarezza con un cubetto di ghiaccio tutto il corpo. La Perez trov\u00f2 la scena molto sessista. Il direttore della fotografia Ernest Dickerson ha dichiarato che per quella scena promosse la sua apprendista primo operatore, cos\u00ec durante le riprese della scena erano presenti solo lui, Spike Lee, la Perez e l'apprendista. Ma nonostante questo la Perez era sconvolta, e alla fine si mise a piangere. A questo punto Dickerson mise fine alla ripresa della scena, poich\u00e9 il materiale era gi\u00e0 buono.\nLee ebbe dei battibecchi anche con Giancarlo Esposito, che non gradiva come era scritta la scena in cui Buggin Out litiga con John Savage, che interpreta un ragazzo bianco reo di avergli sporcato le scarpe da basket nuove di zecca. Lee ascolt\u00f2 i suoi suggerimenti, ma alla fine diresse la scena cos\u00ec come l'aveva scritta.\nNumerosi furono i diverbi con Danny Aiello, che non voleva usare il termine \"negro\" poich\u00e9 non era mai stato razzista. Durante la sequenza della rissa nella pizzeria, Aiello si rifiut\u00f2 di farsi lanciare oltre il bancone, in una sequenza che avrebbe voluto citare le liti dei western. Dopo la fine delle riprese, in un'intervista alla rivista \"Film Comment\", Aiello sostenne che la parte di Sal l'aveva riscritta lui.\nJohn Turturro si sentiva intimidito e imbarazzato, poich\u00e9 il suo era il personaggio pi\u00f9 razzista del film. Durante le prove le sue battute quasi le sussurrava, tanto era l'imbarazzo e la paura di offendere il resto del cast. Via via si sciolse, ma c'era soprattutto una ragazza che non gli rivolgeva mai la parola.\nDurante la post-produzione la scena finale del film, che aveva causato la rottura con la Paramount, caus\u00f2 nuovamente dei problemi con la Universal, che era molto preoccupata. Non volevano assolutamente che Mookie andasse via dopo aver preso i soldi di Sal. Lee fu irremovibile: \u00abA Mookie interessano solo i soldi. Il denaro \u00e8 il suo Dio. Sal glieli getta in faccia, e se Mookie avesse avuto un po' di rispetto per s\u00e9 stesso non li avrebbe mai raccolti. Ma lui pensa solo ai soldi, quindi li prende\u00bb. Ma la Universal insisteva, cos\u00ec a Barry Alexander Brown, il montatore del film, venne l'idea della foto che ritrae insieme Malcolm X e Martin Luther King e le due citazioni. Quella foto, prima dell'uscita del film, era quasi sconosciuta, in seguito divenne un'icona.\nColonna sonora.\nLa colonna sonora del film contiene i seguenti brani:\nDistribuzione.\n\"Fa' la cosa giusta\" venne presentato in anteprima al Festival di Cannes il 19 maggio 1989, in concorso per la Palma d'oro. Venne distribuito nelle sale cinematografiche statunitensi da Universal Pictures a partire dal 21 luglio dello stesso anno.\nAccoglienza.\nIncasso.\nIl film incass\u00f2 complessivamente 28 milioni di dollari negli Stati Uniti e circa 10 milioni nel resto del mondo.\nNonostante fosse all'epoca il miglior incasso di sempre per un suo film, il regista non fu soddisfatto del risultato, dando la colpa alle troppe critiche negative: \u00abtutta quella pubblicit\u00e0 negativa ci ha danneggiati. Il pubblico bianco si \u00e8 spaventato e non \u00e8 andato a vedere il film\u00bb.\nCritica.\nLa critica cinematografica accolse il film con grandi polemiche: i critici delle riviste \"New York\", \"TIME\" e \"Usa Today\" dichiararono che \"Fa' la cosa giusta\" era una vera e propria provocazione, che incitava disordini presso la comunit\u00e0 afroamericana. \"Usa Today\" arriv\u00f2 a definire il film \u00abun \"gossip\" comunista\u00bb, e molte trasmissioni televisive aprirono dei dibattiti sul film.\nLa rivista francese \"Premi\u00e8re\" scrisse che una volta visto il film era difficile dimenticarlo. In Europa \"Fa' la cosa giusta\" fu accolto con pi\u00f9 calore, rispetto agli Stati Uniti. Molti furono i critici che fecero riferimento al presunto errore della giuria di Cannes di non aver assegnato la Palma d'oro al film di Lee, che fu definito come l'unico vero film shock dell'edizione di quell'anno. Lo stesso Lee non nascose il suo risentimento verso Wim Wenders, presidente della giuria in quell'edizione, dichiarando alla stampa: \u00abA casa ho una mazza da baseball, e sopra c'\u00e8 scritto il nome di Wim Wenders\u00bb.\nDurante la cerimonia di premiazione degli Oscar, il 26 marzo 1990, Kim Basinger, mentre presentava una clip de \"L'attimo fuggente\", candidato all'Oscar al miglior film, smise di leggere il discorso per lamentarsi della mancata nomination per \"Fa' la cosa giusta\": \u00abIl miglior film dell'anno, \"Fa' la cosa giusta\", non \u00e8 in elenco\u00bb, disse.\nSubito dopo le riprese del film ci furono infinite polemiche per un'intervista rilasciata da Professor Griff, uno dei componenti dei Public Enemy, al \"Washington Post\". Nell'intervista Professor Griff attaccava gli ebrei, ritenendoli \u00abresponsabili di gran parte della malvagit\u00e0 del mondo. Sono gli ebrei che finanziano gli esperimenti sull'AIDS, condotti sui neri in Africa\u00bb. L'intervista preoccup\u00f2 molto i dirigenti della Universal, poich\u00e9 la canzone \"Fight the Power\" aveva, anche dal punto di vista dei contenuti, un'importanza fondamentale nel film. Spike Lee telefon\u00f2 pi\u00f9 volte a Chuck D, altro componente del gruppo, per cercare di capire cosa fosse accaduto. Questo fu uno dei motivi per i quali Professor Griff fu espulso dalla band, anche se in seguito il cantante sostenne che le sue parole furono estrapolate dal contesto.\nLee fu criticato anche per aver \"nascosto\" il problema della droga nel film. Il regista si difese affermando: \u00abQuesto \u00e8 un film sul razzismo. Le droghe sono un problema troppo grande per condividere lo stesso spazio di un film sul razzismo\u00bb."}
{"id": "638231", "revid": "729019", "url": "https://it.wikipedia.org/wiki?curid=638231", "title": "Panhard 178", "text": "L'automitralleuse de d\u00e9couverte Panhard et Levassor Type 178 era una moderna realizzazione francese entrata in produzione dall 1935, quando la ditta francese concretizz\u00f2 le richieste dell'esercito francese per una nuova autoblindo che rimpiazzasse i vecchi modelli allora in servizio. Il progetto venne derivato da un mezzo chiamato TOE-M-32, pensato per l'impiego coloniale in Nord Africa e armato con un cannone corto da 37 mm. La macchina che ne deriv\u00f2 aveva un motore posteriore (a differenza del precedente) mentre manteneva la propulsione 4\u00d74.\nTecnicamente, essa era un veicolo, come detto, a trazione integrale 4\u00d74 e motore posteriore, con una grossa torretta biposto (quando i carri francesi erano dotati di torri monoposto) armata di cannone semiautomatico da 25 mm SA 35. Questo armamento era capace solo di fuoco a colpo singolo, ma nondimeno poteva perforare corazze di 40 mm a 400 m di distanza, molto in quanto esso aveva una elevata velocit\u00e0 iniziale e quindi una potenza controcarro di tutto rispetto. Non tutte le macchine erano cos\u00ec armate, alcune avevano solo 2 mitragliatrici leggere da 7,5 mm (una coassiale era sempre presente anche col cannone) mentre i veicoli comando erano dotati di apparecchiature radio ma privi di qualsiasi arma. Per il resto, la costruzione era solida, con una buona meccanica e una corazza imbullonata.\nIn servizio in grandi quantit\u00e0 nel 1940, le Panhard combatterono in unit\u00e0 di cavalleria dell'esercito francese, tra le pi\u00f9 numerose del mondo. Esse non poterono arrestare, nonostante la mobilit\u00e0 di tali unit\u00e0 si avvicinasse a quella delle Panzerdivisionen tedesche, l'invasione del loro Paese. Alla fine di giugno nel 1940 ne restavano in linea almeno 190, ma nessuna venne ceduta all'Esercito italiano, che scarseggiava di autoblindo mentre ebbe un certo numero di carri ex-francesi di dubbia utilit\u00e0. La massa di veicoli rimasti era infatti tenuta dai tedeschi, che ebbero modo di apprezzarne le qualit\u00e0, chiamandole Panzersp\u00e4hwagen P 204 (f) e usandole per pattugliamenti antipartigiani in URSS. Altre 45 ebbero invece un uso diverso, nascoste dai reparti francesi e utilizzate dalla resistenza. La mancanza di torretta rese necessario armarle con realizzazioni di fortuna, ma pur sempre con armi da 25 o 47mm.\nLa storia non era finita, perch\u00e9 nel 1944, dopo la liberazione le Panhard tornarono in produzione per le esigenze dell'esercito francese, prodotte dalla Renault dalle fabbriche di Parigi. La Panhard 178B venne armata di cannoni da 47 mm e rimasero in servizio con la cavalleria francese nel dopoguerra, con altri impieghi in azioni durante le tragiche guerre d'Indocina e di Algeria, fino a che essa venne tolta dal servizio nel 1960. Infatti era arrivata una nuova blindo, con un cannone da 90 mm controcarro che l'adeguava alle corazze dei carri nemici, e scafo saldato, ma per il resto assai simile alla 178, si trattava della Panhard AML."}
{"id": "638233", "revid": "729019", "url": "https://it.wikipedia.org/wiki?curid=638233", "title": "Strada statale 379 Egnazia e delle Terme di Torre Canne", "text": "La strada statale 379 di Egnazia e delle Terme di Torre Canne (SS 379) \u00e8 una strada statale che corre lungo la costa dei trulli per un tratto della provincia di Brindisi.\nPercorso.\nRappresenta un'arteria di prolungamento costiero della strada statale 16 Adriatica la quale, per un tratto, abbandona il mare per attraversare nell'entroterra il centro del comune di Fasano, alcune sue frazioni come Pezze di Greco, Speziale, Montalbano, il comune di Ostuni, Carovigno e San Vito dei Normanni. Questa infrastruttura si presenta come una moderna superstrada a scorrimento rapido, provvista di svincoli e di un certo numero di aree di servizio.\nLe uscite della SS 379 portano dal lato mare alle spiagge e calette della riviera dei trulli e dal lato monte al cuore dell' con i trulli e i suggestivi bianchi centri storici (Carovigno, Ostuni, Ceglie Messapica, Cisternino).\nLa strada statale 379 fa parte della strada europea E55.\n\u00c8 stata istituita nel 1962 con il tracciato \"Monopoli-Brindisi\" e successivamente \u00e8 stata allargata a quattro corsie. Il tratto iniziale \"Monopoli-Torre Canne\" \u00e8 stato declassificato a strada provinciale e trasferito alla citt\u00e0 metropolitana di Bari e alla provincia di Brindisi che lo hanno riclassificato rispettivamente \"strada provinciale 213\" e \"strada provinciale 90\". Detta strada a due corsie rasenta l'area archeologica di Egnazia.\nClassificata come strada extraurbana principale (anche se la segnaletica prevista per legge \u00e8 presente solo in alcuni ingressi), \u00e8 costituita da due carreggiate separate da spartitraffico, con due corsie per senso di marcia, e non presenta incroci a raso n\u00e9 attraversamenti urbani. Il limite di velocit\u00e0 \u00e8 fissato, su parte del tracciato, a 110 chilometri orari."}
{"id": "638239", "revid": "196390", "url": "https://it.wikipedia.org/wiki?curid=638239", "title": "Gruppo Banco Desio", "text": ""}
{"id": "638243", "revid": "161374", "url": "https://it.wikipedia.org/wiki?curid=638243", "title": "SS 379", "text": ""}
{"id": "638244", "revid": "1934238", "url": "https://it.wikipedia.org/wiki?curid=638244", "title": "Rivoluzioni del 1989", "text": "Le Rivoluzioni del 1989, a volte chiamate l'Autunno delle Nazioni, furono un'ondata rivoluzionaria avvenuta nell'Europa Centrale ed Orientale nell'autunno del 1989, quando diversi regimi comunisti furono rovesciati nel giro di pochi mesi. Il nome dato a questo evento ricorda quello delle Rivoluzioni del 1848, conosciute come la \"Primavera delle Nazioni\". L'Autunno delle Nazioni inizi\u00f2 in Polonia e si espanse anche all'estero, perlopi\u00f9 in maniera pacifica, nella Germania Est, Cecoslovacchia, Ungheria, Bulgaria, Estonia, Lituania, Lettonia mentre la Romania fu l'unica nazione del blocco orientale che rovesci\u00f2 il regime in maniera violenta giustiziando il capo di Stato. Questo evento alter\u00f2 drasticamente la bilancia dei poteri mondiali, segnando, insieme al collasso dell'Unione Sovietica, la fine della guerra fredda e l'inizio dell'era post-guerra fredda.\nIl \"nuovo pensiero\".\nAnche se diversi Stati del blocco sovietico avevano sperimentato deboli riforme economiche e politiche dagli anni settanta, l'avvento del riformista Michail Gorba\u010d\u00ebv alla guida dell'Unione Sovietica nel 1985 segn\u00f2 il percorso irreversibile verso la grande liberalizzazione. Verso la met\u00e0 degli anni ottanta si instaur\u00f2 una nuova generazione di dirigenti dell'URSS che propose riforme di modernizzazione per uscire dal periodo di stagnazione di Bre\u017enev. L'Unione Sovietica stava affrontando un periodo di grave declino economico e aveva bisogno della tecnologia occidentale e di fondi per far fronte all'arretratezza del Paese. Il costo del mantenimento del cosiddetto \"impero sovietico\", delle milizie e del KGB stavano rapidamente prosciugando l'economia sovietica gi\u00e0 in crisi.\nI primi segnali di grandi riforme giunsero nel 1986, quando Gorba\u010d\u00ebv inaugur\u00f2 la politica di \"glasnost\"' (trasparenza) nell'Unione Sovietica, e sottoline\u00f2 il bisogno di una riforma economica, la \"perestrojka\" (ristrutturazione). Dalla primavera del 1989, l'URSS speriment\u00f2 per la prima volta il dibattito mediatico e tenne per la prima volta elezioni multipartitiche. Il \"nuovo pensiero\" di Mosca inevitabilmente si riflett\u00e9 anche nell'Europa Orientale: l'URSS, che fino a quel momento aveva soppresso con la forza qualunque dissenso negli Stati satelliti, inizi\u00f2 a tollerare e anche ad incoraggiare le riforme in questi Paesi.\nLa visita di Gorba\u010d\u00ebv alla Cina il 15 maggio, durante la prima rivoluzione del 1989, la protesta di piazza Tienanmen, port\u00f2 molti giornalisti a Pechino, e i loro ritratti dei dimostranti aiutarono a galvanizzare lo spirito di liberazione tra i popoli dell'Europa dell'Est che stavano guardando. La leadership cinese, in particolare il Segretario generale del Partito Comunista Cinese Zhao Ziyang, essendo giunta prima dei sovietici a riformare l'economia, era aperta a riforme politiche, ma non al costo di un potenziale ritorno al disordine della Rivoluzione culturale, o addirittura all'avvio di un processo di democratizzazione.\nDa est a ovest.\nIl maggiore ostacolo di Mosca a migliorare le relazioni con le potenze occidentali rimase la cortina di ferro che esisteva tra l'est e l'ovest. Finch\u00e9 l'Unione Sovietica continu\u00f2 ad usare la forza per rafforzare la sua influenza sull'Europa dell'Est, sembr\u00f2 improbabile che Mosca potesse ottenere il supporto occidentale necessario per le riforme. Gorba\u010d\u00ebv spinse i suoi omologhi dell'Europa orientale ad imitare \"perestrojka\" e \"glasnost\"; tuttavia, anche se i riformisti di Ungheria e Polonia erano rafforzati dalla forza di liberalizzazione che si estendeva da est a ovest, gli altri Stati del blocco orientale rimasero apertamente scettici e dimostrarono una generale avversione per le riforme. L'esperienza passata aveva dimostrato che, anche se le riforme nell'URSS erano possibili, la pressione di cambiamento nell'Europa orientale poteva divenire incontrollabile: i regimi mantennero le loro idee e continuarono il loro autoritarismo nel vecchio stile sovietico, supportato dalla forza militare dell'URSS e dagli aiuti economici. Credendo che le riforme di Gorba\u010d\u00ebv avrebbero avuto vita breve, i governanti comunisti ortodossi, come Erich Honecker nella Germania Est, Todor \u017divkov in Bulgaria, Nicolae Ceau\u0219escu in Romania e Gust\u00e1v Hus\u00e1k in Cecoslovacchia, ignorarono le richieste moscovite di cambiamento.\nRiforme in Polonia e Ungheria.\nNel 1989 l'Unione Sovietica aveva abbandonato la dottrina Bre\u017enev in favore di un non-interventismo negli affari interni dei suoi alleati del Patto di Varsavia. La Polonia, seguita poco tempo dopo dall'Ungheria, divenne il primo paese del Patto di Varsavia a rompere i legami con la dominazione sovietica.\nLe manifestazioni operaie in Polonia negli anni ottanta avevano portato alla formazione di un sindacato indipendente, Solidarno\u015b\u0107, guidato da Lech Wa\u0142\u0119sa, che in poco tempo divenne una forza politica. Il 13 dicembre 1981 il leader comunista Wojciech Jaruzelski, temendo un intervento sovietico, decise di abbattere Solidarno\u015b\u0107, dichiarando la legge marziale in Polonia, sospendendo l'unione e imprigionando temporaneamente la maggior parte dei suoi capi. Verso la met\u00e0 degli anni '80, Solidarno\u015b\u0107 rimase la sola organizzazione supportata dalla Chiesa cattolica e dalla CIA e, verso la fine del decennio, divenne sufficientemente forte da impedire i tentativi di Jaruzelski di riforma: gli scioperi nazionali del 1988 obbligarono il governo ad aprire un dialogo con Solidarno\u015b\u0107.\nNell'aprile 1989 Solidarno\u015b\u0107 venne nuovamente legalizzata e autorizzata a partecipare alle elezioni parlamentari del 4 giugno seguente (il giorno successivo alla repressione delle proteste studentesche in piazza Tienanmen a Pechino). La vittoria di Solidarno\u015b\u0107 sment\u00ec tutte le previsioni: i suoi candidati conquistarono tutti i seggi possibili alla Camera e 99 seggi su 100 al Senato.\nMolti importanti candidati comunisti non ottennero nemmeno il numero minimo di voti per accedere ai seggi a loro riservati: un nuovo governo, non comunista, il primo nell'Europa orientale, si insedi\u00f2 nel settembre 1989.\nSeguendo la spinta della Polonia, anche l'Ungheria era vicina all'indipendenza. Sebbene fossero state raggiunte riforme economiche e liberalizzazioni politiche durante gli anni ottanta, le principali riforme avvennero solo a seguito della sostituzione di J\u00e1nos K\u00e1d\u00e1r come Segretario generale del Partito comunista nel 1988. Quello stesso anno, il Parlamento adott\u00f2 un \"pacchetto democratico\", che includeva il pluralismo nei commerci, libert\u00e0 di associazione, assemblea e stampa, una nuova legge elettorale e una radicale revisione della Costituzione, insieme ad altre novit\u00e0.\nNell'ottobre 1989 il Partito comunista si riun\u00ec nell'ultimo congresso e si ridefin\u00ec come Partito Socialista ungherese. In una storica seduta dal 16 ottobre al 20 ottobre, il Parlamento adott\u00f2 una legislazione che prevedeva elezioni parlamentari multipartitiche e l'elezione presidenziale diretta. Questa legislazione trasform\u00f2 l'Ungheria da Repubblica popolare in Repubblica di Ungheria, garantendo diritti civili e umani e creando una struttura istituzionale che assicurava la separazione dei poteri giudiziario, esecutivo e legislativo.\nLo smantellamento della Cortina di ferro da parte dell'Ungheria e la caduta del Muro di Berlino.\nDopo che il governo riformista dell'Ungheria apr\u00ec le frontiere (23 agosto 1989), un gran numero di tedeschi dell'est inizi\u00f2 (l'11 settembre 1989) a emigrare verso la Germania Ovest attraverso il confine ungherese con l'Austria. Alla fine del settembre 1989, pi\u00f9 di tedeschi dell'est erano scappati a ovest. Migliaia di tedeschi cercarono di raggiungere l'Ovest con manifestazioni davanti alle sedi diplomatiche della Germania Ovest in altre capitali dell'Europa Orientale. L'esodo di massa gener\u00f2 richieste di cambiamento all'interno della Germania Est e le dimostrazioni di massa che si formavano nelle citt\u00e0 - in particolare a Lipsia - continuarono a crescere.\nIl 6 e il 7 ottobre Michail Gorba\u010d\u00ebv visit\u00f2 la Germania Est per celebrare il 40\u00ba anniversario della RDT e fece pressioni sulla leadership tedesca perch\u00e9 accettasse le riforme. Comunque, l'ultimo rimasto contrario a cambiamenti era Erich Honecker, che viet\u00f2 la circolazione di pubblicazioni sovietiche, considerate come sovversive.\nDovendo affrontare le continue rivolte civili, il partito di governo, cio\u00e8 il Partito Socialista Unificato di Germania (SED), depose Honecker a met\u00e0 ottobre e lo sostitu\u00ec con Egon Krenz. Incapace di fermare la continua fuga di rifugiati verso ovest attraverso l'Ungheria, la Cecoslovacchia e la Polonia, la Germania Est autorizz\u00f2 i propri cittadini ad entrare a Berlino Ovest e nella Germania Ovest attraverso tutti i confini esistenti il 9 novembre. Centinaia di migliaia di persone usufruirono della possibilit\u00e0: furono anche aperti nuovi punti di passaggio attraverso il Muro di Berlino e lungo il confine con la Germania Ovest. L'apertura del Muro si rivel\u00f2 fatale per la RDT: nel mese di dicembre Krenz fu sostituito e il monopolio del SED era di fatto finito. Tutto ci\u00f2 port\u00f2 all'accelerazione del processo di riforma nella Germania Est, che fin\u00ec con la riunificazione tedesca delle Germanie, sancita il 3 ottobre 1990.\nLa volont\u00e0 del Cremlino di abbandonare un alleato cos\u00ec strategicamente vitale segn\u00f2 una drammatica riduzione del superpotere sovietico e una caduta nelle relazioni internazionali, che fino al 1989 erano state dominate dalla divisione est-ovest, marcata ancora di pi\u00f9 nella citt\u00e0 di Berlino.\nLa rivoluzione di velluto in Cecoslovacchia.\nSeguendo la scia degli avvenimenti della vicina Germania Est e l'assenza di ogni reazione sovietica la Cecoslovacchia (all'epoca \"Repubblica Socialista Cecoslovacca\") si rivers\u00f2 nelle strade per chiedere elezioni libere. Il 17 novembre 1989 una manifestazione pacifica studentesca a Praga fu caricata dalla polizia antisommossa; questa reazione caus\u00f2 una serie di manifestazioni pubbliche dal 19 novembre fino a dicembre, e uno sciopero generale di due ore il 27 novembre. Dal 20 novembre si radun\u00f2 a Praga un gran numero di protestanti pacifici, che raggiunsero la cifra di persone riunite.\nInsieme alla caduta degli altri regimi comunisti e con la crescita delle manifestazioni di piazza, il Partito Comunista di Cecoslovacchia annunci\u00f2 il 28 novembre che avrebbe rinunciato al monopolio sul potere politico. Fu rimosso il filo spinato al confine con la Germania Ovest e l'Austria nel mese di dicembre. Una targa visibile a Praga riassume gli avvenimenti in poche parole: \"Polonia - 10 anni; Ungheria - 10 mesi; Germania Est - 10 settimane; Cecoslovacchia - 10 giorni\" (\"Romania - 10 ore\" fu aggiunto dopo la Rivoluzione romena).\nIl 10 dicembre il leader comunista Gust\u00e1v Hus\u00e1k nomin\u00f2 il primo governo non comunista in Cecoslovacchia dal 1948 e si dimise. Alexander Dub\u010dek fu eletto presidente del Parlamento federale il 28 dicembre e V\u00e1clav Havel divenne Capo di Stato il 29 dicembre.\nRivolte nell'Europa sudorientale.\nIl 10 novembre 1989, il giorno dopo la caduta del muro di Berlino, il leader della Bulgaria Todor \u017divkov fu rigettato dal suo Politburo. Mosca in apparenza approv\u00f2 il cambiamento alla dirigenza, nonostante la reputazione di \u017divkov di alleato sovietico. L'abbandono di \u017divkov non soddisfece comunque il crescente movimento a favore della democrazia: la folla si riun\u00ec a Sofia per chiedere pi\u00f9 riforme e democratizzazione. Il Partito Comunista Bulgaro allora rinunci\u00f2 al potere nel febbraio 1990 e nel giugno 1990 si tennero le prime elezioni libere in Bulgaria dal 1931. \u017divkov sub\u00ec un processo nel 1991, ma scamp\u00f2 alla fine violenta del suo omologo della Romania, Nicolae Ceau\u0219escu.\nLa rivoluzione romena.\nDiversamente dagli altri Stati dell'Europa orientale, la Repubblica Socialista di Romania, al pari della Bulgaria, non aveva mai sperimentato il processo di de-stalinizzazione. Nel novembre 1989, Nicolae Ceau\u0219escu, all'et\u00e0 di 71 anni, fu rieletto per altri 5 anni come leader del Partito Comunista Romeno, segnale del fatto che intendeva abbattere le rivolte anti-comuniste che serpeggiavano negli altri paesi vicini. Mentre Ceau\u0219escu si preparava a una visita di stato in Iran, la sua sicurezza ordin\u00f2 l'arresto e l'esilio di un parroco ungherese calvinista, L\u00e1szl\u00f3 T\u0151k\u00e9s, per avere fatto sermoni contro il regime. T\u0151k\u00e9s fu arrestato, ma riusc\u00ec ad evadere poco dopo. Dopo aver ascoltato la cronaca del fatto dalle radio occidentali, gli anni di insoddisfazione repressa vennero a galla e nella popolazione romena scoppi\u00f2 la rivolta.\nRitornando dall'Iran, Ceau\u0219escu ordin\u00f2 che la rivolta fosse soppressa fuori dai quartieri generali del Partito Comunista a Bucarest. Dapprima le forze di sicurezza obbedirono ai suoi ordini sparando anche sulla folla, ma la mattina del 22 dicembre le forze armate romene cambiarono tattica: l'esercito inizi\u00f2 a muoversi contro il Comitato Centrale, cercando di catturare Ceau\u0219escu e la moglie, Elena, che per\u00f2 riuscirono a scappare in elicottero.\nNonostante la soddisfazione che segu\u00ec alla partenza dei Ceau\u0219escu, la loro sorte rimase incerta. Il giorno di Natale la televisione romena mostr\u00f2 il dittatore e la moglie che affrontavano un processo sommario, seguito dall'esecuzione. Un Consiglio per la Salvezza Nazionale provvisorio colm\u00f2 il vuoto di potere e annunci\u00f2 le elezioni per il maggio 1990.\nConseguenze delle rivolte.\nVerso la fine del 1989, le rivolte erano scoppiate in tutti gli Stati, rivoltando i regimi imposti dopo la seconda guerra mondiale. Anche il regime isolazionista dell'Albania dovette sostenere l'impatto delle rivolte popolari. L'abrogazione della dottrina Bre\u017enev da parte di Michail Gorba\u010d\u00ebv fu forse il fattore che pi\u00f9 di tutti sollev\u00f2 le popolazioni: una volta divenuto evidente che l'Armata Rossa non sarebbe intervenuta per sedare il dissenso, i regimi dell'Europa dell'Est furono lasciati nella loro vulnerabilit\u00e0 ad affrontare il popolo che si opponeva al sistema mono-partitico. Alcuni hanno sostenuto che, nel momento in cui l'Unione Sovietica stava declinando economicamente e aveva bisogno del supporto dell'Occidente, l'Europa dell'Est stava iniziando a risollevarsi.\n\u00c8 inoltre improbabile che Gorba\u010d\u00ebv abbia mai pensato di smantellare completamente il comunismo e il Patto di Varsavia; \u00e8 piuttosto pi\u00f9 probabile che intendesse solo fornire il supporto per uno sviluppo della perestrojka e della glasnost' in tutti i Paesi della sua area di influenza. In generale, la caduta del comunismo si svolge in due eventi tra i quali vi \u00e8 una fase intermedia: il primo evento \u00e8 l'indizione di libere elezioni da parte di chi si trova al potere (ovvero il partito comunista); l'evento col quale si pu\u00f2 considerare conclusa la fase di transizione \u00e8 la promulgazione (da parte del nuovo parlamento eletto) di leggi che permettono la libert\u00e0 di propriet\u00e0 e la libert\u00e0 di iniziativa economica; nella fase intermedia il sistema socio-economico rimane quello precedente e quindi non vi \u00e8 una differenza, anche in termini di continuit\u00e0 dei ceti dirigenti.\nNei vari paesi dell'est queste fasi si sono svolte in tempi molto diversi: pi\u00f9 rapide in quelli pi\u00f9 sviluppati (Ungheria, Cecoslovacchia), pi\u00f9 lente in quelli meno sviluppati (Romania, Bulgaria), tanto che per questi ultimi, a tutti gli effetti, si pu\u00f2 dire che il sistema comunista si sia esaurito solamente anni dopo le rivoluzioni del 1989 (in particolare in Romania, dove addirittura ex comunisti rimasero al potere), anzich\u00e9 mesi.\nFine della Guerra Fredda.\nIl 3 dicembre 1989 i leader delle due superpotenze mondiali dichiararono la fine della Guerra Fredda a un summit a Malta. Nel luglio 1990 fu rimosso l'ultimo ostacolo alla riunificazione tedesca, quando il cancelliere della Germania Ovest Helmut Kohl convinse Gorba\u010d\u00ebv a rinunciare alle obiezioni di una Germania riunificata all'interno della NATO.\nIl 1\u00ba luglio 1991 il Patto di Varsavia si sciolse ufficialmente durante una riunione a Praga. Nello stesso mese, Gorba\u010d\u00ebv e il Presidente statunitense George H. W. Bush dichiararono un'amicizia strategica americano-sovietica, segnando definitivamente la fine della guerra fredda.\nIl Presidente Bush dichiar\u00f2 che la cooperazione statunitense-sovietica durante la guerra del Golfo nel 1990-1991 aveva gettato le fondamenta per un punto d'incontro per risolvere i problemi mondiali.\nIl 28 giugno 1991 viene dichiarato sciolto il Comecon ed il 1\u00ba luglio il Patto di Varsavia; questi due eventi sanciscono quantomeno simbolicamente la fine dell'influenza della Russia sovietica nell'Europa orientale.\nCaduta dell'Unione Sovietica.\nMentre l'URSS ritirava rapidamente le sue forze dall'Europa orientale, le conseguenze delle rivolte popolari del 1989 riverberarono anche all'interno dell'Unione Sovietica stessa. Si verificarono agitazioni nei Paesi baltici, per l'auto-determinazione che portarono, con la fine dell'occupazione sovietica, prima la Lituania, poi l'Estonia, con la sua Rivoluzione cantata e infine la Lettonia a restaurare la loro indipendenza, perduta nel 1944 con l'occupazione sovietica. Ci furono scontenti anche in altre repubbliche sovietiche come nella RSS Georgiana e nella RSS dell'Azerbaigian, che furono sedate con promesse di grandi decentralizzazioni. Si verificarono anche elezioni pi\u00f9 aperte, che portatono all'elezione di candidati che si opponevano al regime del Partito Comunista.\nLa glasnost' aveva risvegliato i sentimenti nazionali a lungo soppressi di tutti i popoli all'interno dei confini dello stato multinazionale sovietico: questi movimenti nazionali furono in seguito rafforzati dall'economia sovietica in declino. Le riforme di Gorba\u010d\u00ebv erano fallite nel migliorare l'economia, e la vecchia classe dirigente sovietica si stava completamente spaccando. Una dopo l'altra, le repubbliche costituenti crearono i loro sistemi economici e votarono per subordinare le leggi sovietiche a quelle locali.\nNel tentativo di fermare i rapidi cambiamenti del sistema, un gruppo di conservatori sovietici, guidati dal vicepresidente Gennadij Janaev attuarono il colpo di Stato del 1991 a Mosca, rovesciando Michail Gorba\u010d\u00ebv nel mese di agosto. Il presidente russo Boris El'cin guid\u00f2 l'esercito e la popolazione contro il colpo di Stato, che dovette soccombere; anche con la sua autorit\u00e0 confermata, Gorba\u010d\u00ebv aveva tuttavia perso irrimediabilmente il vecchio potere.\nNel mese di settembre fu riconosciuto il restauro dell'indipendenza ai Paesi baltici, il 1\u00ba dicembre l'Ucraina si stacc\u00f2 dall'URSS con un referendum, il 25 dicembre la bandiera rossa che aveva sventolato per 74 anni sul Cremlino venne ammainata e venne issata quella della Russia zarista, infine il 26 dicembre 1991 l'Unione Sovietica fu definitivamente sciolta: fin\u00ec cos\u00ec il pi\u00f9 grande e il pi\u00f9 influente regime comunista del mondo."}
{"id": "638245", "revid": "123700243", "url": "https://it.wikipedia.org/wiki?curid=638245", "title": "Mazzafegato", "text": "Il mazzafegato o mazafegghito \u00e8 un prodotto tipico dell'Alta Valle del Tevere, al confine tra Umbria e Toscana, e della Valtiberina toscana dov'\u00e8 anche detto sambudello. \nDescrizione.\nSi produce con lo stesso impasto della salsiccia o della soppressata, composto prevalentemente da carni di seconda e terza scelta, al quale \u00e8 aggiunta una proporzione del quindici per cento di fegato di maiale e altre interiora. Il tutto, macinato e condito con sale, pepe, eventualmente aglio, e pinoli nella ricetta umbra, viene insaccato in un budello di piccolo diametro preventivamente lavato e aromatizzato nel vino caldo. Il Mazzafegato dell'area camerte, nelle alte Marche, pu\u00f2 contenere scorza di arancio in piccole quantit\u00e0 o, in alternativa, fiore di finocchio. \u00c8 anche diffusa in Umbria una versione dolce, che prevede l'aggiunta di modeste quantit\u00e0 di scorza d'arancia, zucchero e uva passa.\n\u00c8 particolarmente rinomata la produzione della zona di Fano nell'Urbinate, dove viene anche detto \"salsiccia matta\".\nUn'analogia pu\u00f2 riscontrarsi con un insaccato tedesco, la salsiccia di fegato detta \"Leberwurst\" (da non confondersi con il \"Leberk\u00e4se\" bavarese, che invece, nonostante il nome, non contiene fegato)."}
{"id": "638247", "revid": "729019", "url": "https://it.wikipedia.org/wiki?curid=638247", "title": "Sd.Kfz. 231 6 rad", "text": "La Sd.Kfz. 231 Schwere Panzersp\u00e4hwagaen 6 rad era un'autoblindo tedesca che oper\u00f2 dal 1932 ai primi anni della seconda guerra mondiale. Costruita principalmente per sperimentare i principi di impiego delle autoblindo in campo bellico era la prima di una serie di autoblindo di ottimo livello riferite alla loro epoca.\nSviluppo.\nLo sviluppo di questa autoblindo inizi\u00f2 prima della presa di potere del regime nazista, in quanto si appoggi\u00f2 al centro di Kazan' in Unione Sovietica, dato che il trattato di Versailles limitava notevolmente le capacit\u00e0 di sviluppo di veicoli militari in Germania (era ammessa solo la costruzione di autoblindo per il mantenimento dell'ordine pubblico, ed ogni serie doveva essere approvata in modello e quantit\u00e0 dalla commissione di controllo) le autorit\u00e0 tedesche si accordavano con nazioni estere per sviluppare i loro veicoli militari, trasferendo anche tecnologia in queste nazioni, generalmente meno avanzate della Germania in campo bellico.\nTra i molti veicoli provati in segreto a Kazan' vi era un'autoblindo 8x8 (\"Mannschafts Transportwagen I\"), che per\u00f2 venne trovata troppo complessa per essere messa in produzione, a causa del costo elevato. D'altra parte contemporaneamente venivano sviluppati diversi modelli di autocarro 6x4 per uso militare, prodotti dalla Daimler-Benz (G 3 e G 3a), dalla Magirus (M 206) e dalla B\u00fcssing (G 31), quindi si decise di trasformare in veicolo blindato il modello G 3a (della Daimler- Benz, progettato dall'ingegner Porsche).\nPer adattare il telaio del camion al mezzo blindato furono necessarie alcune modifiche, cio\u00e8 l'irrobustimento dell'assale anteriore, l'aumento dell'area di refrigerazione del radiatore, la trasformazione del sistema di sterzaggio in modo che fosse possibile la guida anche in retromarcia (doppio sterzo) e l'utilizzo di pneumatici pi\u00f9 larghi per aumentare le capacit\u00e0 fuoristrada del veicolo. L'autoblindo venne posta in produzione nel 1932 e questa continu\u00f2 fino al 1935. In totale furono prodotti un migliaio di veicoli.\nTecnica.\nL'architettura del mezzo era quella classica dei camion dell'epoca, con tre assali rigidi collegati al telaio per mezzo di sospensioni a balestra. La trazione era esercitata solo sui due assali posteriori. I fanali per l'illuminazione notturna, di tipo normale per autoveicoli, quindi non oscurati, erano installati di fianco al muso sui parafanghi anteriori.\nIl motore (sempre alimentato a benzina) generalmente era il Daimler Benz M 09 a 6 cilindri ed erogava 68 HP, tuttavia i veicoli prodotti in altre fabbriche usavano il modello G con 4 cilindri a benzina (65 HP) della B\u00fcssing-NAG o l'S 88 a 6 cilindri (70 HP) della Magirus.\nL'armamento era in torretta e comprendeva il cannoncino (nella terminologia successiva alla seconda guerra mondiale sarebbe classificato come mitragliatrice) 2 cm KwK 30 (e successivamente il 2 cm KwK 38) ed una mitragliatrice MG 13 coassiale, sostituita successivamente dalla MG34. Un'ulteriore MG34 poteva essere installata sul tetto della torretta in funzione contraerei.\nLa protezione era assicurata da lamiere di 14,5\u00a0mm di spessore, con una buona inclinazione balistica e completamente saldate. Lo scafo corazzato era costruito dalle Deutschen Werke di Kiel o dalle Deutschen Edelstahlwerke di Hannover. Il radiatore era protetto con pannelli a persiana che potevano essere tenuti aperti in marcia normale o chiusi in combattimento. L'accesso era assicurato da una porta incernierata lateralmente e, come era usuale sui veicoli militari dell'epoca, sui fianchi della struttura erano predisposti diversi agganci per attrezzi vari.\nPrestazioni e impiego.\nA causa del basso rapporto potenza peso (circa 12 HP/t) e della trazione unicamente sulle ruote posteriori, le prestazioni su terreno vario erano modeste. La guida, come spesso accadeva all'epoca, era possibile da due postazioni, una anteriore e 1 posteriore, con cupolini sistemati sopra i posti di equipaggio.\nDato che le SdKfz 231 6 rad avevano una struttura inadatta ai movimenti fuoristrada, e visto che il telaio accusava il peso della corazza, queste autoblindo furono dismesse in tempi relativamente brevi. Tuttavia il loro utilizzo in Europa centrale, dove sfruttarono le ben tenute reti stradali di Austria e Cecoslovacchia, permise a questi veicoli di fornire servizi utili alle forze armate, guidando le colonne dei carri pi\u00f9 lenti (notare che i Panzer I e Panzer II dell'epoca avevano un armamento uguale o inferiore a quello delle SdKFz 231) operando in profondit\u00e0 dietro al dispositivo difensivo nemico. Tuttavia, allo scoppio della seconda guerra mondiale, operando in Polonia (su una rete stradale notevolmente peggiore di quella delle precedenti conquiste) e in Francia (in cui dovevano confrontarsi con mezzi corazzati di concezione pi\u00f9 moderna di quanto avevano trovato fino a quel momento) mostrarono tutti i loro limiti. Dopo il 1940 vennero tolte dalla prima linea e destinate unicamente all'addestramento.\nLa validit\u00e0 di queste autoblindo veniva dal loro armamento pesante, con il quale potevano affrontare carri leggeri come quelli della famiglia dei Vickers inglesi tipo Vickers tankette o, per esempio l'L3 italiano. Questi carri leggeri potevano arrestare queste blindo solo colpendole agli pneumatici, anche se forse le tankette armate con mitragliatrici da 12,7\u00a0mm, usando munizioni perforanti ed operando sulla corazzatura laterale a distanze inferiori a 100 m, potevano colpire con efficacia questi mezzi che, tuttavia, potevano impegnare le tankette a distanze molto maggiori (il 2\u00a0cm KwK 38 penetrava 16\u00a0mm di corazza a 30\u00b0 a 550 m). In effetti un reparto di autoblindo 6\u00d74 tedesche era teoricamente capace di sopraffare un reparto analogo di carri leggeri di quasi tutte le nazioni contemporanee. Il problema reale risiedeva nella corazzatura leggera, che rendeva le SdKfz 231 troppo vulnerabili al tiro tanto dei carri medi e pesanti quanto a quello delle artiglierie controcarro. La perdita complessiva da parte della Wehrmacht di oltre 300 autoblindo in Polonia e di diverse centinaia anche in Francia era per buona parte relativa alle SdKfz 231, che all'epoca erano presenti nelle file tedesche in numero considerevole.\nTra le varianti sviluppate vanno ricordate la Sd.Kfz. 232 con una grande antenna superiore allo scafo somigliante a un telaio per le comunicazioni a lungo raggio, mentre la Sd.Kfz. 263, sempre fornita di antenna a traliccio per le lunghe distanze, era armata di una sola MG13 in casamatta anteriore, che sostituiva la torretta e veniva usata dai comandanti tedeschi.\nVarianti.\nSd.Kfz. 231.\nVariante base armata con cannone da 2\u00a0cm KwK 30 e MG 13. Dopo l'introduzione della variante ad 8 ruote motrici, le \"Sd.Kfz. 231\" continuarono ad operare con le unit\u00e0 da ricognizione (\"Aufkl\u00e4rungs\") durante la campagna di Polonia, la campagna di Francia e l'operazione Barbarossa. In seguito vennero ritirate ed impiegate per la sicurezza interna e per l'addestramento. L'equipaggio era costituito da un capocarro, un cannoniere, un pilota ed un operatore radio/pilota posteriore.\nSd.Kfz. 232.\nLa Sd.Kfz. 232 era una variante con una grande antenna superiore allo scafo somigliante a un telaio per le comunicazioni a lungo raggio. Era dotata degli apparecchi Fu. Ger.11 SE 100 a medio raggio e Fu. Spr. Ger. \"a\" a corto raggio.\nSd.Kfz. 263.\nLa versione centro radio Sd.Kfz. 263 Funksp\u00e4hwagen era fornita di antenna a traliccio a lungo raggio, con un secondo operatore radio. Era armata di una sola MG 13 in casamatta anteriore, mentre la torretta venne rimossa."}
{"id": "638248", "revid": "247222", "url": "https://it.wikipedia.org/wiki?curid=638248", "title": "Franco Tozzi", "text": "Biografia.\nNasce il 26 marzo 1944 a Rodi Garganico (FG), primogenito di tre figli, ultimo dei quali il cantautore Umberto. Lascer\u00e0 ancora bambino la Puglia, per trasferirsi con la famiglia a Torino, citt\u00e0 dove il padre trover\u00e0 lavoro come guardia notturna e dove poi nel 1952 nascer\u00e0 il fratello Umberto.\nGiovanissimo, negli anni '60, lascer\u00e0 il posto di lavoro allo stabilimento della Lancia di Chivasso per inseguire il suo sogno musicale insieme a un gruppo di giovani, i Pard's.\nUn primo importante riconoscimento giunge nel 1964 con la vittoria al Festival di Castrocaro con il brano \"Due case, due finestre\". Grazie al maestro Pier Benito Greco ottiene un contratto con la Fonit, debuttando discograficamente con la canzone presentata a Castrocaro.\nNel 1965 partecipa di diritto al Festival di Sanremo in coppia con Johnny Tillotson con la canzone \"Non a caso il destino (ci ha fatto incontrare)\", la cui musica \u00e8 composta dal celebre M\u00b0 Carlo Alberto Rossi. In seguito dar\u00e0 una propria interpretazione del brano anche il cantante Luciano Tajoli.\nSempre nel 1965 partecipa ad Un disco per l'estate dove si classifica al 2\u00ba posto (dietro all'allora gettonatissima Orietta Berti) con quella che ancora oggi \u00e8 la sua canzone pi\u00f9 famosa, \"\"I tuoi occhi verdi\".\" Il disco vender\u00e0 circa 800.000 copie.\nLa chiamata al servizio militare costa a Franco un periodo di pausa forzato. Nel frattempo, il 26 agosto 1965, sposa la ballerina Carmen Novelli nella parrocchia della Madonna delle Rose. Mario Scotti gli fa da testimone.\nNel 1966 torna al Festival di Sanremo in coppia con Bobby Vinton con la canzone \"\"Io non posso crederti\".\"\nNello stesso anno \u00e8 di nuovo protagonista ad Un disco per l'estate con \"\"Non vorrei volerti bene\",\" e partecipa al Festival delle Rose con la canzone \"Perdonala\" in coppia con Little Tony ottenendo nuovamente un buon successo.\nNel 1967, dopo il passaggio alla casa discografica Odeon, torna nuovamente ad Un disco per l'estate, con la canzone \"L'ultimo giorno\".\nNel 1968 firma un contratto con la casa discografica Carisch con cui pubblica il 45 giri \"Nasce il giorno\".\nSuccessivamente passa alla Kansas e forma il complesso Franco Tozzi Off Sound, in cui alla chitarra vi \u00e8 il fratello Umberto.\nCon questa formazione pubblicher\u00e0 fra l'altro nel 1970 il 45 giri \"Qui\": l'esordio come cantante di Umberto Tozzi che canta la prima strofa del brano.\nUmberto lavorer\u00e0 come chitarrista nei concerti live del fratello con il complesso Il Suo Primo Amore, pi\u00f9 o meno continuamente sino al 1975.\nNel 1986 esce, per la casa discografica Tanga Label, il 45 giri (e relativo disco mix) \"Make me crash\" in cui Franco Tozzi (qui chiamato semplicemente Tozzi) si cimenta col genere dance (italo-disco). Il brano \u00e8 firmato dal paroliere Ermanno Capelli assieme allo stesso Franco e prodotto da Ermanno Capelli e Francesco Reitano.\nLa canzone \"Make me crash\" di Tozzi sar\u00e0 ristampata in CD e vinile Maxi-Single nel 1999 dall'etichetta tedesca ZYX Music all'interno della collana \"Golden-Dance-Classics\".\nNel 1989 Franco Tozzi \u00e8 invitato a partecipare alla trasmissione televisiva \"Una rotonda sul mare\" condotta da Red Ronnie, dove ottiene un ottimo successo reinterpretando la sua hit \"I tuoi occhi verdi\". La canzone in uno scontro diretto batte addirittura il brano che d\u00e0 il nome al programma, \"Una rotonda sul mare\", interpretata da Fred Bongusto.\nNel 1995 Franco torna sulle scene con l'album \"Ecco Perch\u00e9\" inciso per la casa discografica Duck Record. La title-track \u00e8 una canzone scritta e composta appositamente per lui per l'occasione dal fratello Umberto Tozzi.\nNel 1996 la casa discografica DV More Records pubblica la raccolta \"Il meglio\", contenente i successi di Franco Tozzi in versione riarrangiata e ricantata dall'artista.\nFranco esegue spesso in concerto anche canzoni del fratello Umberto ed alcune di queste saranno inserite nell'album dal vivo \"Franco Tozzi Live\" pubblicato nel 1997 dalla casa discografica DV More Record.\nNel gennaio 2016 per festeggiare i 50 anni di carriera pubblica l'EP \"Cinquanta\" con due nuove canzoni (di cui una, \"Le donne sole\", scritta da Vito Pallavicini e Francis Lai), prodotte da Biagio Puma e arrangiate da Vanessa Lucca per la Capogiro Records.\nNell'aprile 2018 Franco Tozzi partecipa alla trasmissione televisiva MilleVoci, interpretando fra l'altro l'inedito \"Uomo stupido\": testo di Ermanno Capelli, musica ed arrangiamento di Riccardo Lasero. Edizioni musicali: Capogiro Music Publishing.\nNel Giugno 2018 nasce il Team Tozzi formato da Franco Tozzi alla voce, l'autore di liriche Ermanno Capelli per la composizione dei testi, il tastierista e compositore di musiche Riccardo Lasero e Manuel Marzano alla chitarra e nel ruolo di co-compositore.\nNel luglio 2018 esce su tutte le piattaforme digitali il nuovo singolo di Franco Tozzi, \"Anna Anna\", con testo di Ermanno Capelli, musica di Riccardo Lasero e Manuel Marzano. Produzione di Ermanno Capelli e Riccardo Lasero. Arrangiamento di Riccardo Lasero.\nIl 7 febbraio 2019 viene pubblicato il singolo della canzone \"I pazzi siete voi\", proposta dal Team dell'artista per il 69\u00ba Festival di Sanremo 2019 ma non ammessa alla gara. Ci\u00f2 nonostante, in data 12 febbraio 2019, raggiunge il 1\u00ba posto nella classifica dei brani Rock pi\u00f9 venduti su Google Play ed il 34\u00ba posto della classifica generale dei singoli pi\u00f9 venduti sul medesimo digital store.\n\"I pazzi siete voi\" \u00e8 stata realizzata da Ermanno Capelli (autore del testo, co-produttore), Riccardo Lasero (compositore della musica, arrangiatore, co-produttore) e Manuel Marzano (co-compositore)."}
{"id": "638249", "revid": "74173", "url": "https://it.wikipedia.org/wiki?curid=638249", "title": "Autunno delle Nazioni", "text": ""}
{"id": "638251", "revid": "155634", "url": "https://it.wikipedia.org/wiki?curid=638251", "title": "Campionato italiano di hockey su ghiaccio 1992-1993", "text": "Il Campionato italiano di hockey su ghiaccio 1992-93 \u00e8 stato organizzato, come di consueto, dalla FISG.\nSerie A.\nFormula.\nPer questa stagione, si decide che le squadre partono con un bonus ottenuto in base alla posizione acquisita nella classifica finale dell'Alpenliga, torneo che vede coinvolte squadre di Austria, Italia e Slovenia, e che verr\u00e0 vinto dall'Alleghe HC (nell'albo d'oro segue un'altra formazione italiana, i Devils).\nA causa di questo torneo, la formula del campionato prevede un solo girone di andata e di ritorno, per un totale di 16 incontri.\nFormazioni.\nIl campionato vede la mancata partecipazione del Saima Milano, nonostante le manifestazioni dei tifosi rossoblu a sostegno della societ\u00e0. Non vi \u00e8 inoltre stata alcuna promozione dalla Serie B, le squadre iscritte al torneo da 10 diventano dunque 9: Devils Milano, Bolzano, Alleghe, Gardena, Asiago, Brunico, Varese, Fassa e Fiemme Cavalese.\nRegular Season.\nTra parentesi i punti di bonus derivanti dall'Alpenliga.\nPlay-off.\nNelle finali scudetto, in gara-1 al Palazzetto dello Sport, il Bolzano espugna il campo dei Devils, vincendo per 3-2. Ma, in gara-2, i rossoneri pareggiano la serie, vincendo per 8-2 in Alto Adige. Il fattore campo viene fatto rispettare in gara-3 e i Devils Milano s'impongono per 7-6 ai rigori, con i rossoneri a realizzare una rimonta che rimarr\u00e0 negli annali, cominciando l'ultimo periodo sotto addirittura per 1-6. In gara-4, Bolzano torna alla vittoria (3-1) e costringe la formazione milanese a giocare gara-5 per la conquista dello scudetto. Nell'ultimo match stagionale, i padroni di casa hanno la meglio sui bolzanini vincendo di misura (2-1) e confermandosi cos\u00ec Campioni d'Italia.\nLe partite casalinghe dei Devils sono contraddistinte dai cori ostili cantati dai tifosi saimini, rimasti orfani della loro squadra, che per l'occasione si uniscono ai tifosi del Bolzano.\n LHockey Club Devils Milano vince il suo secondo scudetto.\nFormazione Campione d'Italia: Bruno Baseotto - Paul Beraldo - Bruno Campese - Paolo Casciaro - Anthony Circelli - Vito D'Angelo - Michael De Angelis - Murray Eaves - Joseph Foglietta - Mark Robert Napier - Gaetano Orlando - Santino Pellegrino - Roland Ramoser - Roberto Romano - Lawrence Rucchin - Maurizio Scudier - William Stewart - Thomas Tilley - Marco Vaccani - John Vecchiarelli - Giovanni Volante - Ivano Zanatta.\nAllenatore: Ted Sator.\nFinale 3\u00ba/4\u00ba posto.\nL'Alleghe conquista la terza piazza vincendo la serie per 2-1.\nMarcatori.\nIl top scorer del campionato \u00e8 Murray Eaves dei Devils Milano con 56 p.ti (17 gol e 39 assist), poi Mark Robert Napier (Devils Milano, 51 p.ti, 19 + 32), Sergei Vostrikov (Bolzano, 48 p.ti, 22 + 26), Martin Pavlu (Bolzano, 48 p.ti, 20 + 28) e Igor Maslennikov (Bolzano, 46 p.ti, 17 + 29).\nSerie B.\nSerie B1.\nPrima fase.\nClassifica finale dopo un doppio girone di andata e ritorno.\nPlayoff promozione.\nSerie giocate al meglio delle 5 gare.\nIl CourmAosta viene promosso in serie A."}
{"id": "638253", "revid": "1983214", "url": "https://it.wikipedia.org/wiki?curid=638253", "title": "Vietnam del Nord", "text": "Il Vietnam del Nord (ufficialmente Repubblica Democratica del Vietnam) fu uno Stato fondato alla fine della seconda guerra mondiale nella parte settentrionale del Vietnam. Il nuovo Stato entr\u00f2 nella sfera d'influenza dell'Unione Sovietica e della Cina, in contrapposizione al Vietnam del Sud, alleato degli Stati Uniti e del mondo occidentale. Guida della Repubblica fu il Presidente Ho Chi Minh, che govern\u00f2 fino alla morte, avvenuta nel 1969. Nel 1975, i nord-vietnamiti riuscirono ad unificare il paese alla fine della guerra del Vietnam, iniziata nel 1959.\nFondazione.\nDurante la seconda guerra mondiale, l'Impero del Giappone prese possesso dei territori vietnamiti, sostituendosi al vecchio regime coloniale dell'Indocina Francese. L'11 marzo del 1945, i giapponesi crearono uno stato fantoccio a cui diedero il nome di Impero del Vietnam. Gli sviluppi del conflitto portarono nel giro di pochi mesi al tracollo del Giappone, le cui truppe abbandonarono il Vietnam lasciando un vuoto di potere.\nNel nord del paese ne approfittarono i comunisti della coalizione Viet Minh, guidati da Ho Chi Minh, che organizzarono la rivoluzione di agosto e, il 2 settembre 1945, fondarono la Repubblica Democratica del Vietnam (in vietnamita: Vi\u1ec7t Nam D\u00e2n Ch\u1ee7 C\u1ed9ng H\u00f2a), il cui governo provvisorio si insedi\u00f2 ad Hanoi. I francesi ripresero possesso del Vietnam e tornarono a governare con una nuova entit\u00e0 coloniale, l'Unione Francese, che rimpiazz\u00f2 la vecchia Indocina Francese. Si scaten\u00f2 un duro conflitto tra gli occupanti ed i comunisti nord-vietnamiti, che prese il nome di guerra d'Indocina. La spodestata repubblica di Ho Chi Minh ottenne il riconoscimento della Repubblica Popolare Cinese e dell'Unione Sovietica nel 1950. L'indipendenza fu ottenuta nel 1954, dopo la sconfitta dei francesi da parte dei Vi\u1ec7t Minh nella Battaglia di Dien Bien Phu e venne sancita dalla Conferenza di Ginevra del 1954. Le truppe nord-vietnamite ripresero il controllo di Hanoi il 10 ottobre 1954.\nTensioni interne e con il Vietnam del Sud.\nIn base agli accordi presi a Ginevra, il Vietnam venne diviso in due parti da una zona demilitarizzata lungo il 17\u00ba parallelo e la Francia lasci\u00f2 definitivamente la regione cedendo la sua autorit\u00e0 nel nord ai Vi\u1ec7t Minh, che fecero del paese il primo stato socialista del sudest asiatico. A sud, dove nel 1949 era nato lo Stato del Vietnam, con a capo l'ex imperatore B\u1ea3o \u0110\u1ea1i e la capitale a Saigon, nel 1955 fu fondata la Repubblica del Vietnam del Sud, controllata dal filo-americano Ng\u00f4 \u0110\u00ecnh Di\u1ec7m. A Ginevra venne anche stabilita la data di nuove elezioni, da tenersi nel 1956 in entrambe le parti del Vietnam allo scopo di riunificare il paese, che vennero rifiutate da Di\u1ec7m poco dopo il suo insediamento.\nA seguito della divisione del paese, tra il 1954 ed il 1955 ebbero luogo massicci esodi di massa dal Vietnam del Nord verso il Vietnam del Sud. Si stima che su una popolazione di 13 milioni, lasciarono il paese oltre 800.000 di nord-vietnamiti, di cui circa 500.000 erano cattolici, la cui religione era ritenuta reazionaria dal governo di Hanoi. Malgrado fosse stata concessa la libert\u00e0 religiosa ed autorizzati i contatti con il Vaticano, la chiesa cattolica fu spogliata delle sue propriet\u00e0 terriere e privata di buona parte della sua autonomia, prelati e suore dovettero dedicare parte del loro tempo ad attivit\u00e0 produttive. Nello stesso periodo migliaia di proprietari terrieri e successivamente di contadini contrari alla collettivizzazione forzata furono uccisi.\nNello stesso periodo, il regime filo-statunitense ed anti-comunista sud-vietnamita di Ng\u00f4 \u0110\u00ecnh Di\u1ec7m, che assegn\u00f2 grandi privilegi ai cattolici, mise in atto una politica di oppressione contro i buddhisti ed i comunisti del sud, costringendo circa 630.000 esponenti di tali comunit\u00e0 a lasciare il Vietnam del Sud per spostarsi al nord. Le scelte di Di\u1ec7m furono ispirate dall'agente della CIA americana Edward Lansdale, che ide\u00f2 l'operazione \"Passage to Freedom\", volta a richiamare nel sud grandi masse di nord-vietnamiti oppositori del regime comunista.\n Tra il 1953 e il 1956 vennero introdotte delle riforme agrarie con l'assistenza della Cina e, durante questo processo, decine di migliaia di proprietari terrieri (\u0111\u1ecba ch\u1ee7) vennero pubblicamente denunciati, e le loro terre distribuite . . Un movimento letterario chiamato Nh\u00e2n v\u0103n - Giai ph\u1ea9m (dai nomi delle due riviste che gli diedero vita) tent\u00f2 di incoraggiare la democratizzazione del paese e la libera espressione del pensiero. Ci\u00f2 provoc\u00f2 una purga con la quale molti intellettuali e scrittori in disaccordo col governo vennero spediti nei campi di rieducazione.\nGuerra del Vietnam.\nLo sviluppo del paese fu frenato dal conflitto contro i sud-vietnamiti ed i loro alleati americani. Nel 1955, la presenza statunitense nel Vietnam del Sud, fino ad allora limitata ad alcuni consiglieri, fu organizzata in unit\u00e0 operative sul territorio.. Nel 1956, Hanoi autorizz\u00f2 le forze comuniste sud-vietnamite a compiere circoscritte azioni di rivolta. La prima battaglia tra le forze regolari sud-vietnamite ed i ribelli comunisti avvenne il 26 settembre 1959, data da molti considerata l'inizio della guerra del Vietnam.\nNello stesso anno, i nord-vietnamiti furono ufficialmente coinvolti nel conflitto, con l'invio a sud di gran parte dei militanti comunisti che avevano lasciato il Vietnam del Sud per rifugiarsi a nord. Questi si infiltrarono tra i guerriglieri locali e parteciparono ad operazioni di guerriglia. Nel 1961, il governo di Hanoi invi\u00f2 consiglieri militari a supporto del Fronte di Liberazione Nazionale del Vietnam del Sud (FLN), noto anche come Vi\u1ec7t C\u1ed9ng, che combatteva contro il governo sud-vietnamita e gli Stati Uniti. I militari americani in Vietnam del Sud, che nel 1959 erano 760, divennero 11.300 nel 1962 e raggiunsero l'apice nel 1968, quando raggiunsero le 536.100 unit\u00e0.\nA partire dal 1965, sia la Cina che l'Unione Sovietica fornirono grandi aiuti al Vietnam del Nord per i suoi sforzi bellici. Il Vietnam del Nord invase ed occup\u00f2 parti dei confinanti Laos e Cambogia, dove forn\u00ec armi e truppe ai locali gruppi insurrezionali. In Laos venne formato il Pathet Lao, un movimento sorto con l'aiuto nord-vietnamita nel 1950, mentre in Cambogia nacquero i Khmer Rouge, che si formarono tra il 1967 ed il 1968 da una branca del Partito Comunista di Kampuchea. Entrambi questi movimenti seguirono le orme dei comunisti nord-vietnamiti e, a loro volta, rovesciarono i rispettivi governi.\nCon la caduta di Saigon in mano alle forze comuniste, il 30 aprile 1975, l'autorit\u00e0 politica nel Vietnam del Sud venne nominalmente assunta dal Governo Rivoluzionario Provvisorio della Repubblica del Vietnam del Sud, controllato dal governo di Hanoi, ma in realt\u00e0 l'autorit\u00e0 politica rimase in mano all'esercito nord-vietnamita. Il Vietnam fu ufficialmente riunificato il 2 luglio 1976 nella neonata Repubblica Socialista del Vietnam (C\u1ed9ng Ho\u00e0 X\u00e3 H\u1ed9i Ch\u1ee7 Ngh\u0129a Vi\u1ec7t Nam), pi\u00f9 comunemente nota come Vietnam."}
{"id": "638255", "revid": "125457191", "url": "https://it.wikipedia.org/wiki?curid=638255", "title": "Sd.Kfz. 231 8 rad", "text": "La Sd.Kfz. 231 Schwerer Panzersp\u00e4hwagen 8 rad (autoblindo pesante da ricognizione a 8 ruote SdKfz 231) era un'autoblindo da ricognizione tedesca, che sostitu\u00ec la precedente 6 rad e quindi venne usata nello stesso ruolo, cio\u00e8 come veicolo da esplorazione tattica. La produzione inizi\u00f2 nel 1935 e due anni dopo i primi modelli vennero distribuiti alle truppe, l'autoblindo oper\u00f2 per tutta la seconda guerra mondiale.\nDal momento che la numerazione venne lasciata uguale alla precedente si decise, per distinguere le due autoblindo, di aggiungere il suffisso (8 rad), mentre nel linguaggio comune vennero pi\u00f9 semplicemente chiamate \"achtrad\" (ottoruote).\nLo sviluppo.\nLo sviluppo di nuove autoblindo per l'esercito tedesco inizi\u00f2 prima della presa di potere del regime nazista, in quanto si appoggi\u00f2 al centro di Kazan' in Unione Sovietica, dato che il trattato di Versailles limitava notevolmente le capacit\u00e0 di sviluppo di veicoli militari in Germania (era ammessa solo la costruzione di autoblindo per il mantenimento dell'ordine pubblico, ed ogni serie doveva essere approvata in modello e quantit\u00e0 dalla commissione di controllo), le autorit\u00e0 tedesche si accordavano con nazioni estere per sviluppare i loro veicoli militari, trasferendo anche tecnologia in queste nazioni, generalmente meno avanzate della Germania in campo bellico. Gli studi sulle autoblindo effettuati in segreto a Kazan' portarono, come soluzione ottimale, a un'autoblindo 8x8 (\"Mannschafts Transportwagen I\"), tuttavia la soluzione presentava notevoli complessit\u00e0 da punto di vista della costruzione, che, a loro volta, si riflettevano in un costo molto elevato del mezzo. Considerando che si era nel 1929 e le finanze della Repubblica di Weimar non potevano ancora essere considerate floride, le autorit\u00e0 ripiegarono su una soluzione di compromesso, autorizzando la costruzione di un'autoblindo 6\u00d74 sul telaio di camion gi\u00e0 esistenti (la Sd.Kfz. 231 6 rad).\nLa SdKfz 231 6 rad mostr\u00f2 subito i suoi limiti, in quanto, essendo di derivazione automobilistica, aveva notevoli prestazioni su strada, che per\u00f2 decadevano appena si passava all'utilizzo su terreno vario, anche a causa del fatto che solo le 4 ruote posteriori erano motrici, d'altra parte indicava chiaramente la buona progettazione in termini di armamento e di abitabilit\u00e0. In base a queste considerazioni nel 1934 la B\u00fcssing NAG riprese la progettazione di un'autoblindo a 8 ruote, la cui costruzione cominci\u00f2 l'anno successivo.\nLa tecnica.\nLa SdKFz 231 8 rad era costruita sul telaio GS della B\u00fcssing NAG, su una struttura rettangolare a travi sulle quali venivano montati sia gli organi del motore e dalla trasmissione sia la carrozzeria blindata. Alla stessa struttura erano collegati i supporti mobili delle ruote, che erano indipendenti come sospensioni ed erano tutte motrici e tutte sterzanti. La struttura del telaio si basava su 2 longheroni con sezione a Z, e 2 traverse tubolari in prossimit\u00e0 dei 2 gruppi di ruote. Queste traverse facevano anche da perno alle sospensioni a balestra, mentre i 4 gruppi di riduzione erano fissati direttamente sui longheroni aumentandone la robustezza. Le postazioni di guida erano 2, una anteriormente ed una posteriormente al veicolo, per facilitare la guida in ritirata.\nIl motore era il B\u00fcssing-NAG L8V (8 cilindri a V) a benzina, raffreddato ad acqua, con 150\u00a0hp di potenza che davano un rapporto potenza-peso di quasi 20\u00a0hp per tonnellata. Il motore era in posizione posteriore ed il radiatore era protetto da una persiana e, raramente, anche da una copertura continua. Successivamente la potenza del motore fu portata a 180\u00a0hp, aumentando l'alesaggio del motore, aumentando cos\u00ec la velocit\u00e0 massima a 100\u00a0km/h. La potenza del motore era trasmessa a tutte e 8 le ruote.\nL'armamento era simile a quello delle SdKFz 231 6 rad, con un cannone 2 cm KwK 30 o KwK 38 e una MG34 coassiale.\nLa blindatura era supportata in molti esemplari da una struttura forata spessa 10mm e distanziata dallo scafo, anche per poter essere usata come portadotazioni varie. Le feritoie di guida erano presenti anche sui lati della corazza. La corazzatura era leggera (lo spessore massimo era di 15\u00a0mm), saldata e opportunamente inclinata e la rigidezza del guscio blindato consentiva di poter utilizzare un telaio leggero.\nPrestazioni e impiego.\nLa SdKfz 231 8 rad si dimostr\u00f2 un veicolo con ottime prestazioni sia su strada sia su terreni estremamente difficili per i veicoli a ruote, tanto da poter operare anche nella \"rasputiza\" russa e sulle sabbie del Nord Africa. La mobilit\u00e0 del veicolo gli permetteva di superare una trincea di 1,25 m e un guado di 1m. La soluzione proposta per il veicolo tuttavia aveva 2 problemi intrinseci: il primo era la complessit\u00e0 meccanica dato che trasmettere il movimento indipendentemente a 8 ruote richiedeva un sistema di cambio differenziali notevolmente complesso, costoso e dai lunghi tempi di fabbricazione. Il secondo problema era dato dalla la sagoma, troppo alta per rendere questi veicoli facilmente mimetizzabili, ma, considerando la meccanica adottata, era impossibile ridurre l'altezza conservando l'abitabilit\u00e0 del veicolo. In tal senso, le vecchie SdKfz 231 6 rad, pi\u00f9 basse di circa 10\u00a0cm, erano comunque avvantaggiate. Anche la potenza di fuoco e corazzatura, come anche l'autonomia erano poco migliori rispetto alla 6 rad.\nIl blindato base venne prodotto tra il 1937 e il 1942 in 1235 esemplari. Alla fine del 1942 arriv\u00f2 il sostituto, la Sd.Kfz. 234. In questo periodo, e fino alla fine della seconda guerra mondiale, il veicolo oper\u00f2 su tutti i fronti, inquadrato nei reparti esploranti delle divisioni tedesche.\nDalla fine del 1942 furono costruite sul telaio della 8 rad le \"Sd.Kfz. 233\", con il cannone corto KwK 37 da 75mm in casamatta aperta superiormente per il supporto di fuoco antipersonale ai reparti da ricognizione, in produzione dal 1942. Il veicolo era molto riuscito, a parte la ridotta brandeggiabilit\u00e0 del cannone in casamatta.\nVarianti.\nSd.Kfz. 231.\nLa variante standard da ricognizione prodotta dal 1937 al 1941. Da luglio 1941, le esigenze dei reparti da ricognizione vennero soddisfatti interamente dalla produzione dei successivi \"Sd.Kfz. 232\" senza equipaggiamento radio supplementare. Il nome ufficiale era Schwerer Panzersp\u00e4hwagen Sd. Kfz. 231 (8-rad).\nSd.Kfz. 232.\nIl Sd. Kfz. 232 (8-Rad), prodotto dal 1938 al 1943, era una variante posto-radio con apparecchio a medio raggio e grande antenna aerea. Dal 1942 questa venne rimpiazzata da una piccola antenna a stella (\"Sternantenne\"), reinstallata anche sugli esemplari pre-esistenti. Il nome ufficiale era schwerer Panzersp\u00e4hwagen (Fu) Sd. Kfz. 232 (8-rad).\nSd.Kfz. 233.\nQuesta variante era equipaggiata con il cannone corto 7,5 cm KwK 37 L/24 ed era basata sulla sovrastruttura aperta del veicolo posto-radio \"Sd.Kfz. 263\". La B\u00fcssing-NAG costru\u00ec 109 esemplari di questo modello tra dicembre 1942 e ottobre 1943. Altri 10 mezzi furono convertiti dagli chassis del \"263\". Questa variante entr\u00f2 in servizio nel 1942 e rimase in uso per tutta la guerra. Erano organizzati in un plotone di 6 veicoli, assegnato ad ogni battaglione da ricognizione. Il nome ufficiale era Schwerer Panzersp\u00e4hwagen (7,5\u00a0cm) Sd. Kfz. 233.\nSd.Kfz. 263.\nEra una versione posto-radio con sovrastruttura fissa a cielo aperto, armata con una singola MG 34 calibro 7,92 mm ed equipaggiata di radio con antenna a ringhiera. Il nome ufficiale era Panzerfunkwagen Sd. Kfz. 262 (8-rad)."}
{"id": "638256", "revid": "228587", "url": "https://it.wikipedia.org/wiki?curid=638256", "title": "Volzana", "text": "Volzana (in sloveno: Vol\u010de, in friulano \"Vol\u00e7an\") \u00e8 una localit\u00e0 situata in territorio sloveno nei pressi del fiume Isonzo a pochi chilometri da Tolmino.\nLa chiesa parrocchiale dell'insediamento \u00e8 dedicata a ed appartiene alla Diocesi di Capodistria. Una seconda chiesa, costruita fuori dal villaggio, \u00e8 dedicata al Profeta Daniele\nLa localit\u00e0 fu teatro di combattimenti nel corso della prima guerra mondiale fra truppe italiane, austro-ungariche e tedesche. In particolare alla vigilia della battaglia di Caporetto, secondo alcune fonti sembrerebbe che, nei pressi di questa localit\u00e0 i comandi militari italiani, in particolare il generale Pietro Badoglio, avessero pianificato di organizzare, con il concorso della potente artiglieria disponibile sulle alture, una sorta di trappola per sorprendere e sconfiggere le truppe nemiche. I reparti dell'Esercito tedesco, impiegati in aiuto delle truppe austro-ungariche, invece nella giornata del 24 ottobre 1917 forzarono il passaggio e risalendo le sponde dell'Isonzo pervennero fino alla citt\u00e0 di Caporetto determinando il collasso dell'intero fronte orientale italiano che fu costretto ad un ripiegamento lungo la linea del Piave. Le artiglierie italiane del generale Badoglio rimasero in gran parte inattive a causa difficolt\u00e0 di comunicazione e della fitta nebbia che imped\u00ec la tempestiva individuazione delle truppe tedesche in avanzata nel fondo valle.\nDal 1920 al 1947 fece parte del Regno d'Italia, inizialmente inquadrato nella Provincia del Friuli, e poi nella Provincia di Gorizia, da quando quest'ultima fu costituita nel 1927. Fu comune autonomo fino al 1928 quando fu soppresso e aggregato a Tolmino; nel 1945 il Comune venne ricostituito. Pass\u00f2 poi alla Jugoslavia e quindi alla Slovenia.\nLa localit\u00e0 \u00e8 sovrastata dal monte Colovrat. Qui erano posizionate le artiglierie italiane che vennero massacrate con un bombardamento di gas velenosi da parte dell'esercito austro-ungarico consentendo in tal modo l'avanzata di quest'ultimo."}
{"id": "638257", "revid": "16758", "url": "https://it.wikipedia.org/wiki?curid=638257", "title": "Italocanadese", "text": ""}
{"id": "638258", "revid": "77358", "url": "https://it.wikipedia.org/wiki?curid=638258", "title": "Nestor di Pecersk", "text": ""}
{"id": "638260", "revid": "78273", "url": "https://it.wikipedia.org/wiki?curid=638260", "title": "Sant'Antonio di Pecersk", "text": ""}
{"id": "638262", "revid": "78273", "url": "https://it.wikipedia.org/wiki?curid=638262", "title": "San Teodosio di Pecersk", "text": ""}
{"id": "638268", "revid": "729019", "url": "https://it.wikipedia.org/wiki?curid=638268", "title": "Tate Krav Maga", "text": "Il Tate Krav Maga \u00e8 un metodo di combattimento israeliano derivato dal krav maga. \nQuest'ultimo \u00e8 stato sviluppato per essere impiegato in ambienti militari e si adatta poco all'uso nella vita civile. Il tipo di tecniche che lo caratterizzano mira infatti all'annientamento dell'avversario.\nIl tate krav maga ha sviluppato tecniche pi\u00f9 adatte all'uso quotidiano, laddove le leggi della civile convivenza non permettono di reagire per uccidere, salvo casi eccezionali. Con il termine \"tate\" si indica proprio lo studio di alcuni maestri di krav maga per adeguare i colpi di questo metodo di combattimento, mitigandone le conseguenze per l'avversario."}
{"id": "638270", "revid": "339392", "url": "https://it.wikipedia.org/wiki?curid=638270", "title": "Pai Kuhan", "text": ""}
{"id": "638271", "revid": "599013", "url": "https://it.wikipedia.org/wiki?curid=638271", "title": "F3 giapponese 2006", "text": "La stagione 2006 della F3 giapponese ha avuto inizio il 2 aprile sul circuito del Fuji e \u00e8 concluso il 18 ottobre sul circuito di Motegi dopo 18 gare in 9 appuntamenti (gara doppia per ogni week-end) sui principali circuiti giapponesi. Il campionato 2006 ha suscitato interesse per la presenza di vetture di 2 costruttori diversi (Dallara, Dome) e di 3 diversi motoristi (Toyota, Nissan e Mugen Honda), il che ha permesso di delineare una mappa prestazionale delle vetture e dei motori dei diversi costruttori. \nLa competizione \u00e8 stata vinta da Adrian Sutil, secondo nella Formula 3 europea nel 2005 e terzo pilota Midland in alcuni appuntamenti del mondiale di Formula 1, l'estone Marko Asmer, nel 2005 protagonista dell F3 inglese, mentre a difendere gli onori nipponici hanno pensato il rookie Kazuya Oshima e Koudai Tsukakoshi, pilota di punta del costruttore giapponese Dome, nonch\u00e9 pilota ufficiale Honda della categoria.\nGare.\n01. Fuji () (01-02/04/2006)\nOrdine d'arrivo Gara 1: (15 giri per un totale di 68,235 km)\n\"Polesitter\": Kazuya Oshima () (Dallara 306-Toyota - Tom's) in 1'35.870\nOrdine d'arrivo Gara 2: (16 giri per un totale di 72,784 km)\n\"Polesitter\": Kazuya Oshima () (Dallara 306-Toyota - Tom's) in 1'35.766\n02. Suzuka () (15-16/04/2006)\nOrdine d'arrivo Gara 1: (12 giri per un totale di 69,684 km)\n\"Polesitter\": Roberto Streit () (Dallara 306-Toyota - Inging) in 2'09.361\nOrdine d'arrivo Gara 2: (17 giri per un totale di 98,719 km)\n\"Polesitter\": Fabio Carbone () (Dallara 306-Nissan - Three Bond) in 2'07.825\n03. Motegi () (27-28/05/2006)\nOrdine d'arrivo Gara 1: (14 giri per un totale di 67,144 km)\n\"Polesitter\": Kodai Tsukakoshi () (Dome 107-Mugen - Honda Team) in 1'46.006\nOrdine d'arrivo Gara 2: (20 giri per un totale di 95,920 km)\n\"Polesitter\": Adrian Sutil () (Dallara 306-Toyota - Tom's) in 1'45.880\n04. Okayama () (17-18/06/2006)\nOrdine d'arrivo Gara 1: (19 giri per un totale di 70,338 km)\n\"Polesitter\": Kodai Tsukakoshi () (Dome 107-Mugen - Honda Team) in 1'25.685\nOrdine d'arrivo Gara 2: (24 giri per un totale di 88,848 km)\n\"Polesitter\": Adrian Sutil () (Dallara 306-Toyota - Tom's) in 1'25.627\n05. Suzuka () (08-09/07/2006)\nOrdine d'arrivo Gara 1: (12 giri per un totale di 69,684 km)\n\"Polesitter\": Kodai Tsukakoshi () (Dome 107-Mugen - Honda Team) in 1'58.197\nOrdine d'arrivo Gara 2: (17 giri per un totale di 98,719 km)\n\"Polesitter\": Koudai Tsukakoshi () (Dome 107-Mugen - Honda Team) in 1'57.424\n06. Autopolis () (05-06/08/2006)\nOrdine d'arrivo Gara 1: (14 giri per un totale di 65,422 km)\n\"Polesitter\": Kazuya Oshima () (Dallara 306-Toyota - Tom's) in 1'42.356\nOrdine d'arrivo Gara 2: (20 giri per un totale di 93,460 km)\n\"Polesitter\": Kazuya Oshima () (Dallara 306-Toyota - Tom's) in 1'42.257\n07. Fuji () (26-27/08/2006)\nOrdine d'arrivo Gara 1: (15 giri per un totale di 68,235 km)\n\"Polesitter\": Koudai Tsukakoshi () (Dome 107-Mugen - Honda Team) in 1'38.545\nOrdine d'arrivo Gara 2: (21 giri per un totale di 95,529 km)\n\"Polesitter\": Kazuya Oshima () (Dallara 306-Toyota - Tom's) in 1'38.155\n08. Sugo () (16-17/09/2006)\nOrdine d'arrivo Gara 1: (18 giri per un totale di 66,654 km)\n\"Polesitter\": Fabio Carbone () (Dallara 306-Nissan - Three Bond) in 1'16.687\nOrdine d'arrivo Gara 2: (26 giri per un totale di 96,278 km)\n\"Polesitter\": Fabio Carbone () (Dallara 306-Nissan - Three Bond) in 1'16.257\n09. Motegi () (21-22/10/2006)\nOrdine d'arrivo Gara 1: (14 giri per un totale di 67,144 km)\n\"Polesitter\": Hiroaki Ishiura () (Dallara 306-Toyota - Now Motorsport) in 1'46.421\nOrdine d'arrivo Gara 2: (20 giri per un totale di 95,920 km)\n\"Polesitter\": Adrian Sutil () (Dallara 306-Toyota - Tom's) in 1'45.736"}
{"id": "638272", "revid": "287204", "url": "https://it.wikipedia.org/wiki?curid=638272", "title": "Komi", "text": ""}
{"id": "638273", "revid": "810736", "url": "https://it.wikipedia.org/wiki?curid=638273", "title": "David Eddings", "text": "David Eddings \u00e8 autore di molti romanzi di fantasy eroica, spesso scritti in collaborazione con la moglie, Leigh Schall Eddings.\nBiografia.\nNato a Spokane, nello Stato di Washington, trascorre la sua infanzia nella zona del Puget Sound, una vasta e complessa insenatura sulle cui coste si trova anche la citt\u00e0 di Seattle. A scuola, dimostra un precoce talento per la letteratura e la drammaturgia, tanto da vincere un concorso nazionale di oratoria, e con la propensione ad impersonare i principali ruoli maschili delle opere teatrali scritte da lui.\nOttiene una laurea di primo livello, (\"Bachelor of Arts\"), in Letteratura al Reed College di Portland, Oregon nel 1954, ed il \"Master of Arts\" (MA) a Washington nel 1961. Tra il 1954 e il 1956 presta servizio militare nell'Esercito statunitense.\nL'attivit\u00e0 lavorativa inizia con alcuni anni di lettorato universitario, abbandonato per un pi\u00f9 redditizio impiego presso una drogheria di Denver. Contemporaneamente, comincia a lavorare su quella che diventer\u00e0 la sua prima opera di narrativa pubblicata, \"High Hunt\" (1973), la storia di quattro cacciatori di cervi, che differisce nei temi e nello stile dalle opere che lo renderanno un autore famoso, e che finisce per essere uno specchio della realt\u00e0 contemporanea agli anni settanta. Convintosi della possibilit\u00e0 di diventare uno scrittore, torna a Spokane, riprendendo per mantenersi il lavoro all'interno di una drogheria. Al tempo stesso, lavora a molti altri progetti narrativi, simili al primo, che rimarranno inediti.\nLa scoperta della fantasy avviene per caso. Una mattina, prima di recarsi al lavoro, scarabocchia una mappa che in seguito diventer\u00e0 la base per il mondo di Aloria. Tempo dopo, vede nella vetrina di una libreria il capolavoro di Tolkien e, incredulo, scopre che esso si trova alla sua settantottesima edizione. Intuisce che in quel filone ha delle possibilit\u00e0, ritrova la vecchia mappa e comincia a lavorare sulla progettazione della storia che diventer\u00e0 \"La Saga dei Belgariad\", la sua opera pi\u00f9 famosa.\nLa moglie Leigh Schall Eddings, che \u00e8 stata anche una preziosa collaboratrice nella scrittura delle sue opere (il suo compito, per ammissione dello stesso David, \u00e8 stato soprattutto quello di suggerire atteggiamenti e parole dei personaggi femminili), ed il cui nome a un certo punto ha cominciato esplicitamente ad affiancare il suo nei frontespizi dei suoi libri, muore dopo una serie di attacchi cardiaci all'inizio del 2007. Due anni dopo, David Eddings si spegne per cause naturali nella casa di Carson City, Nevada.\nIl \"Times\" lo ha catalogato come uno dei dieci migliori autori fantasy di sempre.\nOpere.\nSerie.\nL'opera che pi\u00f9 di ogni altra ha dato notoriet\u00e0 ad Eddings \u00e8 \"I Belgariad\", una pentalogia fantasy con una struttura narrativa ad impianto \"classico\". Sono ripresi i temi classici della fantasy magica, del \"bildungsroman\", della quest. La pentalogia \u00e8 nota per aver tratteggiato un'ambientazione complessa ed originale, ed avere personaggi psicologicamente ben caratterizzati.\nIn seguito al grande successo della serie originale, Eddings ha pubblicato un secondo ciclo (\"I Mallorean\"), anch'esso sotto forma di pentalogia, che riprende e sviluppa ulteriormente i temi della prima serie. La struttura interna delle due saghe presenta notevoli punti di similitudine, e molti personaggi si ripresentano in entrambi i cicli.\nAnche se la seconda serie espande notevolmente l'ambientazione della prima, e ne mantiene l'afflato originale, sono state sollevate diverse osservazioni critiche su alcune incoerenze logiche che caratterizzano la transizione tra le due pentalogie.\nDopo la pubblicazione ed il successo commerciale delle prime due serie, Eddings ne ha scritto assieme alla moglie due \"prequel\" scritti in prima persona (\"Belgarath il mago\" e \"Polgara la maga\"), che vanno a riempire alcune delle \"lacune\" della narrazione (in particolare della prima serie). Infine, nel 1998, ha pubblicato \"Il codice rivano\", un ampio testo descrittivo dell'ambientazione delle due serie, con numerosi dettagli storici, geografici, sociali e culturali del mondo ivi rappresentato. Il testo deriva direttamente dai canovacci e dai numerosi quaderni di appunti che Eddings aveva scritto nel corso degli anni per costruire ed articolare il mondo di fantasia in cui ambientare le sue serie.\nChiusa la lunga narrazione dei Belgariad/Mallorean, Eddings si focalizz\u00f2 su due nuove serie, ambientate in un \"mondo\" diverso: quella degli Eleni e quella dei Tamuli.\nI Belgariad e i Mallorean.\n\"I Belgariad\" \u00e8 la prima serie fantasy di Eddings; \"I Mallorean\" ne \u00e8 il seguito. I libri seguono le avventure di Belgarion (Garion), Polgara, Belgarath e i loro compagni.\nGli Eleni e i Tamuli.\n\"Gli Eleni\" e il suo seguito \"I Tamuli\" sono ambientati in un mondo differente da quello de \"La Saga dei Belgariad\" e \"L'Epopea dei Mallorean\", ma con un tono e una struttura piuttosto simile. Raccontano delle avventure del cavaliere Sparhawk e dei suoi compagni.\nAltre serie fantasy.\n\"I sognatori\" \u00e8 la pi\u00f9 recente serie di David e Leigh Eddings."}
{"id": "638284", "revid": "4711", "url": "https://it.wikipedia.org/wiki?curid=638284", "title": "Paleologhi", "text": ""}
{"id": "638285", "revid": "120906467", "url": "https://it.wikipedia.org/wiki?curid=638285", "title": "Hypervisor", "text": "In informatica lhypervisor (in italiano conosciuto come ipervisore), conosciuto anche come virtual machine monitor (VMM), \u00e8 il componente centrale e pi\u00f9 importante di un sistema basato sulle macchine virtuali.\nUn computer sul quale venga eseguito un hypervisor che a sua volta controlla una o pi\u00f9 macchine virtuali \u00e8 detto macchina \"host\", e ogni macchina virtuale \u00e8 detta macchina \"guest\". Il compito di un hypervisor \u00e8 quello di presentare all'utente i sistemi operativi delle macchine guest e di gestire la loro esecuzione. Grazie ad un hypervisor, su una macchina host possono essere in esecuzione contemporaneamente diverse macchine guest, su ognuna delle quali puo' girare un sistema operativo diverso che ha il controllo sulle risorse hardware virtualizzate rese disponibili dall'hypervisor. Questo tipo di virtualizzazione \u00e8 diversa dalla virtualizzazione a livello di sistema operativo, dove tutte le istanze (dette anche container) devono essere eseguite in un unico kernel.\nIl termine inglese \"hypervisor\" \u00e8 un rafforzativo di \"supervisor\", usato tradizionalmente per il kernel di un sistema operativo. In altre parole si vuole indicare che un hypervisor \u00e8 il supervisor di un supervisor. Il termine \u00e8 nato approssimativamente nel 1970, mentre prima si usava il termine Control Program.\nDescrizione.\nLa virtualizzazione.\nLa potenza di calcolo e la complessit\u00e0 dei moderni sistemi informatici induce a trovare nuove vie per facilitarne la gestione ed ottimizzarne l'utilizzo. Spesso i calcolatori che offrono servizi (server, non \"desktop\") sono sotto utilizzati per questioni di sicurezza e praticit\u00e0: viene, di norma, installata una sola applicazione per sistema operativo e dunque una sola applicazione per calcolatore. Questa condizione implica la presenza di pi\u00f9 \"calcolatori\", che occupano spazio ed impiegano ingenti risorse di denaro, nonch\u00e9 di gestione e manutenzione.\nLa virtualizzazione \u00e8 la tecnologia emergente che sembra raccogliere interesse soprattutto da parte delle aziende, che permette ad un server fisico ospitante di gestire sistemi operativi andando ad emulare le istanze delle macchine non pi\u00f9 fisiche, ma appunto virtuali, e dei relativi sistemi operativi ospitati; questo agevola il mantenimento di un insieme di applicazioni su un singolo server e con un maggior livello di affidabilit\u00e0. L'hypervisor \u00e8 il \"componente chiave\" per un sistema basato appunto sulla virtualizzazione.\nCompiti dell'hypervisor.\nIl virtual machine monitor (es. Xen, open source monitor di macchine virtuali, VMware ESX attuale standard di virtualizzazione in ambito enterprise o Hyper-V monitor di macchine virtuali di Microsoft) deve operare in maniera trasparente senza pesare con la propria attivit\u00e0 sul funzionamento e sulle prestazioni dei sistemi operativi.\nSvolge attivit\u00e0 di controllo al di sopra di ogni sistema, permettendone lo sfruttamento anche come monitor e debugger delle attivit\u00e0 dei sistemi operativi e delle applicazioni in modo da scoprire eventuali malfunzionamenti ed intervenire celermente. I requisiti richiesti a questo scopo sono quelli di compatibilit\u00e0, performance e semplicit\u00e0. Gli ambiti di applicazione delle macchine virtuali sono molteplici ed eterogenei fra loro, poich\u00e9 la virtualizzazione sta diventando sinonimo di sicurezza informatica ed affidabilit\u00e0 del sistema.\nL'hypervisor pu\u00f2 controllare ed interrompere eventuali attivit\u00e0 pericolose, e ci\u00f2 fa s\u00ec che si usino macchine virtuali sempre pi\u00f9 frequentemente in ambito di ricerca e collaudo di software. Tra gli altri, i vantaggi della virtualizzazione che i sostenitori della tecnologia vedono in questa soluzione quando ben progettata sono di riduzione e controllo dei costi consolidando l'hardware. L'hypervisor pu\u00f2 allocare le risorse dinamicamente quando e dove necessario, ridurre in modo drastico il tempo necessario alla messa in opera di nuovi sistemi, isolare l'architettura nel suo complesso da problemi a livello di sistema operativo ed applicativo, abilitare ad una gestione pi\u00f9 semplice di risorse eterogenee e, come gi\u00e0 accennato, facilitare collaudo e debugging di ambienti controllati.\nClassificazione.\nLa classificazione si fa risalire all'articolo pubblicato nel 1974 da Gerald J. Popek e Robert P. Goldberg, in cui sono stati individuati due tipi di hypervisor:\nNella realt\u00e0 la distinzione tra questi due tipi non \u00e8 sempre definita in modo chiaro. Ad esempio, Kernel-based Virtual Machine (KVM) di Linux e bhyve di FreeBSD sono moduli del kernel che in pratica trasformano un sistema operativo host in un hypervisor di tipo-1.. In modo simile, dato che Linux e FreeBSD sono considerati sistemi operativi per uso generico, le cui applicazioni sono in competizione per le risorse delle macchine virtuali, KVM e bhyve possono essere classificati come hypervisor di tipo-2."}
{"id": "638286", "revid": "77358", "url": "https://it.wikipedia.org/wiki?curid=638286", "title": "Caduta di Constantinopoli", "text": ""}
{"id": "638292", "revid": "729019", "url": "https://it.wikipedia.org/wiki?curid=638292", "title": "Sd.Kfz. 222", "text": "Con i numeri d'inventario Sd.Kfz. 221, 222 e 223 sono stati indicati degli autoblindo concepiti dalla Germania nel corso degli anni trenta per riarmare l'esercito tedesco. La serie \u00e8 collettivamente nota come Leichte Panzersp\u00e4hwagen, \"veicoli corazzati leggeri da ricognizione\" tradotto in lingua italiana, e conobbe un intensivo impiego durante la seconda guerra mondiale.\nStoria.\nSviluppo.\nNel gennaio del 1933 Adolf Hitler venne nominato Cancelliere della Repubblica di Weimar: le ricerche in campo militare ebbero ben presto un'impennata per la volont\u00e0 del nuovo governo di istituire una forza armata, in violazione del trattato di Versailles. L'accento fu posto sulla motorizzazione e meccanizzazione di un certo numero di divisioni, seguendo le orme della Reichswehr; durante questo processo venne constatato come le autoblindo Kfz 13 e 14, progettate nel 1930 su autotelaio civile, non rispondessero appieno ai compiti di ricognizione cui erano demandate.\nNel 1934 un pacchetto di specifiche venne inoltrato alla Eisenwerk Weserh\u00fctte AG con sede a Bad Oeynhausen, che decise di basare il nuovo veicolo sul telaio standard di una \"sPkw I Horch 801\", auto pesante da trasporto a 4 ruote della ditta Auto Union a Zwickau; ad esso venne saldato a un corpo corazzato completo di torretta girevole per 360\u00b0.\nL'Sd.Kfz. 221.\nIl mezzo ottenuto era lungo 4,80 metri, alto solamente 1,70 metri e largo 1,95 metri per un peso di 4 tonnellate e una luce libera (distanza tra fondo e suolo) di circa 23 centimetri. Rispetto al telaio originale, il vano motore era stato spostato nel retro: vi trovava posto un Horch/Auto-Union 108 a 8 cilindri a V erogante 75\u00a0hp a 3.600 giri al minuto, dotato di un sistema di raffreddamento ad acqua e con una capacit\u00e0 di 3,5 litri; la trasmissione meccanica era collegata a un cambio non sincronizzato con 5 marce avanti e una retromarcia. Il serbatoio conteneva fino a 116 litri di benzina e su strada registrava un consumo di 1 litro ogni 11,36 chilometri percorsi su strada, consentendo un'autonomia di 320 chilometri e una velocit\u00e0 massima di 90\u00a0km/h.Le sospensioni consistevano in quattro molle elicoidali, una per ciascuna delle ruote, gli pneumatici avevano una taglia di 210 x 450\u00a0mm; il passo misurava 279 centimetri mentre la carreggiata era di 160 centimetri. Il raggio di sterzata condotto con la trazione anteriore era pari a 14 metri circa, ma con l'inserimento della trazione integrale risultava essere di 7,9 metri. La pendenza padroneggiabile arrivava a 20\u00b0.\nIn quanto veicolo da ricognizione, le corazzature ottenute tramite laminatura e saldatura erano state ridotte all'indispensabile, variando tra i 5 e gli 8\u00a0mm: lo spessore massimo era riscontrabile sullo scafo anteriore (inclinazione a 36\u00b0 rispetto ad un asse orizzontale) e laterale (35\u00b0), mentre quello minimo era presentato dal retro con piastre inclinate a 31\u00b0 e 65\u00b0; le lamiere orizzontali del fondo non eccedevano i 5\u00a0mm cos\u00ec come quelle sul tetto, il quale era parzialmente scoperto. La torretta a pianta eptagonale era protetta su ogni lato da 8\u00a0mm con inclinazione costante a 35\u00b0, escluso il mantelletto quasi verticale (10\u00b0) e il tetto aperto. Essa conteneva una mitragliatrice MG 34 da 7,92\u00a0mm la cui scorta di munizioni contava 2.000 cartucce; inoltre veniva caricata a bordo anche una pistola mitragliatrice MP 38 o MP 40, con ulteriori 350 proiettili, per la difesa ravvicinata. L'equipaggio era composto soltanto da due uomini, dei quali il pilota sedeva nello scafo e usufruiva di alcuni visori ricavati rimuovendo parti di corazza; in seguito furono ottenuti con una colata in stampi. Il comandante occupava la torretta e oltre alla sua mansione e all'impiego della mitragliatrice, era responsabile dell'utilizzo di una radio FuG Spr Ger\u00e4t Ausf. a con un raggio utile di 3 chilometri a veicolo fermo; l'antenna a stilo era disponibile nei due modelli da 1,4 o 2 metri.\nL'Sd.Kfz. 222.\nL'autoblindo Sd.Kfz. 221 si dimostr\u00f2 un progetto versatile, ma venne sottolineato che soffriva troppo spesso di guasti meccanici e l'armamento venne presto considerato insufficiente. Le nuove specifiche dell'esercito impedirono di sfruttare un telaio automobilistico: mentre la Weserh\u00fctte sviluppava il nuovo veicolo la Horchwerke appartenente alla Auto Union progett\u00f2 un telaio del tutto nuovo. Il montaggio finale fu eseguito dalla Schichauwerke di Elbing.\nIl nuovo Sd.Kfz. 222 aveva una sagoma simile al predecessore, misurava le stesse dimensioni (tranne per la luce libera di 25\u00a0cm) ma il retro dello scafo presentava una forma pi\u00f9 rastremata che ricordava quella di una piramide. La torretta, ora formata da 10 pannelli saldati, era stata allargata per accogliere un cannone KwK 30 da 20\u00a0mm L/55 con rateo di fuoco di 280 colpi al minuto affiancato a sinistra da una MG 34, e continuarono a essere caricati MP 38 o 40: in totale nel veicolo venivano trasportati 180 colpi per il cannone, 1.050 cartucce per la mitragliatrice, 10-11 caricatori e anche 12 bombe a mano. Il disegno, l'inclinazione e la consistenza delle corazzature non subirono modifiche eccetto sul frontale del veicolo, dove erano spesse 14,5\u00a0mm: le modifiche fecero aumentare il peso a 4,8 tonnellate. Il motore, la trasmissione, il cambio, la meccanica e il modello di ruote furono invece tutti mantenuti; la capienza del serbatoio del pari non cambi\u00f2 ma all'aumento di mole corrispose una diminuita velocit\u00e0 su strada di 80\u00a0km/h (la met\u00e0 su terreni accidentati) e un'autonomia di 300 chilometri (180 su terreno vario). Come l'Sd.Kfz. 221 poteva affrontare pendenze fino a 20\u00b0. Importante fu l'aggiunta di un terzo membro all'equipaggio addetto alla radio, che cos\u00ec permetteva al comandante una migliore gestione del veicolo in battaglia: in torretta rimase dunque poco spazio per muoversi, circostanza dovuta anche all'aggiunta di una copertura a rete metallica, utile a impedire la caduta di granate nel veicolo ma che port\u00f2 l'altezza complessiva a 2 metri, rendendo pi\u00f9 facilmente individuabile il mezzo.\nL'Sd.Kfz. 223.\nNel 1935 il telaio dell'Sd.Kfz. 221 venne nuovamente studiato e ne fu sviluppato un autoblindo centro-radio la cui strumentazione comprendeva una FuG 10, una FuG Spr Ger\u00e4t Ausf. a e una caratteristica antenna a parallelepipedo fissata sopra lo scafo che garantiva le comunicazioni su grandi distanze: il veicolo fu designato Sd.Kfz. 223 \"kleine Panzerfunkwagen\". Un'altra differenza che correva tra le due autoblindo risiedeva nella torretta spostata nel retro, composta da 9 pannelli saldati ed equipaggiata soltanto con una MG 34; per il resto le componenti meccaniche e le corazzature erano le medesime. L'equipaggio ebbe invece aggiunto un terzo membro e il peso sal\u00ec a 4,4 tonnellate; le prestazioni rimasero nella media delle altre versioni, con un'autonomia di 300 chilometri, velocit\u00e0 di punta pari a 85\u00a0km/h e pendenza gestibile se inferiore o uguale a 20\u00b0.\nProduzione e servizio dell'Sd.Kfz. 221.\nLa linea d'assemblaggio venne aperta e portata avanti dalla Eisenwerk Weserh\u00fctte, che dal 1935 al maggio 1940 fabbric\u00f2 339 esemplari in due serie distinte: alcuni veicoli vennero dotati di una rete di fili metallici per impedire che granate o schegge cadessero nell'apertura della torretta. In dettaglio, prima del 1939 vennero consegnate 189 unit\u00e0, altre 126 furono completate nel 1939 e ulteriori 24 fino al termine del 1940.\nGli Sd.Kfz 221 furono distribuiti agli squadroni da esplorazione che formavano i reparti da ricognizione (\"Aufkl\u00e4rung-Abteilung\") delle Panzer-Division, cos\u00ec come ai quartier generali di reggimenti, brigate e divisioni nell'arma corazzata. Dal 1942 i mezzi cominciarono a essere riequipaggiati con un nuovo modello di torretta contenente un fucilone anticarro a canna conica 2,8 cm sPzB 41 da 28\u00a0mm con un alzo compreso tra i -5\u00b0 e i +45\u00b0: tale modifica, che si tradusse in un peso di 4,5 tonnellate, permise di estendere il servizio di questo piccolo autoblindo fino alla fine della guerra nel 1945.La Germania non fu l'unica utilizzatrice dell'Sd.Kfz. 221: un lotto di circa 12 esemplari venne venduto nel 1938 alla Cina nazionalista.\nVarianti.\nNel corso del conflitto sulla base dell'Sd.Kfz. 221 venne concepita un autoblindo centro-radio denominata Sd.Kfz. 260 \"kleine Panzerfunkwagen\", che a differenza del veicolo originale era disarmato e montava una strumentazione radio a medio raggio (FuG 7 e Spr Ger\u00e4t Ausf. a) con antenna a stilo.In seguito fu progettata una seconda versione designata Sd.Kfz. 261 \"kleine Panzerfunkwagen\", sulla quale erano installati apparecchi di comunicazione a lungo raggio FuG 12 e Spr Ger\u00e4t Ausf. a e una peculiare antenna a ringhiera abbattibile; inoltre l'apparato motore fu sostituito da un Horch con 8 cilindri a V da 90\u00a0hp a 3.600 giri al minuto, raffreddato ad acqua e con una capacit\u00e0 di 3,8 litri: entrambi i mezzi pesavano 4,3 tonnellate e raggiungevano una velocit\u00e0 massima di 85\u00a0km/h. L'equipaggio era salito a 4 uomini, che si portavano dietro le armi, essendone questi autoblindo sprovvisti.Tra il novembre 1940 e l'aprile 1943 la Weserh\u00fctte, coadiuvata dalla Ritscher, attese alla costruzione di 493 unit\u00e0 di entrambe le varianti, che dalla primavera 1941 andarono a equipaggiare i reparti comunicazione; vennero impiegati fino alla fine della guerra.\nProduzione e servizio dell'Sd.Kfz. 222.\nUnit\u00e0 completate per anno\nAlla fabbricazione parteciparono la Weserh\u00fctte, la Schichauwerke, la B\u00fcssing e la MNH, che dal 1936 al giugno 1943 costruirono 989 esemplari suddivisi in due versioni: l'Ausf A comprendeva i mezzi completati fino al 1939 e l'Ausf. B tutti i veicoli completati dal 1940 in avanti. Quest'ultima variante era basata sul telaio rinforzato \"sPkw 1 Horch 108 Type V\" dotato di freni idraulici e disponeva di un motore Horch a 8 cilindri a V da 90\u00a0hp a 3.600 giri al minuto, con sistema di raffreddamento ad acqua e capacit\u00e0 di 3,8 litri; la corazzatura frontale venne portata a 30\u00a0mm e fu introdotto il cannone KwK 38 da 20\u00a0mm L/112,5 in grado di sparare 420-480 colpi al minuto. Infine la torretta venne privata della rete superiore e il supporto delle armi fu modificato per consentire un'elevazione di +87\u00b0: in questo modo si potevano impegnare bersagli aerei a bassa quota.\nNel 1938 l'Sd.Kfz. 222 venne venduto in 12 esemplari alla Cina nazionalista insieme al lotto di Sd.Kfz. 221; venti unit\u00e0 furono del pari acquistate dalla Bulgaria per il distaccamento da ricognizione della Bronirana brigada. Lo stesso anno entr\u00f2 in servizio nell'esercito, andando a formare gli squadroni da esplorazione dei reparti da ricognizione (\"Aufkl\u00e4rung-Abteilung\"): il battesimo del fuoco durante la campagna di Francia lo segnal\u00f2 come un veicolo ben riuscito e apprezzato dagli equipaggi, tanto che acquis\u00ec una grande popolarit\u00e0 divenendo il ricognitore standard dell'arma meccanizzata tedesca. L'allargamento dei teatri bellici vide l'Sd.Kfz. 222 operare in Nordafrica e Unione Sovietica, dove i vasti spazi evidenziarono una certa modestia nel raggio d'autonomia; in particolare venne rimpiazzato sul fronte orientale dal semicingolato Sd.Kfz. 250/9, un derivato del Sd.Kfz. 250 su cui era stata installata la torretta dell'autoblindo e capace di assolvere meglio al compito.\nProduzione e servizio dell'Sd.Kfz. 223.\nUnit\u00e0 completate per anno\nNel 1935 inizi\u00f2 il ciclo costruttivo, del quale furono incaricate la Weserh\u00fctte, la B\u00fcssing e la MNH: le ditte fabbricarono un totale di 550 veicoli suddivisi in quattro serie fino al gennaio 1944. La prima parte della serie era spinta dal motore Horch da 3,5 litri con una potenza di 75\u00a0hp; a partire dal maggio 1942 cominciarono a essere utilizzati telaio e scafo dell'Sd.Kfz. 222 Ausf. B, equipaggiati con l'Horch da 3,8 litri erogante 90\u00a0hp. L'Sd.Kfz. 223 venne integrato nei reparti esplorativi delle divisioni Panzer, motorizzate e di fanteria, servendo su tutti i fronti fino al termine del conflitto con buoni risultati.Una piccola quantit\u00e0 di Sd.Kfz. 223 fu comprata dalla Bulgaria."}
{"id": "638298", "revid": "1950485", "url": "https://it.wikipedia.org/wiki?curid=638298", "title": "M8 Greyhound", "text": "L'autoblindo M8 Greyhound (levriero) era un veicolo da ricognizione utilizzato dall'esercito degli Stati Uniti nel corso della Seconda guerra mondiale. Fu utilizzato sul fronte occidentale dagli Stati Uniti. Dopo la Seconda guerra mondiale fu fornito a tutti gli alleati degli Stati Uniti, fra cui Italia e Francia, rimase in servizio in alcuni eserciti fino all'inizio degli anni novanta del XX secolo. Nel corso della guerra furono costruiti 8634 veicoli.\nLo sviluppo.\nAll'inizio della Seconda guerra mondiale l'US Army (Esercito Americano) non aveva in linea autoblindo (\"armoured car\") ma solo veicoli da ricognizione (\"scout car\"). La differenza principale fra i due tipi di veicolo risiedeva nel fatto che, mentre le autoblindo avevano un armamento relativamente pesate in torretta, i veicoli da ricognizione avevano una protezione sensibilmente minore ed erano armati solo di mitragliatrici su affusti a plinto o mobili su rotaie, in compenso questi ultimi potevano trasportare una mezza squadra di fanteria. Nella riorganizzazione dell'Esercito del 1940 i compiti della cavalleria furono trasferiti alle truppe corazzate, lasciando la cavalleria con compiti unicamente di ricognizione. \u00c8 comunque importante mettere in evidenza che le industrie in grado di produrre autoblindo erano sensibilmente pi\u00f9 di quelle in grado di produrre veicoli cingolati e soprattutto che alcuni progetti erano gi\u00e0 disponibili sui tavoli per essere venduti alla Gran Bretagna nell'ambito delle leggi \"Lend Lease\", tuttavia questi studi, basati sulle esperienze britanniche erano molto differenti fra loro, non essendo ancora bene definita la missione delle autoblindo. Mentre i britannici, in base alla loro esperienza operativa, si focalizzavano su autoblindo medie e pesanti, nell'esercito statunitense l'orientamento era verso autoblindo leggere.\nL'inizio degli studi sull'M8 nel 1941 era finalizzato allo studio di un veicolo cacciacarri ruotato. I requisiti fondamentali erano: velocit\u00e0 e capacit\u00e0 di movimento su terreno vario elevate, trazione 6x6 (sei ruote, tutte motrici), silhouette bassa, peso limitato, armamento da 37\u00a0mm. Per questo furono approntati due prototipi (T22 dalla Ford e T23 dalla Fargo Crysler) su richiesta ed un terzo (T21) come \"private venture\" della Studebaker. Successivamente furono emesse specifiche per i veicoli T22E1 e T23E1, versioni a quattro ruote dei veicoli analoghi. Gi\u00e0 all'inizio del 1942 apparve chiara l'insufficienza del cannone 37 mm come arma anticarro, quindi il ruolo del veicolo fu spostato alla ricognizione a favore dei battaglioni mobili anticarro e delle unit\u00e0 di cavalleria, quindi nel marzo di quell'anno il veicolo fu ridesignato come autoblindo leggera (\"light armoured car\"). Il veicolo prescelto, dopo una serie di prove durate solo due mesi, fu il T22 della Ford. I problemi tecnici (particolarmente il basso rapporto potenza/peso) portarono ad una revisione del progetto del mezzo, che fu accettato (T22E2) il 19 maggio 1942 come \"M8 Light Armoured Car\".\nNell'ottobre 1942, dato che erano in corso studi su 5 diversi modelli di autoblindo, con pesi variabili da 7 a 26 t, fu istituita una commissione, denominata \"commissione Palmer\" dal suo presidente (gen. W.B. Palmer) che esamin\u00f2 i veicoli coinvolti fra cui le autoblindo T13, T17, T17E1, T18E1, T19, T21, T22. La commissione stabil\u00ec che le autoblindo dovevano essere leggere, veloci, economiche e con un armamento principale di calibro non superiore a 37\u00a0mm, abbandonando totalmente il concetto di autoblindo con armamento pesante portato avanti in Gran Bretagna.\nLa produzione dell'M8 presso la Ford inizi\u00f2 solo nel marzo 1943.\nLa controversia pi\u00f9 lunga fu sull'armamento secondario del veicolo, dato che la cavalleria voleva una mitragliatrice per la protezione contraerei, mentre il comando dei cacciacarri non sentiva il bisogno di un'arma del genere. I primi veicoli erano mancanti di ogni forma di protezione contraerei, quindi la cavalleria effettu\u00f2 uno studio per montare un supporto per una mitragliatrice da 12,7\u00a0mm (0,5 in), cambiando diverse volte l'orientamento fra supporto ad anello e supporto a plinto. Dato che all'atto dello sbarco in Normandia non era ancora stata decisa una soluzione, le unit\u00e0 utilizzarono diverse soluzioni sperimentate sul campo. All'atto pratico la mitragliatrice da 12,7\u00a0mm si dimostr\u00f2 talmente utile che nell'agosto del 1944 il comando logistico statunitense sul teatro di guerra europeo (ETO) emise un bollettino tecnico in cui veniva stabilito di montare su tutte le M8 in servizio nel teatro un anello M50 per il supporto della Browning M2 12,7\u00a0mm.\nNel gennaio del 1944 l'esercito decise di sviluppare una protezione nella parte inferiore dello scafo, per proteggere l'equipaggio dalle mine tedesche, problema evidenziato fin dai primi test dell'autoblindo e sperimentato nella campagna d'Italia, lo sviluppo port\u00f2 ad una riprogettazione del pavimento della cabina, modifiche implementate su tutti i veicoli costruiti a partire dal giugno di quell'anno.\nAltre modifiche furono richieste per ripristinare le munizioni disponibili, dopo che i 64 colpi della rastrelliera principale erano stati sostituiti dalla seconda radio, lasciando la dotazione di colpi a solo 16 colpi (in torretta). Non fu mai trovata una soluzione totalmente soddisfacente, dato che la soluzione adottata (una rastrelliera da 20 colpi fra i due seggiolini della torretta ed una da 43 colpi dietro il sedile del guidatore) toglieva molto spazio all'equipaggio, che trovava cos\u00ec grosse difficolt\u00e0 a muoversi.\nUlteriori modifiche furono l'aggiunta di un supporto pieghevole per l'M2 12,7\u00a0mm dietro alla torretta, l'aggiunta di un treppiedi per mitragliatrice fra le dotazioni di bordo e l'aggiunta di due casse di stoccaggio sui parafanghi posteriori.\nLa tecnica.\nL'M8 aveva uno scafo saldato, diviso in tre compartimenti: guidatore, anello di torretta e vano motore, con la parte anteriore a cuneo e la parte posteriore piana, aperta per le grigliature di raffreddamento del motore (posteriore). Il motore era un Hercules JXD con 6 cilindri in linea, cilindrata 5244\u00a0cm3 (320 cu in), che usava benzina a 70 ottani. Il meccanismo di trasmissione, operante su tutti e tre gli assi, era basato su componenti commerciali. Le marce erano quattro avanti e due retromarce, con la possibilit\u00e0 di riduzione per il movimento fuori strada. La trazione era su 6 ruote con sospensione a balestre.\nLa torretta era di costruzione saldata (sebbene nelle T22 fosse di costruzione fusa) ed era aperta sul tetto, praticamente era fornita di una copertura superiore solo sull'otturatore del cannone. L'armamento principale (presente su tutti i veicoli) era il cannone M6 37\u00a0mm (elevazione da -10 a +20\u00b0) con una mitragliatrice Browning M1919A4 da 7,62 mm (0,3 in) coassiale (a destra). A sinistra del cannone era il mirino telescopico M70D. Il movimento in direzione (brandeggio) sui primi veicoli era con una sola velocit\u00e0, successivamente fu possibile usare due diverse velocit\u00e0, sempre comunque in manuale. I colpi per il cannone erano in una rastrelliera a destra della torretta (64) e in due rastrelliere da 8 colpi ciascuna all'interno della torretta. Successivamente, quando la cavalleria chiese di inserire una seconda radio nel veicolo, i 64 colpi furono ridotti per lasciare spazio alla radio. Il munizionamento disponibile per il M6 37\u00a0mm era:\nLa dotazione di radio, considerando che il ruolo fondamentale del veicolo era la ricognizione, era significativa: nei veicoli della prima serie erano inseriti un trasmettitore SCR-193 ed un ricevitore SCR-312, tuttavia la cavalleria sostitu\u00ec queste radio con le pi\u00f9 moderne SCR-506 (a modulazione di frequenza) e SCR-508 (per le comunicazioni a breve distanza).\nEra previsto il caricamento esterno di sei mine M1A1 anticarro, ma generalmente gli equipaggi preferivano utilizzare lo spazio destinato alle mine per bagagli personali o per taniche per l'acqua o la benzina.\nL'equipaggio di 4 uomini era su: pilota ed assistente pilota (nei due sedili nella parte anteriore dello scafo) e cannoniere e caricatore nei due seggiolini in torretta. Il caricatore era anche il comandante del mezzo.\nLe varianti.\nLe richieste del Comando cacciacarri erano di avere sullo stesso scafo dell'M8, oltre al veicolo base, anche un veicolo comando, un veicolo blindato trasporto personale e un veicolo contraerei. Sulla base di queste richieste furono sviluppati:\nBen presto fu chiaro che le esigenze del T26 e del T20 erano tanto simili che non era necessario costruire due veicoli differenti, quindi il progetti furono unificati per produrre l\"'M20 Armoured Utility Car\" (veicolo multiuso blindato).\nIl T69 fu prodotto inizialmente utilizzando l'affusto quadruplo Maxton per M2 12,7\u00a0mm motorizzato, ma apparve chiaro che il veicolo aveva prestazioni inferiori a quelle dell'M16, che era su scafo semicingolato ed aveva lo stesso armamento.\nUtilizzo nella Seconda guerra mondiale.\nInizialmente le M8 furono distribuite anche alle unit\u00e0 operative solo per prova ed addestramento, ma, quando la produzione inizi\u00f2 ad aumentare, cio\u00e8 verso la fine del 1943 inizi\u00f2 la distribuzione sulla base delle TOE (Tables of Organization and Equipment - Tabelle di organizzazione e dotazioni) stabilite dopo le esperienze della Campagna del Nord Africa. La maggior parte delle autoblindo fu assegnata alle unit\u00e0 di cavalleria, anche se la funzione originale era quella di operare con i battaglioni cacciacarri (\"tank destroyers\").\nAlla fine del 1943 ed inizio del 1944 i reggimenti di cavalleria non indivisionati furono sciolti per formare battaglioni (\"squadron\") autonomi, su una compagnia (\"troop\") comando, tre compagnie su veicoli da ricognizione (in cui operavano le M8), una compagnia su cannoni d'assalto (M8 Howitzer motor carriage) ed una compagnia su carri leggeri. Nel ETO operarono 13 \"squadron\" autonomi, generalmente alle dipendenze di un corpo d'armata, mentre nel teatro operativo mediterraneo (MTO) operarono solo due squadroni autonomi, dato che nell'Esercito Americano questo teatro operativo era considerato secondario rispetto all'ETO. Oltre a questi operarono 16 \"squadron\" inquadrati nelle divisioni corazzate e 42 \"troop\" inquadrati nelle divisioni di fanteria. Oltre a questi operarono un numero non definito di plotoni da ricognizione nell'ambito dei battaglioni cacciacarri.\nLe prime M8 furono schierate nel MTO nell'autunno 1943 e nell'inverno 1944. Il mezzo ebbe il battesimo del fuoco con il \"91st CRSM\" (\"Cavalry Reconnaissance Squadron Mechanized\" - Squadrone di cavalleria meccanizzato da ricognizione), il 17 gennaio 1944 nel corso della battaglia di Montecassino, quando scherm\u00f2 la \"36th Infantry division\" (divisione di fanteria) nell'attraversamento del Rapido. Le M8 operarono anche nello sbarco di Anzio e successivamente nell'inseguimento delle truppe tedesche fino alla linea Gotica. Le perdite nella campagna di Italia furono di 111 M8, per la maggior parte nel 1945, soprattutto a causa di mine.\nNell'ETO erano disponibili circa 1500 M8 all'inizio dello sbarco in Normandia e furono utilizzate fin dal primo giorno dello sbarco, per prendere contatto con i paracadutisti della \"82nd Airborne division\" (82\u00aa divisione aerotrasportata) a Saint M\u00e8re Eglise. In Normandia le M8 non furono in grado di fornire prestazioni adeguate alla richiesta capacit\u00e0 di ricognizione, soprattutto per il terreno estremamente sfavorevole ad operazioni fuori strada, tuttavia dopo l'Operazione Cobra la loro efficacia fu dimostrata negli ampi spazi liberi lasciati dalla rotta tedesca, quando furono impiegate molto pi\u00f9 estesamente, anche se non in un compito particolarmente adatto al veicolo, cio\u00e8 per la copertura dei fianchi delle unit\u00e0 avanzanti. Questo fatto \u00e8 indicato dalle perdite di M8: 47 dallo sbarco al 20 luglio (data di inizio dell'operazione Cobra) e 264 da quella data al 20 settembre. Nel corso della guerra nell'ETO furono perse 961 autoblindo, raggiungendo il tetto massimo di 200 nel mese di gennaio 1945.\nNel teatro di operazioni del Pacifico (PTO) le M8 furono usate in piccolo numero, particolarmente nei combattimenti nelle Filippine e ad Okinawa dall'esercito. Non operarono mai con i marines.\nI paesi alleati ebbero alcune M8, in particolare la Gran Bretagna ne ebbe 496 fra il 1944 ed il 1945, usate per la maggior parte in Italia. Invece il maggior utilizzatore (escluso l'esercito americano) furono le forze della Francia Libera, con ben 689 veicoli. Il Brasile ebbe solo 20 veicoli tramite la legge \"Lend Lease\", utilizzate tutte in Italia.\nUtilizzo successivo alla Seconda guerra mondiale.\nNonostante che nel dicembre 1944 fosse standardizzato un nuovo modello di autoblindo, superiore alla M8 (la M38 Wolfhound), la produzione non inizi\u00f2 mai, quindi la M8 rimase l'autoblindo leggera dell'Esercito USA anche nel dopoguerra. La maggior parte di veicoli fu assegnata alla \"US Constabulary force\" (forze di polizia statunitensi), forza militare destinata essenzialmente al controllo delle frontiere tedesche, fino al dicembre 1952.\nSuccessivamente le M8 furono utilizzate nella guerra di Corea con l'esercito della Corea del Sud, mentre non furono schierate dall'esercito statunitense.\nInvece le M8 furono ampiamente usate dalla Francia nella guerra d'Indocina, inquadrate nella \"2me Division Blind\u00e8e\".\nDopo la guerra di Corea la M8 fu ritirata dal servizio attivo nell'esercito statunitense, ma fu ceduta ad un certo numero di nazioni della NATO: Belgio, Norvegia, Germania, Italia, Portogallo, Grecia e Turchia e neutrali: Austria e Yugoslavia. Nel corso degli anni cinquanta e sessanta furono date in gran quantit\u00e0 a nazioni dell'America Latina, Asia e Africa: Colombia, El Salvador, Guatemala, Haiti, Giamaica, Messico, Per\u00f9, Venezuela, Brasile, Etiopia, Iran, Marocco, Arabia Saudita, Taiwan, Thailandia, Tunisia. Un ulteriore fornitore fu la Francia, soprattutto sul mercato africano.\nInfine non si pu\u00f2 trascurare che un buon numero di M8 ed M20 \u00e8 stato acquistato (disarmato) da collezionisti privati ed in alcuni casi restaurato con risultati notevolmente brillanti.\nNell'Esercito Italiano le autoblindo M8 Greyhound furono in servizio nei reparti esploranti\nCollegamenti esterni.\nFoto di M8"}
{"id": "638300", "revid": "287204", "url": "https://it.wikipedia.org/wiki?curid=638300", "title": "Crociera (architettura)", "text": "La crociera \u00e8 una porzione di spazio definita dall'incrocio della navata centrale e del transetto che si trova nelle chiese in pianta a croce latina o greca.\nTipicamente nelle chiese romaniche o gotiche la crociera delimita a ovest la navata, a nord e a sud i bracci del transetto e a est il coro o presbiterio.\nSi pu\u00f2 parlare di crociera separata o non separata, a seconda che questa si differenzi o meno rispetto al resto della navata; nel caso di crociera separata, talvolta al di sopra di essa si trova una torre (detta lanterna, se permette l'illuminazione della chiesa) o una cupola, che hanno tra l'altro la funzione di evidenziare l'incrocio dei bracci della croce. Queste parti gravano in maniera importante sui sostegni sottostanti, per questo i pilastri che sostengono ai quattro angoli della crociera sono solitamente pi\u00f9 massicci degli altri che sostengono parti pi\u00f9 leggere della copertura.\nNel primo Medioevo la crociera era utilizzata come modulo costruttivo o unit\u00e0 di misura, i multipli del quale andavano a definire le profondit\u00e0 di navata e transetto."}
{"id": "638301", "revid": "729019", "url": "https://it.wikipedia.org/wiki?curid=638301", "title": "T17 Staghound", "text": "La T17 Deerhound e la T17E1 Staghound erano delle autoblindo realizzate negli Stati Uniti durante la seconda guerra mondiale. I veicoli non furono impiegati direttamente dalle Forze Armate statunitensi ma furono fornite all'esercito britannico e del Commonwealth. Complessivamente fu un ottimo veicolo da combattimento, anche se meno slanciato dell'M8.\nStoria.\nNel giugno del 1941 l'U.S. Army Ordnance emise una specifica per la realizzazione di un'autoblindo media. A questa richiesta risposero la Ford Motor Company che costru\u00ec un prototipo dotato di trazione 6 x 6, designato T17, e la Chevrolet che realizz\u00f2 una autoblinda 4 x 4 che venne designata T17E1. I due veicoli montavano lo stesso armamento, un cannone da 37 mm montato in una torretta girevole a 360\u00b0. Al cannone era accoppiata una mitragliatrice coassiale e un'altra mitragliatrice era montata nello scafo. Su alcune T17E1 venne anche montata una terza mitragliatrice per la difesa contraerea.\nLa produzione inizi\u00f2 nell'ottobre del 1942. Nello stesso periodo l'U.S. Army aveva deciso di adottare la pi\u00f9 leggera M8 Greyhound che aveva una torretta aperta. La T17 venne realizzata in 250 esemplari, tutti sprovvisti di armamento, e venne impiegata dalla Polizia Militare statunitense. In seguito la produzione di questo mezzo venne interrotta.\nLa T17E1 venne invece prodotta per l'esercito britannico, dove venne denominata Staghound e rimase in servizio diversi anni dopo la guerra.\nNel dopoguerra la T17E1 prest\u00f2 servizio in numerosi paesi, tra i quali l'Italia dove ha prestato servizio nell'Esercito nei gruppi esploranti divisionali, e nei reparti della XI Brigata meccanizzata dei Carabinieri oltre che in alcuni esemplari armati solo di mitragliatrice e dipinti di rosso \nnei reparti celeri della Polizia."}
{"id": "638305", "revid": "729019", "url": "https://it.wikipedia.org/wiki?curid=638305", "title": "Marmon-Herrington Armoured Car", "text": "La South African Reconnaissance Car, meglio conosciuta con la designazione britannica di Marmon-Herrington Armoured Car, era una serie di veicoli corazzati realizzati in Sudafrica per l'Esercito Britannico durante la seconda guerra mondiale.\nStoria.\nNel 1938 il governo sudafricano inizi\u00f2 a sviluppare una propria autoblindo. Non essendo l'industria automobilistica del paese molto sviluppata vennero utilizzate delle componenti importate da altri paesi e in Sud Africa avveniva l'assemblaggio finale. Quale telaio venne scelto quello dell'autocarro CMP da 3 ton della Ford. Questi telai erano prodotti in Canada ed avevano la trazione su un solo assale. Venivano poi trasformati in 4\u00d74 con l'aggiunta di un kit di trasformazione prodotto dalla Marmon-Herrington, da cui il nome del mezzo, negli USA. L'armamento era di produzione britannica, tranne che per le mitragliatrici Browning M1919 di produzione statunitense. Le piastre corazzate dello scafo, dello spessore di 12\u00a0mm, erano realizzate in Sudafrica dalla \"South African Iron &amp; Steel Industrial Corporation\". Come detto in loco avveniva, a cura della Dorman Long, l'assemblaggio finale.\nLa prima versione dell'autoblindo, la Mk. I, entr\u00f2 in servizio nel 1940. Fu l'unica versione con trazione 4\u00d72 ed era armata con due mitragliatrici Vickers, una montata in una torretta di forma cilindrica. La Mk. I venne impiegata nelle fasi iniziali della campagna del Nordafrica e in seguito venne utilizzata solo per l'addestramento.\nLa versione successiva, Mk. II, e la seguente Mk. III furono impiegate nella ricognizione sempre in Nord Africa. I primi esemplari della Mk.II comparvero in Egitto nell'aprile del 1941 mentre la Mk. III entr\u00f2 in servizio nel 1942.\nIl veicolo godeva della reputazione di affidabilit\u00e0 ma veniva criticata per lo scarso armamento di cui disponeva. Sia la Mk. II che la Mk. III erano dotate di un fucile anticarro Boys e di una mitragliatrice Bren coassiale a questo. Inoltre, per la difesa contraerea, il veicolo disponeva di una o due Bren. Questa dotazione era per\u00f2 considerata dagli equipaggi insufficiente e in alcune unit\u00e0 venne modificata con l'aggiunta di armi di preda bellica quali la mitragliera italiana Breda 20/65 Mod. 1935, il cannone da 47\u00a0mm, il cannone anticarro 3,7 cm PaK 36 o il 2,8\u00a0cm sPzB 41. Altre armamenti utilizzati furono il cannone anticarro francese Hotchkiss da 25\u00a0mm, il 2 Pounder (40\u00a0mm) o l'Oerlikon da 20\u00a0mm di produzione britannica. Per creare lo spazio nel quale montare queste armi venne spesso rimossa la torretta e per la protezione l'equipaggio utilizzava gli scudi, se presenti, delle armi stesse.\nAltri veicoli vennero modificati per fungere da posti di osservazione mobili per l'artiglieria, veicoli comando o recupero, ambulanze e, per la Royal Air Force, da veicoli da collegamento.\nNel marzo del 1943 entr\u00f2 in produzione l'ultima versione prodotta dell'autoblindo la Mk. IV/IVF. La Mk. IV era una Marmon-Herrington completamente riprogettata e che montava, quale armamento standard, il cannone da 2 Pounder (40\u00a0mm). Erano allo studio anche successivi sviluppi di questo mezzo ma con la fine della campagna nordafricana venne velocemente ritirata dal servizio e sostituita con modelli pi\u00f9 recenti.\nIn totale furono 5.746 le Marmon-Herrington prodotte e si dimostrarono davvero utili per i primi anni della guerra. Di queste circa 4.500 furono usate dalle unit\u00e0 sudafricane mentre le restanti vennero impiegate da quelle britanniche, greche, francesi, neozelandesi, polacche e indiane.\nDopo la fine della seconda guerra mondiale pochi esemplari furono forniti all'esercito giordano che li impieg\u00f2 durante il conflitto del 1948 nelle unit\u00e0 della Legione araba. La Mk. IVF rimase in servizio nella guardia nazionale di Cipro e venne impiegata durante gli scontri che portarono alla divisione del paese. Alcune furono utilizzate dall'esercito greco fino agli anni novanta dislocate sulle isole dell'Egeo integrate in battaglioni di fanteria meccanizzata di speciale composizione. Vennero poi sostituite, dopo circa sessanta anni dalla loro costruzione, dall'entrata in servizio del nuovo veicolo corazzato VBL."}
{"id": "638308", "revid": "23117", "url": "https://it.wikipedia.org/wiki?curid=638308", "title": "Johannes Neeskens", "text": ""}
{"id": "638313", "revid": "1543377", "url": "https://it.wikipedia.org/wiki?curid=638313", "title": "Rai Teche", "text": "Rai Teche \u00e8 una struttura della Rai che si occupa della conservazione e della valorizzazione del materiale audiovisivo prodotto e trasmesso dall'azienda.\nStoria.\nNegli anni novanta, con una scelta all'epoca singolare, la Rai crea un'apposita struttura, denominata \"Teche e servizi tematici/educativi RAI\" (dal 1997 Rai Teche), per catalogare e conservare un gran quantitativo di materiale d'archivio (secondo solo alla BBC per grandezza) che documenta decenni di storia del Paese dal XX secolo in poi attraverso la televisione. La prima direttrice \u00e8 stata Barbara Scaramucci.\nLe banche dati gi\u00e0 esistenti vengono tutte unificate e dal 1999 viene messo online un catalogo multimediale con ci\u00f2 che \u00e8 andato in onda sulle tre reti Rai e progressivamente oltre ore di materiale televisivo storico, mentre dal 2000 sono documentati anche i canali radiofonici e i canali tematici inizialmente nati per il digitale terrestre. Questo catalogo \u00e8 visibile soltanto all'interno dell'azienda e contiene anche materiale di cui la Rai non detiene i diritti. La digitalizzazione in alta qualit\u00e0 della teca storica, ai sensi del progetto approvato dal consiglio di amministrazione Rai nel febbraio 2014, \u00e8 in corso di realizzazione.\nLa struttura ha anche edito un volume di oltre 500 pagine, in grande formato, intitolato \"RicordeRai\", un manuale per la documentazione televisiva e alcuni volumi in una apposita collana delle edizioni ERI, riguardanti il recupero del programma radiofonico \"L'Approdo\", lo studio di fonologia della Rai di Milano e il programma radiofonico \"Chiamate Roma 3131\", i primi numeri del \"Radiorario\" e un testo analitico sui programmi televisivi a quiz. Le Teche hanno fornito gran parte del materiale per la mostra \"1924-2014 la Rai racconta l'Italia\" inaugurata il 31 gennaio 2014 al Vittoriano di Roma, curata da Costanza Esclapon, Alessandro Nicosia e Barbara Scaramucci.\nNel marzo 2014, a seguito di quanto previsto dal piano di pensionamento anticipato dei dirigenti Rai, Barbara Scaramucci lascia la direzione delle Teche, che passano in reggenza \"ad interim\" all'allora direttore generale Luigi Gubitosi; il 9 luglio 2014 il consiglio d'amministrazione aziendale nomina Maria Pia Ammirati nuovo direttore della struttura. Il 10 novembre 2020 la Ammirati viene nominata direttore di Rai Fiction, dunque la direzione rimane vacante. Pochi mesi dopo, a fine marzo 2021, la direzione viene affidata a Paola Sciommeri, gi\u00e0 vicedirettrice di Rai 1. Dal 7 ottobre 2021 il nuovo direttore delle Teche \u00e8 Andrea Sassano.\nConsultazione.\nIl catalogo completo pu\u00f2 essere consultato dal pubblico nella biblioteca di viale Mazzini a Roma, nella \"Bibliomediateca Rai\" del Centro di produzione Rai a Torino, e in tutte le sedi regionali della Rai. D'intesa con il Ministero dei beni culturali, sono stati posizionati quattro terminali presso la Mediateca Braidense di Milano, ospitata presso la ex chiesa di Santa Teresa, e presso la Discoteca di Stato e la Biblioteca dell'Accademia di Santa Cecilia a Roma. Da giugno 2018 sono disponibili due terminali anche presso la Biblioteca Universitaria di Pavia.\nGli studenti, i ricercatori, i docenti e tutti coloro che hanno bisogno di materiali per eventi e celebrazioni senza fini di lucro possono rivolgersi al servizio clienti della direzione Teche a Roma. Il materiale \u00e8 disponibile anche in vendita attraverso la stessa societ\u00e0 Rai (oltre 600 titoli sono pubblicati in DVD).\nIl sito internet delle Teche Rai non fornisce il catalogo completo degli archivi ma tutte le informazioni su come accedere al materiale, oltre ad una serie di cronologie della programmazione televisiva e a una selezione di clip audio e video che ricostruiscono per tappe la storia della TV e della radio. Il sito mette a disposizione la collezione completa del Radiocorriere TV dal 1925 al 1995 e la collezione della rivista \"L'Approdo letterario\".\nIl materiale va in onda sistematicamente su Rai Storia, viene utilizzato da tutti i canali tematici e dai siti web aziendali, oltre che dalle reti generaliste della Rai che ne fanno uso all'interno di varie trasmissioni e in programmi basati sul repertorio come \"Techetechet\u00e8\" (in onda dal 2012), che ripercorre con i filmati d'epoca la storia della Rai, nonch\u00e9 su Rai Radio Techete'."}
{"id": "638314", "revid": "729019", "url": "https://it.wikipedia.org/wiki?curid=638314", "title": "Humber (autoblindo)", "text": "La Humber Mk I era un veicolo corazzato prodotto in Gran Bretagna durante la seconda guerra mondiale. Questo mezzo sostitu\u00ec la Humber Light Reconnaissance Car.\nStoria.\nLa Humber Armoured Car era realizzata dalla Rootes ed in pratica era una combinazione del telaio del trattore di artiglieria Karrier KT4 sul quale era montato lo scafo corazzato della Guy Armoured Car. Il primo ordine per 500 esemplari venne emesso nel 1940. La produzione inizi\u00f2 nel 1941 e si concluse nel 1945. In totale furono 5.400 gli esemplari prodotti, molte delle quali della versione Mk IV armata con un cannone da 37\u00a0mm.\nImpiego.\nIl primo impiego del veicolo in combattimento avvenne nel 1941 durante la campagna del Nord Africa con l'11\u00b0 Ussari e altre unit\u00e0 dislocate su quel teatro operativo. Venne utilizzata, dopo lo sbarco in Normandia, nella campagna di Europa come veicolo da ricognizione delle divisioni corazzate britanniche.\nPochi veicoli furono utilizzati, con compiti di scorta e pattugliamento, lungo il cosiddetto \"corridoio iraniano\" attraverso il quale passavano i rifornimenti per l'Unione Sovietica.\nUn esemplare della versione MK IV fu catturato dai tedeschi e impiegato dalla 9\u00aa divisione Panzer delle SS ad Arnhem, durante i combattimenti dell'Operazione Market-Garden.\nEsemplari di MK I e MK II risultano da alcune foto come prede belliche italiane in Africa Settentrionale.\nDopo la fine della Seconda guerra mondiale fu impiegata, nel 1948-1949, dall'Egitto. Altri veicoli furono utilizzati dalle forze armate di Cipro, Burma, Sri Lanka, Messico, Portogallo, Danimarca e Paesi Bassi. Molte furono utilizzate anche come bersagli nei poligoni militari.\nErano ancora in uso in qualche esercito di qualche paese dell'estremo oriente nei primi anni sessanta.\nCirca 100 Humber Mk IV furono utilizzate, con armamento modificato nel tempo, fino alla fine agli anni sessanta dalla Polizia di Stato.\nAlcune autoblindo Humber trovarono impiego anche nei \"Gruppi Difesa\" dell'Aeronautica Militare Italiana, restando in servizio sugli aeroporti della Difesa Aerea fino ai primi anni '80.\nAttualmente un esemplare \u00e8 conservato presso il Museo di Bovington, Gran Bretagna."}
{"id": "638315", "revid": "729019", "url": "https://it.wikipedia.org/wiki?curid=638315", "title": "Daimler Armoured Car", "text": "La Daimler Armoured Car era un veicolo corazzato britannico prodotto durante la seconda guerra mondiale.\nStoria.\nLa Daimler Armoured Car era uno sviluppo, quasi in una \"scala\" pi\u00f9 grande e completato in circa sei mesi, della precedente Daimler Scout Car, conosciuta anche come \"Dingo\". Sulla Armoured Car venne montata la torretta del carro leggero Tetrarch armato fin dall'inizio da un cannone di 40mm, un armamento potente, al passo di quello dei carri.\nIl progetto di questo veicolo incorporava inoltre i pi\u00f9 avanzati concetti dell'epoca e la Armoured Car pu\u00f2 essere considerata una delle migliori autoblindo britanniche del conflitto. La Armoured Car era dotata di un sistema di trasmissione che permetteva di ottenere un rapporto molto ridotto nelle marce basse. Il motore era un sei cilindri di 4.095 cm\u00b3 con singolo albero a camme in testa che erogava circa 100 hp (74 kW) a 3.600 giri al minuto. La corsa era di 89,5 mm mentre l'alesaggio di 120. L'albero motore ruotava su quattro cuscinetti ed era dotato di un contrappeso che smorzava le vibrazioni.\nIl veicolo era caratterizzato da un doppio posto di guida: anteriore per il pilota e posteriore, da usare in situazioni di emergenza, per il comandante. La Daimler Armoured Car disponeva anche di una trasmissione che, grazie ad un volano idraulico, permetteva di avere cinque marce in entrambe le direzioni. L'escursione delle sospensioni era notevole: 40\u00a0cm dei quali 15 in estensione e 25 in compressione. Inizialmente il mezzo doveva essere dotato di un terzo differenziale, per ripartire la coppia motrice sui due assi, e di un sistema che permetteva di sterzare le quattro ruote, ma in seguito questi sistemi non furono pi\u00f9 ritenuti necessari e vennero eliminati dal progetto.\nIl prototipo venne realizzato nel 1939 ma problemi alla trasmissione dovuti al peso del mezzo ritardarono fino alla met\u00e0 del 1941 l'entrata in servizio. In totale ne saranno realizzate 2.694. La sua solida costruzione e la sua affidabilit\u00e0 la resero un veicolo ideale per i compiti di scorta e di ricognizione.\nImpiego.\nIl primo impiego della autoblindo avvenne durante la campagna del Nord Africa con l'11\u00b0 Ussari (reggimento di cavalleria) della 7\u00aa Divisione corazzata britannica. Venne poi impiegata in Europa e, in piccoli numeri, nel sud-est asiatico. Per incrementare la potenza di fuoco, su alcuni esemplari impiegati in Europa fu montato il sistema \"Littlejohn\".\nIl veicolo rimase in linea ben oltre la durata della guerra venendo utilizzato nelle unit\u00e0 territoriali del British Army fino agli anni sessanta, superando in durata di impiego la Coventry Armoured Car che avrebbe dovuto sostituirla."}
{"id": "638316", "revid": "98077", "url": "https://it.wikipedia.org/wiki?curid=638316", "title": "Teche Rai", "text": ""}
{"id": "638318", "revid": "729019", "url": "https://it.wikipedia.org/wiki?curid=638318", "title": "Daimler Scout Car", "text": "La Daimler Scout Car, conosciuta anche come Dingo, era un veicolo corazzato leggero a trazione integrale prodotto in Gran Bretagna durante la seconda guerra mondiale.\nStoria.\nNel 1938 il \"War Office\" britannico emise una richiesta volta alla acquisizione di un veicolo da adibire a compiti di esplorazione e ricognizione. La Alvis, la Morris e la BSA proposero un loro progetto. Alla fine venne scelto il progetto della BSA che ne incaric\u00f2 lo produzione la Daimler Motor Company, responsabile nel gruppo BSA della produzione automobilistica. La designazione ufficiale del veicolo era \"Daimler Scout Car\" ma divenne conosciuto come \"Dingo\" che in realt\u00e0 era la denominazione del progetto concorrente della Alvis.\nProbabilmente la Dingo \u00e8 stata uno dei migliori veicoli corazzati del suo genere prodotto durante il conflitto. Di piccole dimensioni aveva un equipaggio di due uomini ed era dotato di una protezione frontale di 30 mm, valore elevato per un veicolo di questa tipologia. Una delle caratteristiche di questo mezzo era data dalla trasmissione che era costituita da un sistema di preselezione e da un volano idraulico che permetteva di disporre di cinque rapporti sia nella marcia in avanti che in retromarcia. La prima versione era dotata delle quattro ruote sterzanti, ma questo sistema venne poi eliminato in quanto rendeva difficile il controllo del mezzo ai guidatori inesperti.\nLa Scout Car disponeva di un fondo costituito da una piastra piatta che aveva la funzione di facilitarne il movimento su terreni difficili ma, nonostante questa protezione, si dimostr\u00f2 vulnerabile alle mine.\nIl mezzo non disponeva di ruota di scorta essendo le gomme piene e non degli pneumatici. Le sospensioni indipendenti, anche con il tipo di gomme montato, garantivano un discreto livello di comfort all'equipaggio. L'armamento era costituito da una mitragliatrice Bren da 7,7 mm mentre l'apparato radio, gestito dal secondo membro dell'equipaggio seduto su un seggiolino girevole, era del tipo N\u00b0 19.\nLa produzione inizi\u00f2 nel 1939 e continu\u00f2 fino al 1945. Furono 6.626 gli esemplari prodotti.\nImpiego.\nLa Daimler Scout Car venne impiegata per la prima volta dalla 1\u00aa Divisione corazzata e dal 4\u00ba Fucilieri Northumberland del British Expeditionary Force in Francia nel 1940. Fu poi utilizzata in Nord Africa, Italia e, dopo lo sbarco in Normandia, in Europa occidentale.\nIl veicolo fu molto apprezzato e venne mantenuta in servizio fino al 1952 quando venne sostituita dalla Ferret Fox. Nella met\u00e0 degli anni settanta era ancora impiegata in Portogallo e a Cipro.\nVersioni.\nDella Dingo sono state realizzate cinque versioni:\nLa \"Lince\".\nDella Scout Car ne venne realizzata una versione anche in Italia: la Lince. Dopo le prove effettuate con una Scout Car catturata se ne riconobbero i meriti e della produzione della versione italiana fu incaricata la Lancia. I primi esemplari furono prodotti nel 1943-1944 e furono impiegate dalle truppe tedesche e della Repubblica Sociale.\nLa \"Lynx\".\nUn veicolo molto simile, la Lynx Scout Car, \u00e8 stata prodotta in Canada dalla Ford presso gli stabilimenti di Windsor, Ontario. Furono 3.255 gli esemplari prodotti in due versioni, MK. I e Mk. II. Si distinguevano in particolare per la meccanica, basata su quella degli autocarri Ford CMP, e per la mancanza - sulla Lynx Mk. II - del tettuccio corazzato."}
{"id": "638319", "revid": "1305772", "url": "https://it.wikipedia.org/wiki?curid=638319", "title": "Caneto", "text": ""}
{"id": "638321", "revid": "729019", "url": "https://it.wikipedia.org/wiki?curid=638321", "title": "AEC Mk III", "text": "La AEC Armoured Car era una autoblindo pesante prodotta durante la seconda guerra mondiale in Gran Bretagna dalla Associated Equipment Company.\nStoria.\nLa AEC era una Casa produttrice di telai per camion e autobus. Per le forze armate britanniche aveva realizzato l'AEC Matador, che veniva utilizzato nel traino di alcuni cannoni campali e contraerei. Utilizzando il telaio di questo veicolo venne realizzata la \"Armoured Car\". Inizialmente il progetto nacque come una iniziativa privata della ditta. La AEC voleva realizzare un veicolo che per protezione e potere di fuoco fosse paragonabile ai carri armati dell'epoca.\nLa AEC Armoured Car venne ufficialmente presentata nel 1941 durante la parata delle \"Horse Guard\" che si svolgeva a Londra. Il progetto suscit\u00f2 l'interesse anche dell'allora primo ministro Winston Churchill.\nLa prima versione del veicolo, Mk. I, era dotata della torretta del carro Mk III Valentine. L'armamento in questo caso era costituito dal cannone QF 2 Pounder (40\u00a0mm). La versione Mk. II invece venne dotata del cannone QF 6 Pounder (57\u00a0mm). Sull'ultima versione prodotta, Mk. III, venne adottato il cannone da 75\u00a0mm. Inoltre il mezzo disponeva di due mitragliatrici, lanciafumogeni e di un apparato radio del tipo N\u00b0 11 o N\u00b0 19.\nImpiego.\nLa Mk. I venne utilizzata per la prima volta in Nordafrica. Su alcune autoblindo operanti su questo fronte venne montata la torretta del carro Mk VI Crusader. Le versioni successive operarono, con unit\u00e0 britanniche e indiane, in Italia e nella campagna dell'Europa occidentale, spesso affiancate alla T17 Staghound.\nDopo la fine del conflitto la AEC Armoured Car rimase in servizio fino a che non venne sostituita dall'entrata in servizio della Alvis Saladin.\nL'esercito libanese la mantenne in servizio fino al 1976."}
{"id": "638323", "revid": "2179318", "url": "https://it.wikipedia.org/wiki?curid=638323", "title": "Autoblindo Fiat-Ansaldo", "text": "La serie delle autoblindo Fiat-Ansaldo fu progettata e usata dal Regio Esercito durante la seconda guerra mondiale, utilizzata in particolare nei reparti da ricognizione: vide uso esteso durante la campagna del Nordafrica e, in generale, apparve in quasi tutti i teatri bellici nei quali combatt\u00e9 l'Italia. Fu fornita nelle tre versioni AB40, AB41 ed AB43, via via migliorate soprattutto nella dotazione offensiva.\nSviluppo.\nLo sviluppo dell'autoblinda Fiat Ansaldo ebbe inizio nel 1938, stante la necessit\u00e0 di un mezzo da impiegare nelle colonie da parte della PAI (Polizia dell'Africa Italiana) e la contestuale richiesta da parte del Regio Esercito di un mezzo per la Cavalleria che sostituisse le vecchie Lancia IZ. Fu utilizzando allo scopo il telaio con sospensioni indipendenti e quattro ruote motrici sterzanti che era stato messo a punto per il trattore d'artiglieria Fiat-SPA TM40. Lo scafo era costituito da piastre balistiche imbullonate sul telaio.\nIn vista del suo impiego come mezzo da ricognizione l'autoblinda venne dotato di doppi comandi, con una postazione di guida anteriore ed una posteriore; ci\u00f2 permetteva di invertire rapidamente il senso di marcia.\nUn'altra caratteristica peculiare del mezzo e che ne distingueva la linea erano le due ruote di scorta alloggiate a mezza fiancata; tali ruote, poste in folle, nella guida fuoristrada fungevano da ausilio per il superamento di ostacoli.\nModelli.\nL'AB40, dotata di 3 mitragliatrici Breda Mod. 38 da 8\u00a0mm di cui due in torretta ed una in casamatta nello scafo, risult\u00f2 fin dall'inizio carente sul piano dell'armamento (fatto comune alla produzione bellica italiana del periodo).\nVenne pertanto messo in produzione rapidamente un nuovo modello, l'AB41: tale modello differiva dal precedente per l'armamento, essendo dotato di una torretta con alloggiati un cannone leggero Breda 20/65 Mod. 1935 ed una mitragliatrice coassiale Breda Mod. 38 da 8\u00a0mm (la stessa torretta equipaggiava i carri leggeri L6/40); inoltre per sopperire all'aumento di peso era stato sostituito il motore da 78\u00a0hp con uno da 88\u00a0hp.\nLa necessit\u00e0 di disporre di un armamento maggiore port\u00f2 allo sviluppo di prototipi denominati ufficiosamente AB42 ed AB43, armati tutti con un cannone da 47/32 (lo stesso dell'M13/40), ma differenti per forme della torretta e dello scafo, alcuni dotati di doppia guida ed altri di guida singola. Il modello che doveva esser definitivo, denominato AB43, consegnato nel maggio 1943, fu omologato soltanto nell'agosto a causa di difetti riscontrati, ma la produzione venne impedita dall'armistizio ed il veicolo non entr\u00f2 in servizio con il Regio Esercito. L'innovazione principale era l'adozione del cannone 47/32 Mod. 1935 da 47\u00a0mm, con 63 colpi disponibili. Nello scafo, in casamatta, ospitava la solita mitragliatrice Breda Mod. 38 cal. 8\u00a0mm con una dotazione di 756 colpi. Nonostante la motorizzazione con un 6 cilindri in linea a benzina da 108 cavalli invece che da 88\u00a0hp come nella AB41, l'aumento del peso ad 8 tonnellate dovuto alla nuova torretta riduceva l'autonomia a 350\u00a0km.\nNel 1944 i tedeschi, che occupavano le industrie del nord, ne avviarono la produzione adottandola come PzSpWg AB43 203(i) e l'assegnarono ai reparti della Wehrmacht impegnati nella lotta antipartigiana. Probabilmente anche per questi compiti di seconda linea, l'armamento fu ridotto alla solita Breda da 20 mm ma stavolta in una torretta leggermente pi\u00f9 bassa. Un ulteriore modello prodotto per le forze tedesche era dotato di cannone da 50mm (per adattarlo al munizionamento tedesco) e carrozzeria scoperta. Nel dopoguerra le poche unit\u00e0 sopravvissute furono assegnate ai reparti celeri della Polizia di Stato.\nImpiego.\nLe AB, per quanto dotate di una corazzatura leggera che le rendeva vulnerabili alla maggior parte delle armi, trovarono impiego nei reparti esploranti in tutti i fronti nei quali fu impegnato il Regio Esercito: Africa Settentrionale, dove nella variante AB 41 si dimostr\u00f2 elemento prezioso sotto Rommel, nei Balcani, in Francia e in Russia.\nFu impiegata durante la battaglia per la conquista tedesca di Roma, ed alcuni esemplari schierati a difesa della capitale dai militari italiani furono distrutti in combattimento alla Montagnola sulla via Laurentina dai paracadutisti tedeschi il 10 settembre 1943. Dopo l'armistizio, preda bellica, molte vennero impiegate dai tedeschi (col nome di \"Panzersp\u00e4hwagen AB41 201(i)\") e alcune trovarono impiego nella Repubblica di Sal\u00f2.\nUna versione particolare, detta Ferroviaria, aveva l'apparato di trazione adattato a viaggiare sui binari con speciali cerchioni di acciaio. Venne utilizzata prevalentemente nei Balcani assieme con i treni armati del Regio Esercito in attivit\u00e0 anti-partigiane.\nEsemplari superstiti.\nSono attualmente conservati sedici esemplari dell'autoblinda. Gli esemplari indicati in neretto sono meccanicamente funzionanti:\nVideogames.\nL'autoblindo \u00e8 utilizzabile nel videogame War Thunder."}
{"id": "638330", "revid": "729019", "url": "https://it.wikipedia.org/wiki?curid=638330", "title": "BA-10", "text": "Il BA-10, abbreviazione della dicitura completa in lingua russa Broneavtomobil 10, fu l'ultimo modello di autoblindo pesante prodotto dall'Unione Sovietica verso la fine degli anni trenta. Superiore ai pari classe nazionali ed esteri per armamento, il BA-10 rappresent\u00f2 un buon mezzo da ricognizione ancorch\u00e9 attanagliato da alcuni difetti; fu costruito in migliaia di esemplari, ma il suo servizio fu relativamente breve a causa delle gravi perdite subite e per il subentrare dei carri armati leggeri nel ruolo di ricognitori.\nStoria.\nSviluppo.\nLa prima guerra mondiale non rappresent\u00f2 il successo dei soli carri armati ma anche della categoria dei veicoli corazzati leggeri noti come autoblindo, mezzi a trazione ruotata ricavati fin dai loro primordi su telai di camion o auto civili opportunamente adattati per sostenere uno scafo blindato e una torretta: visto che gli interni e le varie parti erano spesso tenute invariate, le autoblindo erano macchine poco costose, dotate di una discreta mobilit\u00e0, utili sia in contesti bellici sia per mantenere l'ordine pubblico. Tali caratteristiche spiegano il successo e la diffusione del concetto, che dopo la fine del conflitto vide diversi affinamenti e varianti.\nIn particolare l'Unione Sovietica, povera di vie asfaltate e strade ferrate, pose attenzione nel realizzare autoblindo capaci di muoversi su terreni difficili e dot\u00f2 alcuni tipi di cannone al posto delle usuali mitragliatrici. All'inizio degli anni trenta l'Armata Rossa richiese un nuovo modello di blindato leggero e l'incarico fu affidato alla GAZ: la ditta si ispir\u00f2 fortemente al precedente BA-3/6 adottandone il telaio base, derivato con poche modifiche da quello dell'autocarro commerciale a sei ruote GAZ-AAA; su questa piattaforma venne fissato un corpo corazzato con mitragliatrice in casamatta e torretta rotante installata nel retro, contenente un cannone da 37\u00a0mm. Il prototipo cos\u00ec ottenuto venne consegnato nel 1932 e collaudato con successo, s\u00ec che venne immatricolato con il nome ufficiale \"Broneavtomobil 10\" abbreviato in BA-10. Ciononostante il mezzo non entr\u00f2 in servizio attivo e anzi continuarono le prove, che videro all'opera anche un modello anfibio denominato \"BA-Z\", costruito in alcuni modelli sperimentali; soltanto nel 1938, quando venne posto in essere un vasto piano di ammodernamento delle forze corazzate sovietiche, il progetto della BA-10 fu rapidamente completato.\nProduzione.\nLa linea d'assemblaggio della BA-10 fu aperta lo stesso 1938 alle fabbriche GAZ, alla quale collabor\u00f2 la Izhorskij Zavod per la fornitura degli scafi. Nel complesso furono prodotti tra i 1.200 e i 1.400 esemplari in tre differenti versioni, la cui dotazione offensiva pass\u00f2 nel pieno della fabbricazione a un cannone da 45\u00a0mm. Due fonti concordano invece nell'indicare la costruzione di 3.311 veicoli fino al 1941, sempre differenziate in tre varianti. Altre informazioni indicano che il BA-10 \u00e8 stato disegnato e prodotto esclusivamente da parte della Izhorskij Zavod, per un totale di circa 1.400 unit\u00e0.\nImpiego operativo.\nIl battesimo del fuoco del BA-10 si verific\u00f2 nelle desolate distese della Mongolia interna tra l'11 maggio e il 16 settembre 1939, periodo che vide lo svolgersi di una vera e propria guerra tra l'Unione Sovietica e l'Impero giapponese, interessato a estendere verso ovest i suoi domini continentali partendo dalla gi\u00e0 sottomessa Manciuria. La battaglia decisiva combattuta presso Khalkhin Gol fu un completo successo sovietico e gli autoblindo si comportarono complessivamente bene; in particolare la dotazione offensiva su cannoni da 37 o 45\u00a0mm si dimostr\u00f2 pi\u00f9 che sufficiente per controbattere i carri armati e i mezzi blindati nipponici.\nAlla fine di novembre dello stesso anno l'URSS lanci\u00f2 un'imponente offensiva contro la Finlandia che non aveva voluto cedere parte dei territori richiestele: su questo fronte si svilupp\u00f2 un feroce conflitto dovuto alla complessa morfologia, alla rigidit\u00e0 del clima e all'ostinata resistenza finnica. I BA-10 dettero stavolta una mediocre prova di s\u00e9, poich\u00e9 non riuscirono a fornire la necessaria mobilit\u00e0 e la modesta corazzatura non era in grado di garantirne la sopravvivenza contro il fuoco anticarro dei difensori. Circa un anno e mezzo pi\u00f9 tardi, il 22 giugno 1941, la Germania nazista dette inizio all'Operazione Barbarossa: a quella data circa 1.200 esemplari di BA-10 erano stimati in servizio e la grande maggioranza fu distrutta oppure catturata dalle avanzanti truppe tedesche. Alla fine dell'anno ben poche unit\u00e0 erano ancora in servizio nell'Armata Rossa e inoltre erano andati perduti diversi stabilimenti industriali rivolti alla sua produzione; i compiti di ricognizione ed esplorazione furono dunque trasferiti ai carri armati leggeri, che a parit\u00e0 di potenza di fuoco godevano di una trazione globale migliore e di protezioni pi\u00f9 resistenti. Nel tardo 1942 la maggior parte dei superstiti BA-10 venne ritirata dalla prima linea e trasformata in un veicolo trasporto truppe rimuovendo la torretta e ogni attrezzatura interna.\nIn generale il BA-10 si dimostr\u00f2 un mezzo riuscito, bene armato e mobile, sebbene non fosse un netto miglioramento rispetto alle macchine che andava a sostituire. Non era poi esente da difetti: la corazzatura laterale infatti era vulnerabile alle cartucce d'ordinanza perforanti; gli pneumatici potevano essere forati da schegge o proiettili, visto che erano gonfiati e non riempiti con materiale inerte; la mitragliatrice brandeggiabile in casamatta aveva un arco di tiro assai ristretto e le feritoie del posto di guida non permettevano una buona visuale dell'esterno. L'aspetto pi\u00f9 sensibile riguardava il motore, che sistemato anteriormente era la parte pi\u00f9 suscettibile dell'intero autoblindo a ricevere danni, eventualit\u00e0 che si verific\u00f2 spesso lasciando il mezzo in panne.\nCaratteristiche.\nL'autoblindo BA-10 conservava la meccanica originale del GAZ-AAA a ruote pneumatiche, due folli sull'assale anteriore e quattro doppie ai due assali posteriori, queste ultime facenti funzione di motrici. Le sospensioni indipendenti, ereditate dall'autocarro, erano state preservate e irrobustite. Le ruote di riserva, in numero di due, erano state montate ai lati dell'oblungo cofano dietro i parafanghi anteriori e lasciate libere di ruotare attorno il proprio perno: in questo modo fornivano un ulteriore appoggio al veicolo quando si dovevano affrontare terreni fortemente ondulati od ostacoli. In caso di necessit\u00e0 venivano montate catene da neve alle ruote posteriori, e alle volte cingoli da carro armato erano avvolti attorno gli pneumatici creando una sorta di semicingolato. L'apparato motore era stato lasciato nella sezione anteriore del telaio e consisteva di un GAZ-M1 da 4 cilindri alimentato a benzina, erogante 50\u00a0hp a 2.800 giri al minuto.\nSu questa base era stato fissato uno scafo con corazzatura saldata spessa 10\u00a0mm (15\u00a0mm per il lungo cofano) su fronte e lati, il retro calava in alcune parti a 6\u00a0mm, il cielo era dotato di sole lastre da 6\u00a0mm e il fondo da 4\u00a0mm: in generale dava al mezzo un aspetto piuttosto appariscente e vicino a quello goffo delle prime autoblindo. La parte anteriore proteggeva l'apparato motore ed era fornita di due fanali da automobile per la marcia notturna; subito dietro si trovava la camera di combattimento: sul lato sinistro sedeva il pilota, a destra si trovava l'addetto a una mitragliatrice leggera Degtjar\u00ebv da 7,62\u00a0mm, che doveva inoltre adoperare la radio ricevente-trasmittente 71-TK-1. Entrambe le posizioni erano state provviste di strette aperture ricavate su portellini ribaltabili, che venivano tenuti alzati quando non si era sul campo di battaglia. Il comparto posteriore serviva ad alloggiare una torretta modello T-30 ottenuta per saldatura, la stessa montata sulle vecchie BA-6. Protetta da corazze spesse 10\u00a0mm su fronte e fianchi era stata equipaggiata con una mitragliatrice pesante D\u0160K da 12,7\u00a0mm, che essendo in grado di penetrare 10\u00a0mm da 100 metri dava qualche vantaggio contro bersagli leggeri; coassiale a questa si trovava una seconda Degtjar\u00ebv. La mitragliatrice D\u0160K comunque venne quasi subito sostituita da un cannone da 37\u00a0mm M1931 B-3 (5K), per il quale erano disponibili granate sia esplosive che perforanti: quest'ultima munizione pesante 0,665 grammi raggiungeva gli 800\u00a0m/s e trapassava 27\u00a0mm dalla distanza di 500 metri. La torretta era la sede del comandante e del cannoniere. L'equipaggio, infine, caricava sul veicolo le armi per la difesa personale, utilizzabili da apposite feritoie.\nNel complesso il BA-10 era lungo 4,70 metri e alto 2,42 metri, cosa che si traduceva in un alto profilo e dunque in una pi\u00f9 facile individuazione del veicolo da parte dell'avversario; inoltre le sterzate erano assai larghe a causa del telaio base e della semplice meccanica, che non presentava neppure un differenziale. Le prestazioni generali erano buone: la velocit\u00e0 massima arrivava a 53\u00a0km/h, il raggio d'autonomia su strada misurava 260 chilometri e quello su terreni sconnessi 180 chilometri; l'autoblindo gestiva altres\u00ec guadi da 0,60 metri, fossati larghi fino a 0,40 metri e pendenze non superiori ai 24\u00b0. Con 5,14 tonnellate di peso la pressione al suolo, senza affondamento, era calcolabile in 0,19\u00a0kg/cm2; la luce libera misurava 23\u00a0cm.\nVarianti.\nBA-10M/BA-32.\nIntrodotta gi\u00e0 nel 1939, si differenziava dal modello base essenzialmente per l'adozione della torretta del carro leggero T-26 M1933 con relativo armamento, un cannone da 45\u00a0mm M1934 (20-K) lungo 45 calibri (L/45): poteva perforare 35\u00a0mm d'acciaio da 500 metri di distanza se utilizzava la munizione perforante dedicata, pesante 1,43 chili e capace di raggiungere i 760\u00a0m/s. Erano inoltre disponibili un proietto ad alto esplosivo da 2,15 chili, un proietto BR-240 esplosivo/anticarro in grado di trapassare una corazza verticale spessa 42\u00a0mm da 500 metri e infine una granata BR-240P a nocciolo duro, che riusciva a perforare lastre verticali spesse fino a 80\u00a0mm sempre da 500 metri di distanza. Le munizioni stivabili erano 43 oppure 49 come afferma un'altra fonte. Il BA-10M era stato inoltre dotato di una nuova radio 71-TK-3, di serbatoi aggiuntivi posti sui paraurti posteriori e di qualche corazzatura supplementare: il peso sal\u00ec a 5,36 tonnellate e l'autonomia su strada a 300 chilometri (210 su terreni non preparati).\nBA-10ZhD.\nVersione in grado di viaggiare sia su strade asfaltate sia su ferrovia. Non si conoscono i dettagli operativi n\u00e9 il numero di veicoli prodotti.\nAltri utilizzatori.\nLa Germania si appropri\u00f2 di numerosi esemplari e li immise in servizio con la denominazione \"Panzersp\u00e4hwagen BAF 203(r)\", a volte dopo averli riparati o riarmati. In mani tedesche i BA-10 vennero utilizzati nella lotta antipartigiana sia nei Balcani che sul fronte orientale.\nLa Finlandia cattur\u00f2 circa 13 unit\u00e0 tra la fine del 1939 e la fine del 1941: tutte erano note come \"BAF C\" e numerate in progressione partendo dalla sigla \"Ps. 27-\". Nel corso del 1941 le BA-10 fino ad allora catturate vennero suddivise in specifici plotoni indipendenti, poi integrati nell'unica divisione corazzata finnica che li adoper\u00f2 come veicoli di comando, rifornimento, comunicazioni e collegamento; qualche veicolo fu inoltre adoperato dal distaccamento corazzato della 1\u00aa divisione fanteria, attivo dall'agosto al dicembre 1941. Nell'autunno 1943, in seguito ai dati raccolti con l'uso operativo dei mezzi, cominci\u00f2 la sostituzione dell'apparato motore originale con un Ford V8 a benzina erogante 95\u00a0hp, ritenuto pi\u00f9 idoneo dell'originale GAZ per muovere l'autoblindo, tuttavia non sono note le prestazioni registrate con il nuovo apparato. Escluso un esemplare distrutto nell'estate 1944, tutti i BAF C sopravvissero alla seconda guerra mondiale: dopo aver militato in un battaglione corazzato e nel 4\u00ba battaglione cacciatori, tra il 1957 e il 1958 soltanto quattro veicoli erano ancora segnalati in servizio. Gli ultimi due vennero rimossi dalle liste d'inventario del materiale bellico nel 1959. Nel 1961, per\u00f2, il BA-10 immatricolato come \"Ps 27-11\" venne privato di torretta, scafo corazzato e dotato di una gru; questa variante, unica nel suo genere, rimase nelle file delle forze armate fino al 1978.\nNel 1942 la neutrale Svezia contatt\u00f2 il governo finlandese per sapere se fosse possibile comprare alcuni autoblindo con i quali condurre test di vario genere, e la Finlandia accett\u00f2 di vendere tre BAF C severamente danneggiate, tutte prive di motore, trasmissione e ruote. La transizione avvenne durante il mese di ottobre al prezzo di 5.000 corone cadauno; i veicoli furono dunque riparati, dotati di armi svedesi e introdotti nell'esercito con la designazione \"pansarbil m/31 F\". Prestarono servizio fino all'inizio degli anni cinquanta.\nEsemplari esistenti.\nAd oggi un esemplare di BA-10M \u00e8 esposto al Museo dei corazzati di Parola in Finlandia: la stessa istituzione conserva anche quattro torrette sfuse dell'autoblindo. Un altro BA-10 con il treno di appoggio ricostruito \u00e8 propriet\u00e0 dell'Urochische Shumeykovo in Ucraina, nell'Oblast' di Poltava. Presso la collezione \"Igor Shinshkin\" di Mosca si trova un BA-10 con cingoli alle ruote posteriori: il veicolo \u00e8 attualmente in fase di restauro. Infine altri due BA-10 sono dislocati nella provincia mongola di Dornod: quello conservato a Choybalsan presenta al posto degli pneumatici posteriori ruote e cingoli provenienti da un carro armato PT-76 e difetta anche delle ruote di scorta; l'altro esemplare \u00e8 invece posto su un piedistallo in pietra vicino al poligono di tiro di S\u00fcmbur. La Svezia ha conservato uno dei tre mezzi comprati nel 1942 nel Museo dei carri armati di Sk\u00f6vde, dove rimane tuttora."}
{"id": "638331", "revid": "5061038", "url": "https://it.wikipedia.org/wiki?curid=638331", "title": "Ipercubi", "text": ""}
{"id": "638333", "revid": "122827088", "url": "https://it.wikipedia.org/wiki?curid=638333", "title": "Ord och Bild", "text": "Ord och Bild, oggi Ord&amp;Bild (\"Parola e Immagine\") \u00e8 la pi\u00f9 antica rivista svedese di cultura.\nStoria editoriale.\nFondata nel 1892 da Karl W\u00e5hlin e tutt'oggi pubblicata, ha sede, dal 1980, a G\u00f6teborg. Ospita principalmente contributi inerenti all'analisi politica, filosofica e letteraria. \u00c8 notoriamente caratterizzata da un forte pluralismo, favorito da una storica tradizione indipendente, ovvero dall'assenza di una propriet\u00e0 forte, capace di condizionarne l'indirizzo."}
{"id": "638342", "revid": "22414", "url": "https://it.wikipedia.org/wiki?curid=638342", "title": "Hirugo", "text": ""}
{"id": "638344", "revid": "400694", "url": "https://it.wikipedia.org/wiki?curid=638344", "title": "Karl Urban", "text": "\u00c8 conosciuto per aver interpretato \u00c9omer nella trilogia cinematografica de \"Il Signore degli Anelli\" di Peter Jackson, per essere apparso nel ruolo di John \"Reaper\" Grimm in \"Doom\", e per la sua interpretazione del dottor Leonard \"Bones\" McCoy nei film \"Star Trek\", \"Into Darkness - Star Trek\" (entrambi diretti da J. J. Abrams) e \"Star Trek Beyond\", diretto da Justin Lin. Inoltre ha interpretato Skurge l'Esecutore nel film \"\" (2017) ed il personaggio di William \"Billy\" Butcher nella serie TV \"The Boys\", targata Amazon (\"Prime Video\").\nBiografia.\nUrban \u00e8 nato a Wellington, in Nuova Zelanda, da padre tedesco e da madre neozelandese. Dopo aver frequentato le scuole superiori a Karl venne proposto di interpretare il paramedico Jamie Forrest nella serie \"Shortland Street\". Dopo aver frequentato l'Universit\u00e0 Victoria di Wellington per un anno decise di continuare la sua carriera di attore. In seguito si \u00e8 trasferito ad Auckland dove gli vennero offerti diversi ruoli da ospite in vari show locali.\nCarriera.\nAlcuni dei suoi primi lavori includono ruoli nella soap opera \"Shortland Street\", che ha impedito a Urban di studiare all'universit\u00e0, e un ruolo come ospite nella seconda stagione di \"Shark in the Park\". Urban ha svolto diversi ruoli in produzioni teatrali e televisive in Nuova Zelanda e all'estero. Importanti serie a cui ha partecipato sono \"Xena - Principessa guerriera\" e \"Hercules\" nei quali ha interpretato Cupido e Giulio Cesare dal 1996 al 2001. \u00c8 stato premiato per le sue interpretazioni nei film \"The Price of Milk\" e Out of the Blue.\nIl successo di Urban \u00e8 iniziato con il film del 2002 \"Nave fantasma\". In seguito ha lavorato in diversi film di successo come la trilogia de \"Il Signore degli Anelli\", \"The Bourne Supremacy\" e \"The Chronicles of Riddick\". Ha ricevuto un bonus di 400.000 dollari per il suo lavoro nella trilogia di Peter Jackson.\nPrima di interpretare John \"Reaper\" Grimm, il protagonista del film \"Doom\", Karl era tra i possibili candidati come successore di Pierce Brosnan al ruolo di James Bond, per il quale venne poi scelto Daniel Craig. Karl ha interpretato il ruolo del dottor Leonard McCoy, nel prequel-reboot \"Star Trek\" (2009).\nNel 2010 partecipa al film \"And Soon the Darkness\".\nNel 2017, interpreta Skurge l'Esecutore nel film \"\" del Marvel Cinematic Universe.\nDal 2019 \u00e8 tra i personaggi fissi della serie \"The Boys\", per Amazon Prime Video.\nVita privata.\nSul set di \"The Privateers\" si fidanza con Natalie Wihongi, la sua truccatrice, che sposa nel settembre 2004. Ha avuto un figlio di nome Hunter, nato nel novembre 2000, e una figlia, Indiana (Indy), chiamata cos\u00ec in onore del suo personaggio preferito, Indiana Jones, nata a gennaio 2005. A giugno 2014 i due hanno annunciato la loro separazione.\nDoppiatori italiani.\nNelle versioni in italiano dei suoi film, Karl Urban \u00e8 stato doppiato da:\nDa doppiatore \u00e8 sostituito da:"}
{"id": "638346", "revid": "41310", "url": "https://it.wikipedia.org/wiki?curid=638346", "title": "San Giuseppe Benedetto Cottolengo", "text": ""}
{"id": "638358", "revid": "122903869", "url": "https://it.wikipedia.org/wiki?curid=638358", "title": "Pyro (personaggio)", "text": "Pyro, il cui vero nome \u00e8 St. John Allerdyce, \u00e8 un personaggio dei fumetti creato da Chris Claremont (testi) e John Byrne (testi e disegni), pubblicato dalla Marvel Comics. La sua apparizione avviene in \"Uncanny X-Men\" n. 141 (1981), che venne tradotto in italiano diviso in due parti su \"L'Uomo Ragno\" (Star Comics) n. 22-23 (1989).\nBiografia del personaggio.\nSt. John Allerdyce era un mutante capace di controllare le fiamme, ma non di generarle. Nato a Sydney lavorava come corrispondente estero e scriveva romanzi per adulti, che non avevano molto successo. Quando la terrorista Mystica gli propose di entrare a far parte della Confraternita dei mutanti malvagi, Allerdyce accett\u00f2 e assunse l'identit\u00e0 di Pyro. All'interno della Confraternita fece amicizia con diversi mutanti tra cui il Blob e Valanga. Uno dei primi bersagli della Confraternita \u00e8 il Senatore Robert Kelly, sostenitore della causa anti-mutante, ma l'obiettivo viene fallito grazie all'intervento degli X-Men che mandano in prigione i terroristi. Ma questi evadono e si scontrano con la Donna Ragno (Jessica Drew) e i Vendicatori solamente per essere sconfitti e imprigionati nuovamente. Liberato nuovamente, Pyro e compagni vengono sconfitti da Rom e in un secondo tempo nuovamente dagli X-Men.\nPoco dopo Mystica, in cambio di un'amnistia per i crimini commessi, propone al governo statunitense l'utilizzo della Confraternita, e cos\u00ec Pyro e compagni, sotto la supervisione di Valerie Cooper, entrano a far parte di Freedom Force. A quell'epoca Magneto aveva smesso di agire come terrorista ed era divenuto il capo degli X-Men, la prima missione di Freedom Force fu quella di catturarlo e cos\u00ec fecero, poich\u00e9 fu lo stesso Magneto a consegnarsi di sua spontanea volont\u00e0. Successivamente Pyro e compagni riuscirono a catturare gli X-Men, ma dovettero lasciarli andare per ordini superiori.\nUno dei compiti di Freedom Force era quella di catturare i mutanti che non volevano aderire all'Atto di registrazione, come successe con Russel Collins, che fu protetto prima da X-Factor e poi dai Nuovi Mutanti ma infine catturato, assieme a Skids. Si scontrarono anche con i Vendicatori che erano stati accusati di essere dei traditori, e con gli X-Men con cui poi si allearono per fermare l'Avversario a Dallas. Freedom Force fu inviata anche sull'isola di Muir quando questa fu sotto l'assedio dei Reavers. Qui Destiny trov\u00f2 la morte e questo colp\u00ec profondamente Mystica, che decise di iniziare un doppio gioco che coinvolgesse la sua squadra.\nNell'ultima missione della sua squadra, Pyro e compagni furono inviati in Iraq per liberare un importante scienziato, Reinhold Kurtzmann, ma le cose non andarono per il meglio e i mutanti furono catturati dalle Spade del deserto, ma Pyro dopo aver sconfitto Veil fugg\u00ec assieme ai compagni, eliminando nel frattempo anche lo scienziato per cui era stato inviato in missione.\nPoco dopo Toad gli propone di entrare in una nuova formazione, assieme a Sauron e Phantasia, della Confraternita, che viene sconfitta da X-Force e successivamente da una X-Factor al servizio del governo statunitense. Alla fine Pyro contrae il Virus Legacy e inizia una disperata ricerca per trovare una cura. Non riuscendovi si reca in una chiesa di Brooklin e vi appicca il fuoco per poi fuggire, con l'aiuto dell'amico Valanga. Alla fine Pyro viene catturato dalla polizia e condotto in un ospedale per essere curato, qui incontra la dottoressa Cecilia Reyes, che in un momento di piet\u00e0 gli consente di fuggire.\nMystica forma una nuova Confraternita, di cui Pyro non fa parte, che ha lo scopo di eliminare una volta per tutte il Senatore Kelly. Ma Pyro, cosciente delle ripercussioni sui rapporti umani-mutanti che questo gesto potrebbe comportare si reca al luogo del comizio del Senatore, e qui lo salva dall'attacco del mutante Post utilizzando le sue ultime energie. Pyro muore tra le braccia del senatore Kelly, che colpito dal gesto rinnegher\u00e0 le sue idee razziste.\nPoteri e abilit\u00e0.\nPyro era un mutante capace di controllare e accrescere le fiamme, ma non poteva generarle. Inoltre poteva controllare solo le fiamme prodotte da una fonte esterna, donando loro delle forme semi solide, generalmente la forma di un enorme rapace simile alla Fenice. I suoi costrutti di \"fuoco solido\" potevano addirittura trasportare oggetti (a rischio di bruciarli, per\u00f2) per lunghe distanze oltre che riuscire non solo a bruciare il bersaglio, ma addirittura a ferirlo con tagli e lacerazioni.\nPi\u00f9 le fiamme erano grandi e potenti, maggiore era la concentrazione che Pyro necessitava. Era insensibile alle fiamme che controllava, in un raggio di 100 metri. Pyro portava spesso un lancia fiamme sulla schiena di cui controllava le fiamme prodotte.\nUn altro limite dei suoi poteri \u00e8 la necessit\u00e0 di avere un contatto visivo con le fiamme per riuscire a controllarle (ad esempio vedendo un incendio in televisione gli era impossibile manipolarlo).\nAltre versioni.\nUltimate.\nUltimate Pyro differisce molto dall'originale: \u00e8 un ex Morlock, e pu\u00f2 creare le fiamme senza bisogno dei lanciafiamme. Inoltre non \u00e8 immune alle fiamme, visto che il suo corpo \u00e8 pieno di bruciature. Sa usare il fuoco per curarsi. Viene visto attaccare una banca per vendicare la morte di Charles Xavier, secondo lui causata da un complotto del governo e viene salvato da Nightcrawler mentre stavano per sparargli. Desideroso di unirsi agli X-Men, viene reclutato da Alfiere.\nAltri media.\nCinema.\nIn \"X-Men\" il personaggio \u00e8 solo una comparsa, con Alexander Burton nel ruolo. In \"X-Men 2\" e \"X-Men - Conflitto finale\" Pyro, interpretato da Aaron Stanford, ha un ruolo rilevante nella trama. Ambiguo e sempre sul filo del confine tra il bene e il male, al termine di \"X2\" decide di schierarsi nettamente con Magneto, di cui sar\u00e0 uno dei maggiori sostenitori nell'episodio successivo della saga cinematografica (in \"X-Men - Conflitto finale\" afferma che ucciderebbe volentieri il Professor X, ma \u00e8 Magneto stesso a rimproverarlo per questa affermazione).\nNel combattimento finale combatte contro l'Uomo Ghiaccio, e sembra avere la meglio, ma egli gli congela le mani per dargli infine una potente testata sconfiggendolo.\nIl nome del suo alter ego differisce leggermente dalla versione a fumetti: si chiama infatti John Allerdyce.\nTelevisione.\nPyro compare anche nelle serie animate dedicate agli X-men quali \"L'audacia degli X-Men\" del 1989, \"Insuperabili X-Men\" degli anni '90, \"\" del 2003 e \"Wolverine e gli X-Men\" del 2008; fa delle comparse anche nella serie animata \"Super Hero Squad Show\"."}
{"id": "638367", "revid": "838137", "url": "https://it.wikipedia.org/wiki?curid=638367", "title": "Ukupanio", "text": ""}
{"id": "638374", "revid": "123787640", "url": "https://it.wikipedia.org/wiki?curid=638374", "title": "Saturday Night Live", "text": "Saturday Night Live (SNL) \u00e8 un programma televisivo statunitense comico e di variet\u00e0 in onda il sabato sera sulla NBC.\nStoria.\nIl \"Saturday Night Live\" (\"SNL\") \u00e8 andato in onda per la prima volta l'11 ottobre 1975, col titolo di \"NBC's Saturday Night\", ed \u00e8 uno dei programmi di maggior successo e pi\u00f9 longevi della storia della televisione.\nOgni settimana il cast dello show \u00e8 affiancato da uno o pi\u00f9 ospiti famosi, i quali si cimentano in sketch comici e parodistici.\nIl programma \u00e8 trasmesso dallo Studio 8H nel GE Building presso il Rockefeller Center di New York. Negli anni \u00e8 stato il trampolino di lancio per moltissime star della commedia americana (Chevy Chase, Bill Murray, John Belushi, Dan Aykroyd, Eddie Murphy, Ben Stiller, Chris Rock, Tina Fey, Bill Hader, Adam Sandler, Amy Poehler, Will Ferrell, Dana Carvey e tanti altri).\nNel 2002, la rivista TV Guide ha classificato \"Saturday Night Live\" al 9\u00ba posto tra I migliori 50 spettacoli televisivi di tutti i tempi.\nIn Italia, il format \u00e8 stato ripreso pi\u00f9 volte dalle reti Mediaset. Nella primavera del 1994, venne realizzato in seconda serata su Canale 5 \"Sabato Notte Live\", un programma curato da Gregorio Paolini e condotto da Paolo Bonolis con Luca Laurenti, nel quale venivano mostrati numerosi filmati doppiati della versione originale. \"Saturday Night Live from Milano\" \u00e8 invece una versione italiana dell'originale americano, andata in onda su Italia 1 nel 2006 e nel 2008 (ma di marted\u00ec), nel 2009 e nel 2011, con vari conduttori. Nel 2018 il programma va in onda su TV8 con la conduzione di Claudio Bisio.\nDal 2009 anche in Spagna (su Cuatro TV) va in onda una versione adattata dell'SNL, di una cui puntata \u00e8 stata conduttrice anche Raffaella Carr\u00e0.\nDopo essere stato trasmesso per diverso tempo su Jimmy (Sky), giunge su FX (Sky) da marzo 2010. Vanno in onda degli speciali monografici dedicati ai protagonisti pi\u00f9 importanti dello show, da John Belushi a Chris Rock.\nFormat dello show.\nIl SNL apre di solito con qualche sketch parodistico su politica, cronaca o in generale di qualche tema di attualit\u00e0; questo sketch termina sempre con qualcuno che dice: \"Live from New York, It's Saturday Night!\".\nLo show continua con i titoli di apertura con immagini di New York, ed il monologo di apertura fatto dall'ospite d'onore della puntata. Vengono poi presentati altri sketch comici (alcuni con personaggi noti e ricorrenti, altri originali e mai pi\u00f9 replicati). La prima parte del programma si chiude con l'esibizione dal vivo di qualche star musicale.\nLa seconda parte continua con altri sketch e una eventuale seconda performance live dell'artista musicale. In alcune occasioni la scaletta ha sub\u00ecto alcune modifiche, ad esempio l'inserimento di qualche corto cinematografico o una terza esibizione dal vivo. Lo show si chiude con i titoli di coda mentre la band musicale del SNL suona.\nCast.\nDi seguito il cast dei protagonisti del programma nelle varie edizioni proposte, in ordine alfabetico e, tra parentesi, indicati gli anni di partecipazione:"}
{"id": "638375", "revid": "104485", "url": "https://it.wikipedia.org/wiki?curid=638375", "title": "Fusione (fisica)", "text": "La fusione \u00e8 una transizione di fase che trasforma un solido in un liquido in seguito all'applicazione di calore o pressione.\nIl processo inverso della fusione \u00e8 la solidificazione.\nLe condizioni in corrispondenza delle quali avviene la fusione corrispondono al cosiddetto punto di fusione, che \u00e8 caratterizzato da un certo valore di temperatura e pressione. Spesso si fa riferimento alla pressione atmosferica, per cui in tal caso il punto di fusione pu\u00f2 essere considerato sinonimo di \"temperatura di fusione\".\nDurante il processo di fusione il volume pu\u00f2 aumentare o diminuire, a seconda della sostanza presa in considerazione e dalla pressione. Ci\u00f2 pu\u00f2 essere previsto valutando la pendenza della curva di solidificazione del diagramma di stato corrispondente. Ad esempio nel caso dell'acqua, per pressioni minori di 2000 atm tale curva ha pendenza negativa, per cui in tale intervallo di pressione si ha un aumento di volume in concomitanza con il processo di solidificazione, mentre per pressioni maggiori di 2000 atm avviene il contrario.\nNel caso di alcuni materiali come il vetro e i polimeri termoplastici, il passaggio dallo stato solido allo stato liquido avviene molto pi\u00f9 gradualmente, passando dal cosiddetto punto di rammollimento.\nApplicazioni.\nIl fenomeno della fusione viene applicato in diversi campi, ove sia necessario rendere un materiale fluido per farne acquisire caratteristiche di interesse. Alcuni applicazioni sono nella tecnica di lavorazione dei metalli e nella produzione di vetro."}
{"id": "638378", "revid": "767487", "url": "https://it.wikipedia.org/wiki?curid=638378", "title": "Sono fotogenico", "text": "Sono fotogenico \u00e8 un film del 1980 diretto da Dino Risi, con Renato Pozzetto, Edwige Fenech e Aldo Maccione.\n\u00c8 stato presentato fuori concorso al Festival di Cannes del 1980.\nTrama.\nAntonio Barozzi \u00e8 un trentenne mammone di Laveno con l'obiettivo di diventare attore di cinema e che, per realizzarlo ad ogni costo, decide di trasferirsi a Roma. Qui inizia a prendere parte ad alcune pellicole e conosce Cinzia, una bellissima ragazza, anche lei aspirante attrice. Ben presto finisce vittima di personaggi senza scrupoli che non esitano a illudere gli aspiranti attori lasciandoli al verde, in particolare del cinico e avido avvocato Pedretti che si propone come suo agente.\nTra un viaggio senza speranza a Los Angeles all'inseguimento di un produttore cinematografico e l'attivit\u00e0 di venditore di shampoo ai semafori, Antonio persiste con la ricerca di successo nel cinema. Purtroppo il suo orgoglio provinciale lo porta a compiere una scenata plateale durante una ripresa con Monicelli e Gassman. Relegato a ruoli marginali, durante l'ennesima comparsata in un film, come controfigura di Monica Vitti, Antonio ha un incidente d'auto che lo lascer\u00e0 zoppo per sempre. Intanto Cinzia si scopre incinta e, complice il suo amante Sergio, tenta di attribuire la paternit\u00e0 ad Antonio.\nAccantonati i sogni di gloria, Antonio torna al suo paese, sposa la fidanzata Marisa che l'aveva pazientemente atteso e adotta i due gemelli partoriti da Cinzia che, complici le sue capacit\u00e0 \"di letto\", riesce a ottenere parti pi\u00f9 importanti. Pur restando ossessionato dal cinema, accetter\u00e0 la proposta del padre di seguirlo in un grigio, ma sicuro, impiego bancario.\nProduzione.\nIl film \u00e8 stato realizzato principalmente a Roma e sul Lago Maggiore.\nDistribuzione.\nLa pellicola \u00e8 stata distribuita nelle sale cinematografiche italiane il 21 marzo 1980.\nAccoglienza.\nIncassi.\nIl film si \u00e8 classificato al 53\u00ba posto tra i primi 100 film di maggior incasso della stagione cinematografica italiana 1979-1980."}
{"id": "638379", "revid": "599013", "url": "https://it.wikipedia.org/wiki?curid=638379", "title": "Sergio Garc\u00eda Fern\u00e1ndez", "text": "\u00c8 soprannominato \"El Ni\u00f1o\" (il bambino). Professionista dal 1999, \u00e8 membro del PGA Tour e dello European Tour. Dopo la sua vittoria all'HSBC Champions del 2008 ha raggiunto la posizione di n\u00b0 2 al mondo dietro Tiger Woods, ed \u00e8 attualmente il n\u00b0 11 al mondo. Nel 2016 \u00e8 riuscito a coronare la sua nona vittoria sul PGA Tour, vincendo il AT&amp;T Byron Nelson. Nel 2017 ha vinto l'Augusta Masters dopo uno straordinario duello con l'inglese Justin Rose, terminato allo spareggio.\nCarriera.\nInizia a giocare a golf all'et\u00e0 di 3 anni al \"Club de Campo del Mediterr\u00e1neo\", dove il padre Victor era maestro. A 12 \u00e8 gi\u00e0 campione del suo circolo, quattro anni dopo diventa il pi\u00f9 giovane giocatore a passare il taglio in un evento dello European Tour, nel Turespa\u00f1a Open Mediterranea del 1995. Questo record venne battuto dall'amateur Jason Hark nell'UBS Hong Kong Open. Nello stesso anno Garc\u00eca diventa il pi\u00f9 giovane giocatore a vincere European Amateur Champioship. Nella sua carriera da dilettante vince di tutto: dal Topolino World Junior Championship (1994), al campionato europeo (1995), al British Amateur (1998).\nPassa professionista nel 1999 dopo aver vinto il titolo di miglior dilettante allAugusta Masters, aver raggiunto un hcp di +5,4 e una media in match-play ufficiali di 32 vittorie e una sola sconfitta.\nNel suo primo anno da pro, si fa subito notare con uno spettacolare testa a testa con Tiger Woods al PGA Championship del 1999, dove si \u00e8 esibito nel suo colpo pi\u00f9 famoso: uno slice intenzionale da dietro un albero con palla che finisce in green e Garc\u00eda che corre e salta per vederne l'atterraggio.\nGarc\u00eda \u00e8 sempre stato uno dei pi\u00f9 forti giocatori da tee a green, con uno swing molto caratteristico. \n\u00c8 una delle colonne portanti della squadra europea di Ryder Cup, nella quale ha all'attivo 6 vittorie (2002, 2004, 2006, 2012, 2014, 2018) in 9 partecipazioni e ha stabilito il record di pi\u00f9 giovane partecipante al torneo (nell'edizione del 1999).\nNote Personali.\nAdora le auto veloci specialmente le Ferrari, tifa Real Madrid e tra i suoi hobby ci sono il tennis (\u00e8 grande amico di Rafael Nadal) e i videogame. \u00c8 stato fidanzato con la tennista Martina Hingis e con Morgan Norman, figlia del golfista Greg Norman."}
{"id": "638382", "revid": "30610", "url": "https://it.wikipedia.org/wiki?curid=638382", "title": "Generatore di tensione", "text": "Un generatore di tensione \u00e8 un dispositivo a due terminali in grado di mantenere una tensione elettrica indipendente dalla corrente elettrica che lo attraversa.. \nIl generatore di tensione presenta due poli, per cui dal punto di vista componentistico si tratta di un bipolo.\nGeneratori di tensione ideali.\nUn'astrazione comunissima in elettrotecnica \u00e8 il generatore ideale di tensione: si tratta di un ipotetico dispositivo in grado di mantenere una tensione costante (o comunque un prefissato andamento in funzione del tempo) fra i suoi poli, indipendentemente dall'intensit\u00e0 di corrente. In virt\u00f9 della legge di Ohm, se si collegassero i poli di un simile dispositivo in cortocircuito, all'interno del generatore circolerebbe un flusso di corrente teoricamente infinito.\nUn generatore di tensione pu\u00f2 essere indicato con uno dei seguenti simboli:\nIl secondo simbolo viene in particolare utilizzato per indicare una pila. Il segno \"+\" si riferisce al polo positivo (a potenziale pi\u00f9 alto), mentre il segno \"-\" si riferisce al polo negativo (a potenziale pi\u00f9 basso).\nGeneratori di tensione reali.\nI generatori di tensione reali sono componenti elettromeccanici o elettrochimici (pile) che mantengono una tensione costante o costantemente oscillante entro certi limiti. Nei circuiti elettrici vengono generalmente schematizzati come un generatore ideale in serie con una resistenza (resistenza interna).\nNella Teoria dell'Elettrotecnica, un generatore di tensione si dice pilotato se la tensione da esso fornita \u00e8 funzione della tensione o corrente su un altro elemento circuitale: se al variare di queste grandezze per ogni multipolo del circuito, la tensione erogata non cambia, il generatore si dice indipendente.\nNella realt\u00e0 dei fatti la tensione erogata da un generatore sar\u00e0 sempre dovuta all'ingegneria interna del componente in relazione all'ambiente; nello studio di dispositivi complessi per\u00f2, pu\u00f2 essere utile semplificare il comportamento di alcune parti di circuito utilizzando generatori pilotati equivalenti.\nTrasformazione generatori reali di tensione in generatori reali di corrente.\nGrazie al teorema di Th\u00e9venin si pu\u00f2 sostituire un generatore reale di corrente con un generatore reale di tensione (e viceversa, per il teorema di Norton).\nQuesta trasformazione pu\u00f2 essere effettuata semplicemente applicando la legge di Ohm (anche se questo metodo \u00e8 il risultato dell'applicazione dei teoremi di Th\u00e9venin e Norton, ma risulta molto comodo dal punto di vista pratico).\nDato un generatore reale di tensione:\nsiccome per la legge di ohm:\nV=R*I\nma poich\u00e9 abbiamo supposto (dalla figura) che:\nV=E\ne ovviamente:\nR=R\nsi ha:\nE=R*I \nallora:\nI=E/R\nquesto ci indica che possiamo sostituire il generatore reale di tensione con tensione E e resistenza R con un generatore reale di corrente I=E/R e resistenza uguale alla precedente:\nNOTA BENE: \u00e8 da ricordarsi, quando si attua questa sostituzione, di verificare che il verso della corrente del generatore di corrente sia concorde al segno + del generatore di tensione sostituito.\nTra i dispositivi che funzionano da generatori di tensione vi sono le dinamo, le pile elettriche, le pile a combustibile, i moduli fotovoltaici e altri dispositivi elettrici ed elettronici.\nPi\u00f9 la resistenza interna \u00e8 piccola, pi\u00f9 il comportamento di un generatore reale si avvicina al comportamento di un generatore ideale."}
{"id": "638383", "revid": "399", "url": "https://it.wikipedia.org/wiki?curid=638383", "title": "Lavorazione dei metalli", "text": "Le tecniche di lavorazione dei metalli si suddividono in due tipi:\nCon i termini \"a caldo\" e \"a freddo\" non si indicano le temperature assolute dei metalli lavorati, ma si attribuisce semplicemente un valore (che \u00e8 il rapporto tra la temperatura a cui si sta effettuando la lavorazione, e la temperatura di fusione del metallo considerato) allo stato in cui si trova quel metallo, e in particolare la vicinanza con la sua temperatura di fusione. Se questo rapporto \u00e8 inferiore a 0,3 la lavorazione viene detta \"a freddo\", se \u00e8 maggiore di 0,6 viene detta \"a caldo\"; se il rapporto ha valori intermedi si dice lavorazione \"a tiepido\"\nLavorazioni a caldo.\nForgiatura o fucinatura.\nDeriva dal termine \"fucina\", luogo dove viene messo a riscaldare il pezzo metallico. Consiste nell'arroventare il metallo per renderlo facilmente deformabile. Il pezzo viene quindi battuto con una mazza per ottenere la forma desiderata. Questa \u00e8 una tecnica molto antica.\nOggi si preferisce la fucinatura a stampo (stampaggio), per cui la barra metallica arroventata viene appoggiata su uno stampo e si cala su di essa un secondo stampo, detto controstampo, in modo da serrare la forma tra i due, esercitando una forte pressione.\nDopo la fucinatura il pezzo viene tagliato nella forma finale (\"tranciatura\") e vengono eliminate sbavature ed eventualmente smussati gli angoli con operazioni di limatura a mano (\"finitura\").\nMartelli e tenaglie sono oggetti fucinati molto resistenti, che vengono usati come utensili.\nFusione.\nLa fusione viene usata per produrre oggetti che hanno una forma molto complessa.\nDi solito si fondono metalli con temperature di fusione medie o basse. Il metallo fuso viene gettato nello stampo (\"colata\") e si attende che ridiventi solido per raffreddamento. Lo stampo viene aperto e il pezzo viene finito per eliminare materozze, sbavature e smussare angoli.\nGli oggetti lavorati per fusione comprendono rubinetteria, maniglie, caffettiere, tombini.\nLavorazioni a freddo.\nSi effettuano solamente su lamiere d'acciaio e d'alluminio. Le lamiere possono essere piegate oppure lavorate per ottenere pezzi cavi.\nQuesta avviene ad una temperatura inferiore a quella di ricristallizzazione, se applico questo processo ad un metallo si ha che i grani equiassici diventano allungati.\nImbutitura.\nL'operazione di imbutitura permette di trasformare una lamiera piana in una forma concava, mantenendone lo spessore medio pressoch\u00e9 inalterato.\nOggetti ottenuti per imbutitura sono ad esempio pentole, coperchi, esterni di elettrodomestici, \npezzi di carrozzeria di automobili.\nMacchine utensili.\nQueste macchine utensili servono per rifinire i pezzi di metalli ottenuti per fucinatura e per fusione:"}
{"id": "638384", "revid": "365417", "url": "https://it.wikipedia.org/wiki?curid=638384", "title": "Josh Sawyer", "text": "Biografia.\nPrima dei videogiochi.\nJosh \u00e8 nato e cresciuto a Fort Atkinson, citt\u00e0 della Contea di Jefferson nel Wisconsin, da genitori di discendenti tedeschi emigrati negli Stati Uniti d'America a met\u00e0 del XIX secolo. Si \u00e8 laureato alla Lawrence University ad Appleton, ottenendo un \"Bachelor of Arts\"; e dopo essersi trasferito in California, decise di intraprendere la via nel mondo dei videogiochi, iniziando in Interplay Entertainment.\nIn Interplay.\nNegli uffici di Interplay, inizialmente, Josh fu scelto come web designer per il sito di ; non essendo quindi direttamente coinvolto nello sviluppo del gioco. Nel giro di pochi mesi per\u00f2 riusc\u00ec a farsi notare all'interno di Black Isle Studios, arrivando ad affiancare Chris Avellone durante lo sviluppo di Icewind Dale e Icewind Dale II. Presto i due avrebbero messo mano a \"Baldur's Gate III\", ma data la difficile situazione in cui si ritrov\u00f2 Interplay Entertainment, il progetto fu cancellato; oltre a questo venne cancellato anche il seguito di Fallout 2, allora noto come Van Buren a cui Josh lavor\u00f2 costantemente; che venne venduto a Bethesda Softworks da cui ne svilupp\u00f2 \"Fallout 3\". Date le circostanze Chris Avellone e Feargus Urquhart decisero di lasciare Interplay nel 2003, e fondaro Obsidian Entertainment alla cui Sawyer si un\u00ec.\nCon Obsidian Entertainment.\nRitrovatosi con i colleghi Avellone e Urquhart in Obsidian, il primo gioco al quale Josh contribu\u00ec fu Neverwinter Nights 2, nel 2006, seguito del primo capitolo sviluppato dai BioWare nel 2002. Nel 2010, poi, ebbe l'opportunit\u00e0 di rimettere mano alla serie \"Fallout\" (opportunit\u00e0 che inizialmente era stata stroncata dalla cancellazione di Van Buren) poich\u00e9 Bethesda Softworks commission\u00f2 ad Obsidian la creazione di \"\" e Sawyer ricopr\u00ec il prestigioso ruolo di game director. Questa posizione l'avrebbe ricoperta anche durante lo sviluppo di \"Pillars of Eternity\", videogioco di ruolo di successo finanziato su Kickstarter tramite crowdfunding, creato con quasi 4 milioni di dollari e pubblicato nel 2015. "}
{"id": "638396", "revid": "4175", "url": "https://it.wikipedia.org/wiki?curid=638396", "title": "Brand activation", "text": ""}
{"id": "638397", "revid": "3115", "url": "https://it.wikipedia.org/wiki?curid=638397", "title": "Disordinazioni", "text": "DisordinAzioni o Disordinazioni \u00e8 una modalit\u00e0 di intervento urbano ed un movimento artistico inventato e promosso dall'artista romano Giuliano Lombardo nel 1994. Il fenomeno \u00e8 stato parzialmente descritto nel libro \"Non \u00e8 Vero! Disordinazioni: un'avanguardia subliminale di massa\" di Edoardo De Falchi, in \"Psicologia e Arte dell'Evento Storia Eventualista 1977/2003\" e in \"Culture Extreme\" di Massimo Canevacci.\nNel tempo si sono accumulate numerose definizioni di Disordinazione, un intervento urbano non codificato che mira ad alterare i normali processi dell'attenzione. Le Disordinazioni possono avere forme e mezzi estremamente vari, ad esempio adesivi, \"d\u00e9tournement\" di affissioni o scritte sui muri, fino ad atti comportamentali imprevisti o incongrui messi in atto in luoghi pubblici. Le Disordinazioni, per definizione, non vengono mai annunciate in anticipo e non hanno mai un pubblico consapevole. Negli anni dal 1994 al 1998 veniva pubblicato in forma quasi segreta il Bollettino di DisordinAzioni, resoconto cartaceo di alcune Disordinazioni raccolte da Giuliano Lombardo in tutta Italia.\nTra gli artisti che hanno partecipato a questa iniziativa ci sono Cesare Pietroiusti, Roberto Galeotti, Luther Blissett, Studi e Ricerche Contemporanee, I giochi del senso e/o non senso, Fabrizio Basso e molti altri, alcuni dei quali confluiranno nel progetto Oreste alla XLVIII Biennale di Venezia del 1999."}
{"id": "638398", "revid": "7336", "url": "https://it.wikipedia.org/wiki?curid=638398", "title": "DisordinAzioni", "text": ""}
{"id": "638401", "revid": "100350", "url": "https://it.wikipedia.org/wiki?curid=638401", "title": "Robbie Williams Rudebox", "text": ""}
{"id": "638402", "revid": "729019", "url": "https://it.wikipedia.org/wiki?curid=638402", "title": "Sojuz TM-8", "text": "Sojuz TM-8 \u00e8 la denominazione di una missione della navicella spaziale Sojuz T verso la stazione spaziale sovietica Mir. Si tratt\u00f2 dell'ottavo volo di una navicella Sojuz verso la predetta stazione spaziale nonch\u00e9 dell'ottantaquattresimo volo nell'ambito del programma Sojuz sovietico.\nMissione.\nPer la prima volta nella storia dell'esplorazione umana dello spazio, il lanciatore Sojuz era quasi completamente coperto e \"decorato\" di avvisi pubblicitari.\nMentre la navicella Sojuz stava effettuando la manovra di aggancio alla stazione spaziale Mir (a soli 4 metri di distanza!), il sistema automatico per l'esecuzione della manovra rendezvous e di aggancio del tipo \"Kurs\" ebbe un disfunzionamento totale e solo grazie alla prontezza del cosmonauta Viktorenko, che immediatamente passo al pilotaggio manuale, allontanando la navicella di oltre 20 metri, la missione non dovette essere interrotta. L'aggancio pilotato manualmente riusc\u00ec a perfezione e i due cosmonauti poterono salire a bordo della Mir, che dal 26 aprile 1989 (distacco della Sojuz TM-7) si trovava priva di equipaggio. La navicella rimarr\u00e0 agganciata alla stazione spaziale per ben 166 giorni di missione, cio\u00e8 per tutto il tempo che i due cosmonauti soggiorneranno a bordo della Mir.\nIl 29 settembre 1989 i due cosmonauti montarono l'attrezzatura e gli strumenti necessari per il sistema di aggancio da impegnare per attaccarvi il modulo del peso di ben 20 tonnellate \"Kvant 2\", il primo di una serie di moduli impegnati per ampliare e potenziare le possibilit\u00e0 di impegno della stazione spaziale. Il 30 settembre vi fu una potentissima protuberanza solare e le prime stime effettuate da parte di esperti presso il centro di controllo di volo indicarono che i cosmonauti sarebbero stati esposti alle pericolose radiazioni per un periodo e, in particolare, per un livello di intensit\u00e0 di moltissimo superiore al limite massimo previsto o considerato non pericoloso per l'incolumit\u00e0 dei cosmonauti. Ci\u00f2 nonostante venne deciso di continuare la missione come previsto. Al rientro a terra, le analisi mediche daranno un risultato sorprendente per tutti gli esperti: i cosmonauti non avevano valori diversi da quelli registrati in occasione di precedenti missioni della durata di due settimane, nonostante fossero rimasti in orbita per ben 166 giorni!\nIl 10 ottobre venne dato l'annuncio ufficiale che a causa di problemi con i chip del computer di bordo che dovevano essere montati all'interno del secondo modulo d'ampliamento della configurazione della stazione spaziale Mir, il lancio di questo modulo doveva essere spostato di almeno 40 giorni dalla data originaria prevista per il 16 ottobre. Siccome l'obiettivo principale della missione di Viktorenko e Serebrov fu, per l'appunto, il ricevimento, il controllo e l'attivazione del citato secondo modulo, poterono effettuare nel frattempo una revisione generale della stazione spaziale.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "638403", "revid": "484362", "url": "https://it.wikipedia.org/wiki?curid=638403", "title": "Sfera del drago", "text": ""}
{"id": "638406", "revid": "22356", "url": "https://it.wikipedia.org/wiki?curid=638406", "title": "Miocochilius", "text": "Il miocochilio (gen. Miocochilius) \u00e8 un mammifero notoungulato estinto, appartenente ai tipoteri. Visse nel Miocene medio (circa 15 - 12 milioni di anni fa) e i suoi resti fossili sono stati ritrovati in Sudamerica.\nDescrizione.\nQuesto piccolo animale raggiungeva la taglia di un gatto, e l'aspetto doveva ricordare vagamente quello di un roditore dalle lunghe zampe. \nCranio.\nIl cranio era piuttosto simile a quello dell'affine \"Cochilius\", ma era pi\u00f9 allungato e stretto e dal profilo maggiormente convesso. La formula dentaria era completa, con un rivestimento di cemento su tutti i denti. Era presente un piccolo diastema dietro a ciascuno dei cinque denti anteriori superiori. Il primo incisivo superiore era ingrandito, mentre premolari e molari erano quasi privi di radice. Gli incisivi inferiori erano diretti in avanti, e i molari possedevano una struttura semplice.\nScheletro postcranico.\nLo scheletro postcranico era piuttosto simile a quello di altri tipoteri miocenici come \"Protypotherium\", ma le zampe erano completamente diverse e rappresentavano la caratteristica pi\u00f9 distintiva di \"Miocochilius\". Sia le zampe posteriori che quelle anteriori, infatti, presentavano un'estrema riduzione delle dita, e solo due di esse erano funzionali. In generale, l'aspetto delle estremit\u00e0 ricordava superficialmente quello dei mammiferi artiodattili come i camelidi o i ruminanti. Nella mano erano funzionali il secondo e il terzo dito, mentre primo e quinto erano scomparsi; il quarto dito, bench\u00e9 completo, era molto ridotto e non toccava il terreno. La riduzione delle dita era quindi differente da quella riscontrata negli artiodattili. Nel piede le dita funzionali erano il terzo e il quarto dito, con il primo e il secondo praticamente scomparsi e il quinto vestigiale. In tutti gli arti i metapodi (soprattutto nei piedi) erano strettamente articolati fra loro. Le falangi funzionali erano molto pi\u00f9 lunghe e spesse rispetto a quelle dei rappresentanti pi\u00f9 antichi dei tipoteri; le falangi ungueali, in particolare, avevano acquisito una vera e propria forma a zoccolo.\nClassificazione.\nIl genere \"Miocochilius\" venne descritto per la prima volta nel 1953 da Stirton, sulla base di resti fossili ben conservati ritrovati nella zona di Huila, in Colombia; la specie tipo \u00e8 Miocochilius anomopodus. Nel 2007 \u00e8 stata descritta un'altra specie, \"M. federicoi\", proveniente da Quebrada Honda in Bolivia. Questa specie era pi\u00f9 piccola della specie tipo e se ne differenziava per alcune caratteristiche della dentatura; in ogni caso, gli autori della descrizione hanno indicato che \"M. federicoi\" potrebbe anche non appartenere a questo genere. \n\"Miocochilius\" fa parte di un gruppo endemico di mammiferi sudamericani, i notoungulati, sviluppatisi nel corso del Terziario, quando il continente era un'enorme isola separata dal resto del mondo. \"Miocochilius\", in particolare, \u00e8 stato classificato tra gli interateriidi (simili a roditori), ed \u00e8 visto come una forma altamente specializzata del gruppo.\nPaleoecologia.\nLe straordinarie modificazioni alle zampe presenti in \"Miocochilius\" conferivano a questo animale un tarso e un carpo pi\u00f9 rigidi; con tutta probabilit\u00e0 \"Miocochilius\" aveva sviluppato notevoli capacit\u00e0 di corridore per sfuggire ai predatori come i borienidi nelle pianure sudamericane."}
{"id": "638407", "revid": "109651", "url": "https://it.wikipedia.org/wiki?curid=638407", "title": "Radiotopogiro", "text": "Radiotopogiro \u00e8 stata una trasmissione radiofonica itinerante di Radio Rai, andata in onda sulle frequenze di Radio 2 il sabato pomeriggio dalle ore 14.00 alle ore 16.30, dal 7 ottobre del 1995 al 29 giugno del 1996, per un totale di 38 puntate e scritta da Simone Stenti con Pier Giorgio Ruggeri.\nCondotta da Francesco Salvi (era suo il personaggio di Ivano, l'astronauta russo-bresciano) in compagnia di Margherita Antonelli (la Sciura Sofia), Francesco Foti (Ciro), Graziella La Rosa (Fides/Professoressa Maria Teresa Battaglia), Pier Giorgio Ruggeri (Pg, l'inviato imbranato) e Luca Simonetta Sandri (Pierpa), per la regia di Donato Rivetta.\nLa trasmissione ha toccato le seguenti localit\u00e0:"}
{"id": "638408", "revid": "486946", "url": "https://it.wikipedia.org/wiki?curid=638408", "title": "Goku Gaiden", "text": ""}
{"id": "638414", "revid": "1305772", "url": "https://it.wikipedia.org/wiki?curid=638414", "title": "CPUID", "text": "In informatica, CPUID \u00e8 un codice mnemonico assembly (derivato da \"CPU IDentification\") corrispondente ad un'istruzione di linguaggio macchina dell'architettura x86 che permette al software di determinare il tipo di microprocessore e la presenza di caratteristiche specifiche (ad esempio la presenza dei set di istruzioni MMX o SSE).\nL'istruzione CPUID \u00e8 stata introdotta da Intel nel 1993 con il microprocessore Pentium. Prima della sua introduzione determinare il tipo di microprocessore non era un compito semplice e richiedeva sistemi abbastanza complessi per rilevare gli specifici comportamenti distintivi delle varie CPU.\nUtilizzo di CPUID.\nL'opcode corrispondente a CPUID \u00e8 0FA2h. L'utilizzo di questa istruzione non richiede parametri, perch\u00e9 viene usato implicitamente il contenuto del registro EAX. Per la prima chiamata a CPUID, EAX deve essere inizializzato a codice_1; in questo modo verr\u00e0 restituito, nel medesimo registro, il valore di chiamata pi\u00f9 alto supportato dalla CPU."}
{"id": "638415", "revid": "289247", "url": "https://it.wikipedia.org/wiki?curid=638415", "title": "Sant'Efrem", "text": ""}
{"id": "638418", "revid": "1318658", "url": "https://it.wikipedia.org/wiki?curid=638418", "title": "Xilene", "text": "Il termine xilene si riferisce alla miscela di tre composti isomeri derivati dal benzene, chiamati rispettivamente \"orto-\"xilene, \"meta-\"xilene e \"para-\"xilene. I prefissi \"o-\", \"m-\" e \"p-\" indicano dove i gruppi metile sono legati all'anello del benzene. Nella nomenclatura IUPAC l'isomero \"o-\" prende il nome di 1,2-dimetilbenzene, quello \"m-\" 1,3-dimetilbenzene e quello \"p-\" 1,4-dimetilbenzene.\nLo xilene \u00e8 un liquido incolore avente un odore lievemente dolce, \u00e8 infiammabile e nocivo. \u00c8 un prodotto che si trova naturalmente nel petrolio, nel catrame e si pu\u00f2 formare anche negli incendi boschivi e le sue propriet\u00e0 chimiche variano leggermente da isomero a isomero.\nUsi.\nLe industrie chimiche producono lo xilene a partire dal petrolio, ed \u00e8 utilizzato come solvente nella stampa, per la lavorazione delle gomme e del cuoio. Viene anche usato come agente pulente per acciai, come componente e come diluente per vernici. Lo si pu\u00f2 anche trovare in piccole quantit\u00e0 nella benzina per aviogetti e nel gasolio per autotrazione. Con gli agenti ossidanti (come il permanganato di potassio KMnO4) il gruppo metile viene ossidato ad acido carbossilico e per ossidazione di entrambi i gruppi metile verso l'acido, l\"'o-\"xilene forma l'acido ftalico mentre il \"p-\"xilene forma l'acido tereftalico.\nUn altro utilizzo frequente dello xilene \u00e8 nell'ambito dei laboratori d'analisi che processano campioni istologici; infatti i campioni, dopo essere stati inclusi in paraffina, devono essere sparaffinati e portati fino all'acqua per poter essere colorati. Essendo la paraffina un sotto prodotto della raffinazione del petrolio, \u00e8 solubile al 100% con lo xilene che viene appunto utilizzato per eliminare ogni traccia di paraffina dalle sezioni istologiche durante la fase di diafanizzazione/idratazione del campione.\nStruttura.\nLo xilene \u00e8 un idrocarburo o, pi\u00f9 specificamente, in quanto derivato del benzene, un idrocarburo aromatico. Lo xilene \u00e8 simile al benzene e avendo una struttura planare \u00e8 molto stabile. \u00c8 solubile in alcool etilico e etere etilico ma insolubile in acqua. Lo xilene viene talvolta miscelato con l'etilbenzene quando viene sintetizzato per fini commerciali che richiedono una miscela degli isomeri (\"o-\", \"m-\", \"p-\"). Questa miscela \u00e8 incolore a temperatura ambiente. Il \"p-\"xilene forma cristalli a basse temperature, dato il suo relativamente alto punto di fusione.\nEffetti sulla salute.\nLo xilene danneggia il cervello. L'esposizione ad alti livelli per corti periodi (14 giorni o meno) o lunghi periodi (pi\u00f9 di un anno) causano mal di testa, carenza di coordinazione nei muscoli, vertigini, confusioni e cambiamenti di umore. L'esposizione da parte delle persone di livelli molto alti di xilene per corti periodi comprendono l'irritazione della pelle, degli occhi e del tratto respiratorio, difficolt\u00e0 nella respirazione, danni ai polmoni, tempi di reazione della persona rallentati, perdita della memoria, dolori allo stomaco, danneggiamento del fegato e dei reni. Pu\u00f2 causare incoscienza e talvolta anche morte (solo ad altissimi livelli di concentrazione).\nVari studi indicano che alte concentrazioni di xilene sulle persone in gravidanza aumentano il numero di aborti spontanei oppure avendo effetti ritardati su di essi. In molti casi, alte concentrazioni di questo prodotto causano un danneggiamento anche delle madri, anche se non \u00e8 conosciuto che lo xilene si trasmetta dalla madre al figlio durante la gravidanza.\nUna delle vie di trasmissione pi\u00f9 comuni all'uomo \u00e8 il lavaggio o la perdita delle cisterne di petrolio, che finendo nella falda acquifera la contamina con lo xilene."}
{"id": "638419", "revid": "767487", "url": "https://it.wikipedia.org/wiki?curid=638419", "title": "Lars Frederiksen", "text": "\u00c8 membro del gruppo punk Rancid, e frontman dei Lars Frederiksen and the Bastards; \u00e8 stato anche produttore di gruppi come Dropkick Murphys, Agnostic Front, Union 13, The Gadjits e The Business. \u00c8 entrato nei Rancid nel 1993 quando il gruppo stava cercando un secondo chitarrista, e ha preso parte alla registrazione del loro secondo album \"Let's Go\"; da allora \u00e8 un membro permanente del gruppo\nLars \u00e8 met\u00e0 danese (sua madre, Minna, proveniva dalla Danimarca) ed \u00e8 cresciuto a Campbell (California), un piccolo centro vicino a San Jose. La sesta traccia del suo album del 2001 \"Lars Frederiksen and the Bastards\" si intitola proprio \"Campbell,CA\". Si \u00e8 diplomato alla Westmont High School. La canzone \"Otherside\" dei Rancid \u00e8 dedicata alla memoria di suo fratello maggiore Rob.\nPrima dei Rancid, ha suonato negli U.K. Subs per un tour di trenta date nel Regno Unito nel 1991. Ha lasciato il gruppo lamentandosi della loro disorganizzazione. Lars ha anche suonato nei frinkinsen con il suo vecchio amico gigi mortadele(\"the Unknown Bastard\" dei Frederiksen and the Bastards). Come voce solista dei frinkinsen ha pubblicato due albumLars Frederiksen &amp; The Bastards nel 2001 e \"Viking\" nel 2004.\nNel 1996 partecip\u00f2 all'ultimo concerto dei Ramones, suonando insieme alla band ed a Tim Armstrong \"53rd &amp; 3rd\".\nNel 2011 ha formato i The Old Firm Casuals, band street punk oi!"}
{"id": "638422", "revid": "113960312", "url": "https://it.wikipedia.org/wiki?curid=638422", "title": "Tiazolo", "text": "Il tiazolo o 1,3-tiazolo \u00e8 un composto eterociclico aromatico costituito da un anello di cinque atomi: tre di carbonio, uno di azoto e uno di zolfo. L'isotiazolo appartiene alla classe degli azoli. Diversamente dall'isomero isotiazolo i due eteroatomi non sono in posizione adiacente.\n\u00c8 un liquido infiammabile, incolore leggermente tendente al giallo con un odore che ricorda la piridina.\nIl tiazolo \u00e8 utilizzato per la fabbricazione di biocidi, fungicidi, farmaci e coloranti.\nStruttura molecolare.\nI tiazoli sono una classe di composti organici eterociclici che hanno come base il tiazolo ed includono gli imidazoli e gli oxazoli. Il tiazolo pu\u00f2 anche essere considerato un gruppo funzionale.\nGli oxazoli sono composti correlati, in cui lo zolfo \u00e8 sostituito dall'ossigeno. Strutturalmente simili anche gli imidazoli, in cui lo zolfo tiazolico \u00e8 sostituito dall'azoto.\nL'anello tiazolico \u00e8 planare e aromatico. I tiazoli si caratterizzano per un maggior numero di pi-elettroni delocalizzati rispetto ai corrispondenti composti degli oxazoli e presentano quindi una maggiore aromaticit\u00e0."}
{"id": "638425", "revid": "287204", "url": "https://it.wikipedia.org/wiki?curid=638425", "title": "Down on the Upside", "text": "Down on the Upside \u00e8 il quinto album del gruppo statunitense dei Soundgarden, pubblicato nel 1996 dalla A&amp;M Records.\nIl disco.\nLa band di Seattle propone un album che si assesta come continuazione del precedente \"Superunknown\", alimentando per\u00f2 la voce di Chris Cornell con sonorit\u00e0 decisamente pi\u00f9 acide e riflessive. La chitarra di Kim Thayil raggiunge livelli di complessit\u00e0 alienanti, mentre Matt Cameron propone uno stile innovativo, che alterna momenti molto pesanti a momenti tecnici in cui fa uso di cambi di tempo e controtempi.\nTra i pezzi pi\u00f9 apprezzati di questo album si ricordano \"Blow Up the Outside World\", \"Burden in My Hand\" e \"Pretty Noose\", ma anche tra le meno note \"Tighter &amp; Tighter\", \"Overfloater\" e \"Zero Chance\"."}
{"id": "638437", "revid": "670021", "url": "https://it.wikipedia.org/wiki?curid=638437", "title": "Fontana del Nettuno (Napoli)", "text": " \nLa fontana del Nettuno (detta anche \"fontana Medina\") \u00e8 una fontana monumentale della citt\u00e0 di Napoli.\nStoria.\nVoluta dal vicer\u00e9 Enrique de Guzm\u00e1n, conte di Olivares, il quale govern\u00f2 a Napoli dal 1595 al 1599, fu effettivamente lavorata tra il 1600 e il 1601, durante il viceregno del conte di Lemos, su direzione di Domenico Fontana. Alla realizzazione della fontana parteciparono anche Michelangelo Naccherino (che realizz\u00f2 il Nettuno), Angelo Landi e Pietro Bernini (che scolp\u00ec i mostri marini). Si pensava in passato che la fontana fosse opera di Giovanni Domenico D'Auria, il quale tuttavia era gi\u00e0 morto quando l'Olivares era vicer\u00e9.\nLa fontana fu costruita presso l'Arsenale del porto e inizialmente l\u00ec sistemata. Rimasta a secco di acqua a causa del luogo idricamente infelice, nel 1628 per iniziativa del vicer\u00e9 duca d'Alba fu trasportata al largo di Palazzo (attuale Piazza del Plebiscito) presso il Palazzo Reale. Ricevono l'ordine di smontarla e trasportarla Vitale Finelli e Matteo de Curtis. Data l'importanza del provvedimento, il topografo Alessandro Baratta si premur\u00f2 di disegnare la fontana nella nuova collocazione all'interno della prima edizione della sua \"veduta\" della citt\u00e0, pubblicata nel 1629.\nTuttavia risultando d'intralcio per le feste in piazza, nel 1634 durante il viceregno del conte di Monterey fu spostata a Santa Lucia, presso il baluardo d'Alcal\u00e0, dove fu arricchita dalle sculture di Cosimo Fanzago, il quale vi lavor\u00f2 assieme ai figli Carlo e Ascenzio. Il nobile Cesare Carmignano, ideatore dell'omonimo acquedotto cittadino aperto nel 1629, progett\u00f2 la tubazione che avrebbe alimentato la fontana nel suo nuovo collocamento.\nNei primi mesi del 1639 il vicer\u00e9 Ramiro Felipe N\u00fa\u00f1ez de Guzm\u00e1n, duca di Medina di las Torres, decise che la fontana fosse portata al \"largo delle Corregge\", in corrispondenza della chiesa di San Gioacchino (la chiesa di San Diego all'Ospedaletto) e incaric\u00f2 il Fanzago, che si avvalse della collaborazione di Donato Vannelli e Andrea Iodice, di rimaneggiarla ulteriormente. Nel 1642 i lavori erano terminati. Lo spostamento dell'opera era nell'ottica di abbellimento della strada stabilito dal vicer\u00e9, per cui da allora sia la strada che la fontana furono indicate col suo nome: Medina.\nMutilata al tempo della rivolta di Masaniello (1647-1648), fu nel 1649 oggetto di restauro da parte dello Iodice e di Francesco Castellano. Depredata dal vicer\u00e9 Pedro Antonio de Arag\u00f3n (1672), fu di nuovo parzialmente restaurata nel 1675 e dopo questa data ebbe probabilmente un ulteriore spostamento, presso l'inizio della via del Molo.\nCarlo Celano nel 1692 e Domenico Antonio Parrino nel 1725 infatti la segnalano all'altezza del palazzo Caravita di Sirignano, cio\u00e8 all'inizio di via Medina (dove cominciava pure la via del Molo, che scendeva appunto verso il Molo Grande). La guida erudita \"de' forestieri\" di Pompeo Sarnelli del 1688 contiene al suo interno una stampa (con dedica del libraio Antonio Bulifon) che raffigura la fontana \"dirimpetto il Castel Nuovo\". Anche la mappa del Duca di Noja, prima carta topografica moderna della citt\u00e0, completata nel 1775, la colloca in questo luogo.\nDopo circa due secoli, in cui si susseguirono altri restauri, nel 1886, in vista dei grandi lavori imposti dal \"Risanamento\" e che prevedevano il rifacimento di via Medina, fu rimossa da quel luogo e depositata nelle grotte sotto Pizzofalcone (in via della Pace, attuale via Domenico Morelli). Nell'aprile 1896 il regio commissario Ottavio Serena deliber\u00f2 che il luogo deputato ad accogliere la fontana fosse una nuova piazza ottenuta dai lavori del Risanamento: piazza Agostino Depretis (attuale piazza Nicola Amore), ma problemi tecnici ne impedirono la collocazione. Sette mesi dopo, a novembre, una proposta della commissione municipale per i monumenti suggeriva di collocarla nella nuova piazza Municipio, che in quegli anni veniva ampliata con la demolizione di molti degli edifici che la ingombravano.\nNel 1898 (anno dell'ultima delibera del Comune sul suo riposizionamento) riapparve finalmente nella piazza della Borsa (attuale piazza Bovio), dove rimase fino al 2000, quando, rimossa per l'apertura del cantiere della metropolitana, riapparve nel 2001, con grande sorpresa dei napoletani, in via Medina (anche se la sua posizione differ\u00ec di poco dalla prima, essendo posta all'altezza di palazzo Fondi) dopo accurato intervento di restauro.\nNel 2014 la fontana \u00e8 stata restaurata e smontata per essere poi ricostruita (operazione conclusasi nei primi mesi del 2015) in piazza Municipio dinanzi palazzo San Giacomo, come previsto dal progetto della nuova piazza curato dagli architetti \u00c1lvaro Siza e Eduardo Souto de Moura che hanno progettato innanzitutto la sottostante stazione Municipio della linea 1 della metropolitana. L'inaugurazione della fontana e la conseguente apertura al pubblico della parte di piazza dove \u00e8 collocata sono avvenute il 23 maggio 2015, giorno in cui si \u00e8 svolta l'inaugurazione della stazione alla presenza delle autorit\u00e0.\nDescrizione.\nDi forma circolare, la fontana \u00e8 circondata da una balaustra con quattro gradinate diametralmente opposte, ornate da eleganti viticci a traforo su cui sono posti quattro leoni dai quali sgorga l'acqua, recanti tra le zampe lo scudo della citt\u00e0 e del duca di Medina e di Carafa, frutti di un rimaneggiamento ed ampliamento ad opera di Cosimo Fanzago.\nDue mostri marini versano l'acqua nella vasca centrale sottostante, adornata con delfini che cavalcano tritoni che a loro volta emettono acqua: una composizione dovuta alla mano di Pietro Bernini. \nAl centro della fontana, su uno scoglio, due ninfe e due satiri reggono sulla testa una coppa sulla quale troneggia una statua di Nettuno con tridente, opera di Michelangelo Naccherino, dalla quale zampilla l'acqua."}
{"id": "638449", "revid": "123444461", "url": "https://it.wikipedia.org/wiki?curid=638449", "title": "Meidling", "text": "Meidling () \u00e8 il dodicesimo distretto di Vienna, in Austria ed \u00e8 situato nella zona sud-ovest della citt\u00e0."}
{"id": "638452", "revid": "15431", "url": "https://it.wikipedia.org/wiki?curid=638452", "title": "Meidling (Vienna)", "text": ""}
{"id": "638453", "revid": "196390", "url": "https://it.wikipedia.org/wiki?curid=638453", "title": "Marie-Jean-Antoine-Nicolas Caritat, marchese di Condorcet", "text": ""}
{"id": "638456", "revid": "300067", "url": "https://it.wikipedia.org/wiki?curid=638456", "title": "Robert Parish", "text": "Ha giocato nel ruolo di centro nella NBA per 21 anni. Era soprannominato \"The Chief\" (il Capo), perch\u00e9 ricordava il gigantesco indiano muto personaggio del film \"Qualcuno vol\u00f2 sul nido del cuculo\".\nCarriera.\nDopo una discreta carriera universitaria al Centenary College of Louisiana, Parish venne scelto al primo giro del Draft NBA del 1976 dai Golden State Warriors, che dopo quattro stagioni lo cedettero ai Boston Celtics, dove trascorrer\u00e0 i migliori anni della sua lunghissima carriera. Durante i 14 campionati disputati con i Celtics, dal 1980 al 1994, vincer\u00e0 3 titoli NBA (1981, 1984 e 1986) formando insieme a Larry Bird e a Kevin McHale quella che secondo molti \u00e8 considerata la pi\u00f9 forte \"frontcourt\" (la linea formata dal centro e dalle due ali) della storia della NBA.\nHa giocato la sua ultima stagione nel 1997 nei Chicago Bulls, con i quali ha vinto il suo quarto campionato. Ha stabilito tre record NBA: con i suoi 44 anni \u00e8 stato il giocatore pi\u00f9 anziano ad aver mai giocato nella NBA; ha giocato ben 1.661 partite NBA; ha preso parte a 21 campionati NBA. Successivamente questi record sono stati battuti da Kevin Willis: per lui un anno in pi\u00f9 di longevit\u00e0 (22 anni contro 21 anni di NBA) ma con 1.424 partite giocate e 44 anni d'et\u00e0.\n\u00c8 stato un centro versatile, capace di opporsi efficacemente agli avversari grazie ai suoi 2,15\u00a0m di altezza (7\u00a0ft \u00bdin), ma anche di colpire con precisi tiri dal perimetro e perfino di concludere in contropiede grazie ad una velocit\u00e0 sorprendente per un uomo della sua statura. Caratteristico era il suo \"jump shot\" (tiro in sospensione), che descriveva un arco molto alto.\nRiconoscimenti.\nIn suo onore, nel 1998 i Celtics hanno ritirato la maglia con l'inconfondibile numero 00 (doppio zero). Nel 1996, in occasione del cinquantenario della NBA, \u00e8 stato incluso nella lista dei 50 giocatori pi\u00f9 forti di tutti i tempi. \u00c8 stato inserito nella Basketball Hall of Fame nel 2003. Ha concluso la sua carriera con 14,5 punti per gara e 9,1 rimbalzi."}
{"id": "638457", "revid": "196390", "url": "https://it.wikipedia.org/wiki?curid=638457", "title": "Marquis de Condorcet", "text": ""}
{"id": "638458", "revid": "599013", "url": "https://it.wikipedia.org/wiki?curid=638458", "title": "Cl\u00e1sica de Almer\u00eda 2000", "text": "La Cl\u00e1sica de Almer\u00eda 2000, quattordicesima edizione della corsa, si disput\u00f2 il 27 febbraio 2000 su un percorso di 176\u00a0km. Fu vinta dallo spagnolo Isaac G\u00e1lvez, che termin\u00f2 in 4h36'51\". La gara era classificata di categoria 1.4 nel calendario dell'UCI."}
{"id": "638461", "revid": "119228720", "url": "https://it.wikipedia.org/wiki?curid=638461", "title": "Conferenza Europea delle amministrazioni delle Poste e delle Telecomunicazioni", "text": " \nLa Conferenza Europea delle amministrazioni delle Poste e delle Telecomunicazioni, in francese Conf\u00e9rence europ\u00e9enne des administrations des postes et des t\u00e9l\u00e9communications, sigla CEPT, \u00e8 un'organizzazione nata il 26 giugno 1959 in Francia per assolvere a compiti di coordinamento, uniformando norme procedurali e tecniche, e di organizzazione in ambito europeo riguardo agli standard di telecomunicazione e ai servizi postali.\nPossono essere membri della CEPT le Amministrazioni delle Poste e delle Telecomunicazioni dei paesi europei che sono membri dell'Unione Postale Universale (UPU) o degli Stati membri dell'Unione Internazionale delle Telecomunicazioni (UIT).\nLa CEPT nel 1988 ha poi costituito l'ETSI (\"European Telecommunications Standards Institute\") per meglio adempiere a parte di questi compiti.\nMentre il CEPT raggruppa le PTT (\"Post Telephony and Telegrafy agency\") di 18 paesi europei, l'ETSI \u00e8 l'organismo, inserito nel CEPT, che si occupa di redigere le norme relative al \"Data Communication\".\nRaccomandazioni.\nTra le numerose direttive (\"raccomandazioni\" in gergo) emesse dal CEPT si ricordano quelle relative alla tecnologia Videotex (recepite in parte per il nostrano Videotel), frutto di una riorganizzazione e armonizzazione delle precedenti raccomandazioni CCITT T.100 (che raggruppavano il ViewData/Prestel inglese, Antiope francese, ecc).\nTali raccomandazioni sono:\nFondamentale \u00e8 il contributo del CEPT alla nascita della telefonia cellulare GSM. La sigla GSM deriva dal nome del gruppo francese che ne ha iniziato lo sviluppo (\"Groupe Sp\u00e9cial Mobile\") formato in seno al CEPT nel 1982. Le specifiche di base del GSM furono definite nel 1987 e lo standard venne recepito da 13 paesi."}
{"id": "638462", "revid": "196390", "url": "https://it.wikipedia.org/wiki?curid=638462", "title": "Marie Jean Antoine Nicolas de Caritat", "text": ""}
{"id": "638464", "revid": "767487", "url": "https://it.wikipedia.org/wiki?curid=638464", "title": "Free (gruppo musicale)", "text": "I Free furono un gruppo hard rock britannico formato a Londra nel 1968.\nStoria.\nI Free nascono a Londra nel 1968 quando Paul Kossoff (1950 - 1976) e Simon Kirke (1949), rispettivamente chitarrista e batterista dei Black Cat Bones, contattano il cantante\nPaul Rodgers (1949) dopo averlo visto in azione con la sua blues band, i Brown Sugar.\nCome bassista viene reclutato il sedicenne Andy Fraser (1952 - 2015).\nCon la protezione di Alexis Korner (responsabile anche della scelta del nome), i quattro fanno serate in piccoli club creandosi un certo seguito, firmano cos\u00ec per la Island Records e pubblicano il loro esordio: \"Tons of Sobs\".\nLa voce graffiante di Rodgers e i grintosi assoli di Kossoff personalizzano un sound che negli anni a venire non sar\u00e0 pi\u00f9 cos\u00ec energico.\nNel secondo album, \"Free\", i toni si fanno infatti pi\u00f9 morbidi e pacati concedendo largo spazio alle armonie vocali.\nIl grande successo arriva comunque con \"Fire and Water\", contenente il brano \"All Right Now\", caratterizzato da un \"riff\" di chitarra e un ritornello che li porter\u00e0 in cima alle classifiche di USA e Regno Unito.\nI Free si separano al culmine della carriera, nel 1971, per dedicarsi a progetti diversi con scarso successo per tutti e quattro.\nSi rimettono quindi insieme nel 1972 e, dopo ripetuti cambi di formazione e i problemi di droga di Kossoff, pubblicano \"Free at Last\" (1972) e \"Heartbreaker\" (1973).\nFraser lascia il gruppo formando gli Sharks e successivamente la Andy Fraser Band e lasciando il posto al bassista giapponese Tetsu Yamauchi, entra anche il tastierista texano John Bundrick gi\u00e0 con Johnny Cash, tuttavia il gruppo britannico non riesce a trovare la stabilit\u00e0 per l'abbandono di Kossoff prima della conclusione di \"Heartbreaker\" (in alcune date \u00e8 Rodgers a improvvisarsi chitarrista).\nIn seguito Rodgers e Kirke ritrovano la gloria con i Bad Company, Tetsu si unisce ai Faces e Bundrick intraprende la carriera solista diventando dal 1979 tastierista live degli Who.\nKossoff, dopo due anni di cure intensive e quando sembrava essere tornato al meglio (pubblica un album da solista e due con i Back Street Crawler), muore per un attacco cardiaco nel 1976 sull'aereo che lo stava portando a New York.\nDal 1974 al 2002 vengono pubblicate antologie dei Free rimasterizzate e arricchite di inediti e versioni alternative dei loro successi."}
{"id": "638466", "revid": "466539", "url": "https://it.wikipedia.org/wiki?curid=638466", "title": "POWER6", "text": "Il POWER6 \u00e8 un microprocessore a 64 bit progettato da IBM e successore del POWER5. Il processore \u00e8 conosciuto anche come progetto eClipz. Uno dei maggiori obiettivi del progetto \u00e8 portare i server non x86 su un'architettura comune. Il termine \"ipz\" \u00e8 l'acronimo di iSeries, pSeries e zSeries.\nIl POWER6 venne annunciato alla IEEE International Solid-State Circuits Conference del febbraio 2006 e informazioni aggiuntive furono fornite durante il Microprocessor Forum nell'ottobre 2006. La presentazione ufficiale del processore \u00e8 avvenuta il 21 maggio 2007. Mentre nell'ottobre del 2007 sono stati presentati da IBM i primi server basati sul processore.\nDescrizione.\nIl POWER6 utilizza 750 milioni di transistor e ha un die di 341\u00a0mm\u00b2 con il processo a 65 nm. Il processore ha una frequenza operativa di 3.5\u00a0GHz, 4.2\u00a0GHz, 4.7\u00a0GHz e 5\u00a0GHz. IBM ha affermato di essere arrivata con un esemplare da laboratorio a 6\u00a0GHz. I primi esemplari sono stati prodotti nel 2005 ma i prodotti definitivi sono stati presentati nel 2007.\nDr Frank Soltis, il progettista capo di IBM ha affermato che la societ\u00e0 \u00e8 riuscita a risolvere il problema delle correnti di \"leakage\" alle alte frequenze grazie all'utilizzo combinato della tecnologia a 65 e 90 nanometri durante lo sviluppo del processore.\nIl processore \u00e8 un progetto dual core e dispone di 128 KB di cache di primo livello (64 KB per le istruzioni e 64 KB per i dati) associativa a otto vie, con un progetto a due pipeline indipendenti per la lettura di due dati o la scrittura di uno solo nello stesso ciclo di clock. Ogni core ha 4 MB di cache di secondo livello \"semicondivisa\", ovvero ogni core ha una propria cache L2 ma tutti i core possono accedere alla cache degli altri tramite un bus veloce. I due core condividono una cache di terzo livello di 36 MB su un secondo chip, collegata al processore tramite un bus a 80 GB/s. Internamente il processore ha un bus da 300 GB/s tra processori e cache interna.\nOgni core ha due unit\u00e0 aritmetiche per i numeri interi, due unit\u00e0 per i numeri in virgola mobile ed \u00e8 in grado di gestire il SMT a due vie. L'unit\u00e0 in virgola mobile include buona parte della microarchitettura del processore come la pipeline 13-FO4 Il POWER6 inoltre gestisce la matematica in modalit\u00e0 decimale, gestisce cinquanta nuove istruzioni in virgola mobile per la matematica decimale e per la conversioni da binario a decimale. La gestione dei numeri decimali \u00e8 una caratteristica dei sistemi ZSeries e quindi il POWER6 doveva gestire questa aritmetica per poter aver successo nella missione iClipz.\nIl POWER6 \u00e8 dotato di un'unit\u00e0 AltiVec.\nIl processore utilizza un sistema di correzione del duty-cycle del clock a 5\u00a0GHz, la rete di distribuzione del clock \u00e8 in rame ed \u00e8 composta da un canale a 3\u00a0\u00b5m ed uno a 1,2\u00a0\u00b5m. Il processore utilizza un'alimentazione duale a 0,8 e 1,2 Volt per definire lo zero logico e l'uno logico. L'alimentazione della SRAM \u00e8 di circa 150 mV maggiore.. La dissipazione termica \u00e8 paragonabile a quella del POWER5.\nIl POWER6 pu\u00f2 essere collegato a 31 altri processori tramite due collegamenti da 50 GB/s e gestisce fino a 1024 partizioni virtuali.\nPrestazioni.\nSecondo IBM il processore ha raggiunto, nel test SPECfp2006, i 22.3 Gigaflops: esso quindi, secondo i dati IBM, risulta essere tre volte pi\u00f9 potente del miglior processore Itanium disponibile al momento dei test. Anche nei test TCP-C, SPECjbb2005 e SPECint2006, il processore ha stabilito nuovi record."}
{"id": "638468", "revid": "110157", "url": "https://it.wikipedia.org/wiki?curid=638468", "title": "POWER7", "text": "POWER7 \u00e8 un microprocessore sviluppato da IBM, come successore del POWER6 ed \u00e8 stato presentato l'8 febbraio 2010; si tratta di un progetto finanziato con 53 milioni di dollari da parte del DARPA e volto alla realizzazione di nuovi supercomputer. \u00c8 stato succeduto dal POWER8.\nCaratteristiche tecniche.\nProcesso produttivo.\nSi tratta di una CPU composta da 8 core commercializzata in moduli a doppio chip, offrendo quindi un totale di 16 core per ogni modulo. Dato che ogni singolo core \u00e8 in grado di offrire una potenza computazionale di 32 GigaFLOPS gestendo fino a 4 thread in contemporanea, ogni singolo processore arriva fino a 256 GigaFLOPS, mentre ogni modulo offre di conseguenza fino a 512 GigaFLOPS. Ogni CPU \u00e8 composta 1,2 miliardi di transistor distribuiti su una superficie di 567\u00a0mm\u00b2.\nSi tratta di una potenza elaborativa pi\u00f9 che doppia rispetto a quella offerta dal predecessore POWER6, ottenuta tra l'altro con una frequenza operativa inferiore ai quasi 5\u00a0GHz del POWER6, ovvero dai 3,0 ai 4,14\u00a0GHz e questo, unito al nuovo processo produttivo a 45 nm, diminuisce i consumi del processore. Un consumo pi\u00f9 basso unito ad una potenza computazionale pi\u00f9 che doppia porta di conseguenza un'efficienza decisamente migliorata delle nuove soluzioni.\nOltre alle versioni pi\u00f9 potenti da 8 core, sono previste anche versioni \"ridotte\" da 6 e 4 core (al fine di ottimizzare la resa produttiva e poter coprire tutte le fasce di mercato). Il controller della memoria RAM \u00e8 integrato nella CPU e ne saranno presenti 2 con supporto allo standard DDR3 in modalit\u00e0 a 4 canali che consentono di un'ampiezza di banda verso la memoria fino a 100 GB/s. \u00c8 inoltre stata integrata una cache L3 unificata tra tutti i core, di generose dimensioni, pari a 32 MB, di tipo \"embedded DRAM\" che ha permesso di contenere il numero di transistor, che sarebbe stato decisamente superiore se fosse stato impiegato un approccio tradizionale nella sua implementazione.\nTecnologie implementate.\nOltre alla capacit\u00e0 di gestire di 4 thread contemporaneamente per ogni core (una funzionalit\u00e0 che ricorda molto la tecnologia Hyper-Threading di Intel, che era per\u00f2 limitata a 2 soli thread per core), IBM ha preso spunto anche da un'altra soluzione Intel per sviluppare una tecnologia che aumenta la frequenza dei core effettivamente impiegati dal sistema, qualora il carico non fosse equamente distribuito; tale tecnologia prende il nome di TurboCore ed \u00e8 molto simile (almeno nella finalit\u00e0) alla Turbo Boost di Intel (integrata nelle CPU basate sull'architettura Nehalem).\nConfigurazioni previste.\nIBM realizza sistemi a 2 unit\u00e0 provvisti di 4 moduli a doppio chip, offrendo quindi soluzioni da ben 64 core in grado di gestire fino a 128 GB di memoria RAM e di fornire una potenza elaborativa di circa 2 TeraFLOPS. Esiste anche la possibilit\u00e0 di collegare tra loro fino a 16 sistemi del tipo appena illustrato, realizzando soluzioni da ben 1024 core per una potenza di 32 TeraFLOPS, per una memoria totale di 2 TB.\nSono previste diverse tipologie di soluzioni POWER7, di seguito alcuni dettagli:\nNuovo supercomputer.\nCome ormai tradizione per IBM, anche la CPU POWER7 viene utilizzata per la realizzazione di una nuova generazione di supercalcolatori. Watson, conta ben 2,880 processori POWER7 3.5\u00a0GHz da 8 core, con 4 thread per core e complessivamente 16 TB di memoria RAM."}
{"id": "638471", "revid": "228587", "url": "https://it.wikipedia.org/wiki?curid=638471", "title": "POWER5", "text": "Il POWER5 \u00e8 un microprocessore a 64 bit sviluppato da IBM. Il processore \u00e8 l'evoluzione del POWER4. Le principali innovazioni sono state il supporto del Simultaneous multithreading (SMT) e il controller della memoria integrato nel processore. Ogni CPU gestisce due thread, il processore \u00e8 un chip multi core con due CPU e quindi \u00e8 in grado di gestire quattro thread contemporaneamente. Il POWER5 \u00e8 incapsulato in un package DCM con un processore dual core o in un package Multi-Chip Module (MCM) con quattro processori dualcore per modulo. Il POWER5+ (presentato nel terzo quarto del 2005) in un package QCM \u00e8 formato da due processori dualcore."}
{"id": "638476", "revid": "712828", "url": "https://it.wikipedia.org/wiki?curid=638476", "title": "Paikuhan", "text": ""}
{"id": "638478", "revid": "1543377", "url": "https://it.wikipedia.org/wiki?curid=638478", "title": "POWER4", "text": "Il POWER4 \u00e8 un microprocessore a 64 bit compatibili con il set di istruzioni PowerPC con tutte le istruzioni opzionali (definite al tempo del processore). Presentato nel 2001 il progetto del processore era basato sul progetto del precedente POWER3. Il POWER4 \u00e8 un chip multicore che include due core PowerPC.\nProgetto interno.\nIl POWER4 \u00e8 formato da due implementazioni a 64 bit dell'architettura PowerPC AS. Il POWER4 ha una cache di secondo livello unificata divisa in tre parti uguali. Ogni parte ha un proprio controller indipendente in grado di erogare 32 byte per ciclo di clock. La Core Interface Unit (CIU) collega ogni controller alla cache istruzioni o alla cache dati di uno dei due processori. La Non-Cacheable (NC) Unit gestisce la serializzazione e la gestione di tutte le istruzioni che non possono essere messe nella cache. Il processore ha un controller per la cache di terzo livello ma la memoria non \u00e8 inserita nell'integrato del processore. Il controller del bus GX gestisce le operazioni di I/O e gestisce un canale formato di due bus GX di 4 byte, uno per l'ingresso e uno per l'uscita. Il Fabric Controller \u00e8 il gestore principale della rete di bus, della comunicazione tra le cache e della comunicazione tra il processore POWER4 e il POWER4 MCM (comunicazione a 4, 8, 16 o 32 vie). Trace-and-Debug per la gestione del primo accesso errato ai dati \u00e8 incluso nel processore. Il processore include anche un'unit\u00e0 di autodiagnosi (Buid In Self Test BIST) e di controllo delle prostazioni (Performance Monitoring Unit). Power-On Reset (POR) \u00e8 gestito dal processore.\nUnit\u00e0 di esecuzione.\nIl POWER4 implementa una microarchitettura superscalare con esecuzione fuori ordine speculativa ad alta frequenza grazie alle otto unit\u00e0 indipendenti. Il processore ha 2 unit\u00e0 in virgola mobile (FP1-2), due unit\u00e0 load/store (LD1-2), due unit\u00e0 per i numeri interi (FX1-2), un'unit\u00e0 di predizione per i salti (BR) e una unit\u00e0 di gestione dei registri condizionati (CR). Le unit\u00e0 possono eseguire fino a otto istruzioni per ciclo di clock (escludendo le unit\u00e0 BR e CR).\nLa pipeline ha i seguenti stadi:\nConfigurazione Multi-Chip.\nNon solo il POWER4 fu il primo processore a incorporare due core in un singolo die ma fu anche il primo processore a incorporare pi\u00f9 chip in un unico package. Nello specifico esisteva una versione con quattro POWER4 in un unico package."}
{"id": "638479", "revid": "79968", "url": "https://it.wikipedia.org/wiki?curid=638479", "title": "The Pale", "text": "The Pale, o English Pale, comprende una regione con un raggio di venti miglia intorno a Dublino, che gli inglesi in Irlanda fortificarono nel corso del tempo contro le incursioni dei Gaelici. Dal XIII secolo in poi l'invasione degli Hiberno-Normanni nel resto dell'Irlanda in un primo momento si arrest\u00f2 per poi declinare, permettendo agli Irlandesi Gaelici di risorgere.\nLa parola \"pale\" deriva dal termine latino \"palus\", che significa \"palo\" (\"palizzata\" deriva dalla stessa radice). Da ci\u00f2 deriva il significato figurativo di \"confine\", come un'area all'interno della quale sono valide le leggi interne o locali. Cos\u00ec come per il Pale in Irlanda, il termine venne applicato ad altri insediamenti coloniali inglesi.\nNel XV secolo il Pale divenne l'unica porzione dell'Irlanda sotto l'effettivo controllo del governo inglese in Irlanda fedele alla Corona, e rappresent\u00f2 un seppur debole punto d'appoggio per gli inglesi sull'isola irlandese.\nIl comprensorio del Pale era composto essenzialmente da una costruzione fortificata edificata intorno alle contee medioevali di Louth, Meath, Dublino e Kildare, lasciando met\u00e0 del Meath e del Kildare dall'altra parte. Nel 1366, con lo scopo di rivendicare la propria autorit\u00e0 sui coloni, la Corona inglese istitu\u00ec un parlamento a Kilkenny per emanare lo Statuto di Kilkenny. Esso proibiva il matrimonio misto tra i coloni Inglesi e i nativi irlandesi. Oltre a ci\u00f2 proibiva l'uso della lingua irlandese, e degli usi e costumi della regione, da parte degli inglesi.\nAll'interno del comprensorio del Pale la piccola nobilt\u00e0 e la borghesia mercantile non avevano uno stile di vita molto differente da quello delle loro controparti in Inghilterra, tranne per il fatto che vivevano sotto la continua minaccia degli attacchi da parte degli irlandesi gaelici.\nIn seguito, dopo il XVI e il XVII secolo, a causa della Riforma Anglicana, i coloni inglesi in Irlanda si assimilarono gradualmente alla popolazione irlandese, in gran parte per il loro rifiuto di abbandonare la loro fede cattolica; nonostante ci\u00f2, mantennero l'uso della lingua inglese."}
{"id": "638480", "revid": "110157", "url": "https://it.wikipedia.org/wiki?curid=638480", "title": "POWER3", "text": "Il POWER3 \u00e8 un microprocessore a 64 bit compatibili con il set di istruzioni PowerPC con tutte le istruzioni opzionali (definite al tempo del processore). Il processore unific\u00f2 il set di istruzioni PowerPC e POWER2. Presentato nel 1998 era dotato di due unit\u00e0 in virgola mobile, tre unit\u00e0 per gli interi e due unit\u00e0 load/store. Inizialmente si suppone che il suo codice fosse 630 sebbene si crede che IBM abbia deciso di rinominare il progetto per rimarcare l'orientamento dei processori POWER rispetto alla famiglia PowerPC, orientata al mercato dei personal computer.\nIl POWER3 a 200 MHz \u00e8 stato utilizzato dai server IBM RS/6000 come processore principale. Il processore era dotato di 15 milioni di transistor ed aveva un die di 270 mm\u00b2. Il successore POWER3-II venne prodotto con interconnessioni in rame con una tecnologia di 0.25 \u00b5m a 450 MHz e un die di 170 mm\u00b2.\nIl POWER3 venne soppiantato dal POWER4."}
{"id": "638486", "revid": "125982305", "url": "https://it.wikipedia.org/wiki?curid=638486", "title": "Ebla", "text": "Ebla (in sumero: \ud808\udf08\ud808\uddb7 \"EB\u2082-LA\"; ) fu un'antica citt\u00e0 del Bronzo antico III (met\u00e0 del III millennio a.C.), rifondata due volte e infine distrutta alla met\u00e0 del II millennio a.C. I suoi resti formano un \"tell\", detto Tell Mardikh, nei pressi della moderna Mardikh (circa 60\u00a0km a sud-ovest di Aleppo, nella Siria settentrionale).\nEbla e il suo regno prosperarono innanzitutto per il ruolo commerciale della citt\u00e0: la posizione intermedia tra Mesopotamia, Anatolia e Palestina permetteva alla citt\u00e0 (e al regno connesso) di godere dei vantaggi del commercio tra queste zone, dove passavano materie prime quali rame, legname (verso Mesopotamia ed Egitto), argento (verso la Mesopotamia). A Ebla giungeva poi il lapislazzuli afghano e forse anche l'oro egizio.\nLa popolazione era per la stragrande maggioranza semita, non solo a Ebla citt\u00e0, ma in tutto il regno, come l'onomastica mostra con evidenza.\nLa citt\u00e0 offre evidenze archeologiche per tre fasi distinte (protosiriano maturo, protosiriano tardo, paleosiriano arcaico e maturo): per tre volte la citt\u00e0 sub\u00ec una distruzione violenta. Per il periodo protosiriano, la popolazione residente in citt\u00e0 dovrebbe essere stata sulle 15.000/20.000 persone, mentre il regno nel complesso contava forse circa 200.000/250.000 unit\u00e0. Di queste, forse 40.000 partecipavano direttamente al sistema redistributivo organizzato centralmente dal palazzo e dalla famiglia reale. Si tratta di un culmine probabilmente mai pi\u00f9 raggiunto: gli insediamenti nella zona si rarefanno nel Bronzo medio e precipitano nel Bronzo tardo.\nGi\u00e0 citato negli annali di Tuthmosi III, il nome della citt\u00e0 potrebbe significare \"pietra bianca\", in riferimento alle superfici calcaree delle pietre sulle quali \u00e8 stata costruita..\nNel 1964 ebbe inizio una campagna di scavi da parte di una missione archeologica italiana diretta da Paolo Matthiae dell'Universit\u00e0 La Sapienza di Roma. La citt\u00e0 di Ebla era menzionata da diversi testi mesopotamici e ad essa si allude anche in testi ittiti ed egizi, ma non si conosceva la sua ubicazione e fino ad allora era stata cercata senza successo. Solo nel 1968, con il recupero di vari monumenti protosiriani e, tra questi, del torso di un re di Ebla, Ibbit-Lim, fu confermato che Tell Mard\u012bkh era l'antica Ebla. Quanto agli archivi del palazzo reale (il palazzo G), furono scoperti tra il 1974 e il 1976.\nStoria.\nIl regno di Ebla aveva dimensioni ragguardevoli (forse da Aleppo a Hama) ed era diviso in quattordici distretti, due per la capitale e dodici per il regno. Non aveva sbocchi sul mare: per la met\u00e0 del III millennio a.C., infatti, sulla costa del Mediterraneo orientale sono attestati regni indipendenti, come Biblo. E neppure giungeva all'Eufrate, dove sono invece attestati altri regni autonomi, come Karkemish, Emar, Tuttul e Mari. \u00c8 probabile che Ebla rappresentasse il centro egemone di tutta la zona ad ovest dell'Eufrate e che quindi altri regni dipendessero dal regno di Ebla. Tale influenza, mai costante, sembra abbia raggiunto anche la valle del Balikh (Kharran e Irrite). La citt\u00e0 si trovava in posizione strategica tra importanti regni dell'antichit\u00e0. Sono attestati contatti con l'Egitto, fin dall'et\u00e0 del bronzo antico (2600-2300 a.C.), grazie anche alla intermediazione di Biblo, grande citt\u00e0 cosmopolita della costa. A tale periodo risalgono, infatti, alcuni frammenti di pietra, una lampada in diorite con il cartiglio di Chefren (IV dinastia, 2500 a.C.) ed un coperchio circolare in alabastro con cartiglio di Pepi I (VI dinastia, 2300 a.C.), rinvenuti all'interno del cosiddetto \"palazzo della prima urbanizzazione\".\nTre furono le fasi prospere di Ebla, tutte concluse con una distruzione da parte di mano nemica:\nDopo il 1600 a.C. Ebla cess\u00f2 di essere un grande centro urbano: sulle sue imponenti rovine (in particolare il palazzo E e il \"palazzo meridionale\") si install\u00f2 in breve tempo una popolazione precaria, che provvide a minimi aggiustamenti. Con il passare del tempo l'area si and\u00f2 sempre pi\u00f9 ruralizzando; in epoca persiano-ellenistica (tra il VI ed il IV secolo a.C.), fu sede di un palazzetto rurale, che offre evidenze di un'attivit\u00e0 tessile. Nella tarda antichit\u00e0 (III-VI secolo d.C.) era abitato da monaci: fu quando, forse, il sito si inizi\u00f2 a chiamare Mardikh. Al sito fanno forse riferimento alcune cronache della Prima crociata cristiana in Terrasanta: alcuni episodi del 1098, concernenti la conquista della citt\u00e0 di Ma'arret en-Nu'man, potrebbero infatti essere in relazione con una presenza crociata nel sito. Si tratterebbe, comunque, di una presenza brevissima, di cui, forse, una traccia \u00e8 la chiusura della porta sulla via di Damasco, per provvedere alla quale furono utilizzate delle pietre incise con invocazioni ad Allah in caratteri cufici.\nLista dei re eblaiti.\nLe liste ritrovate ad Ebla contenenti l'elenco dei re defunti e divinizzati, avevano uno scopo religioso e cerimoniale e non politico e celebrativo, come molte altre trovate per dinastie sumeriche e semitiche che venivano spesso artificialmente allungate e modificate.\nIl regno eblaita: caratteristiche generali.\nGli scavi della missione archeologica italiana hanno fatto emergere la struttura urbana della citt\u00e0: un'ampia cinta muraria a cerchio, fortificata con possenti bastioni grandangolari, dove si aprono quattro porte disposte a croce, con al centro l'acropoli. La struttura radiale potrebbe rimandare alla concezione di un universo circolare. Rimangono anche i resti del palazzo reale con tutti i suoi settori, dove sono stati rinvenuti gli archivi di stato, oltre a migliaia di tavolette ed oggetti d'uso comune.\nLa citt\u00e0 era guidata da un re indicato dal termine sumerico \"en\", anzich\u00e9 \"lugal\" come a Mari e in Mesopotamia. Il sovrano era coadiuvato nelle sue funzioni da un ministro. Conosciamo i nomi dei tre re che hanno regnato durante la fase degli archivi: Igrish-Halab, Irkab-Damu, Ish'ar-Damu e quelli dei loro ministri ArruLUM, Ibrium e Ibbi-Zikir.\nNelle tavolette di Ebla appaioni i nomi di alcune divinit\u00e0 semite gi\u00e0 note (Dagan, Ishtar, Reshef, Kamish, Hadad, He(l)bat Adamma, Ishkara), mentre altre risultano sconosciute (Kura, Haddabal, Barama, Ganana); inoltre appaiono d\u00e8i Sumeri (Enki e Ninki, TU) e Ittiti (Ashtapi).\nL'archivio reale di Ebla attesta l'impiego di una lingua semitica, l'eblaita, che veniva scritta in caratteri cuneiformi e che ci permette di osservare uno spaccato delle attivit\u00e0 del suo palazzo, conoscere alcune opere letterarie e avere a disposizione uno dei pi\u00f9 antichi vocabolari della storia: una serie di tavolette con una lista lessicale bilingue, eblaita e sumerico.\nIl sito.\nLa scoperta nel 1975.\nLa presenza di una cultura urbana relativa al Proto-Dinastico II e III nella zona era gi\u00e0 nota: il tavolato semi-arido siriano risultava gi\u00e0 in parte scavato (Amuq, Hama, Ugarit e Biblo). Erano state ritrovate necropoli ed individuato un tipo ceramico, detto \"caliciforme\", che presupponeva, almeno per le fasi pi\u00f9 tarde, una industria ceramica palaziale, certamente accompagnata da una intensa attivit\u00e0 di allevamento semi-nomadico.\nGli scavi iniziarono, nel 1964, su un sito ancora senza nome. Nel 1968, fu scoperta una statua che sulla spalla porta il nome di Ibbit-Lim, uno dei re di Ebla, per cui si ebbero buone ragioni per pensare che il sito fosse la citt\u00e0 di Ebla. La certezza si ebbe nel 1975, con la scoperta degli archivi reali di Ebla, contenenti oltre 17.000 tra tavolette e frammenti di tavoletta d'argilla con iscrizioni cuneiformi in eblaita, risalenti al periodo tra il 2500 e il 2200 a.C. Da tali documenti - la cui lingua \u00e8 stata studiata e sostanzialmente avviata alla decifrazione dall'epigrafista della Missione italiana, il prof. Giovanni Pettinato, dell'Universit\u00e0 La Sapienza di Roma - si \u00e8 avuta la prova dell'esistenza di una grande cultura urbana anche nella Siria del III millennio a.C., considerata sino ad allora troppo periferica rispetto alla cultura mesopotamica di centri come Sumer e Akkad ed ha permesso di inquadrare Ebla quale importante nodo commerciale oltre che come potenza internazionale nel mondo allora conosciuto; il re veniva eletto da un'aristocrazia di tipo mercantile. Sono stati rinvenuti reperti che testimoniano contatti e scambi commerciali, in generale, con tutta l'area del Vicino Oriente antico e, segnatamente, con l'Iran e l'Afghanistan.\nUn discorso a parte meritano i contatti con l'Egitto dei faraoni. In una delle sepolture infatti, quella denominata del \u201cSignore dei capridi\u201d, venne rinvenuta una mazza da guerra egizia, recante il nome del re egiziano Hetepibra, nonch\u00e9 frammenti in avorio di divinit\u00e0 egizie quali Hathor, Sobek, Amon.\nL'area archeologica.\nIl sito si trova nelle vicinanze del villaggio moderno di Mardikh, copre un'estensione di pi\u00f9 di 50 ettari (dimensioni analoghe alle coeve Mari e Assur) ed \u00e8 ben visibile la possente cinta difensiva alta circa 20 metri, che alla base arrivava ad essere larga circa 6 metri che circondava la citt\u00e0. In citt\u00e0 si entrava attraverso quattro porte: di Damasco (la meglio conservata), verso sud, della steppa, verso sud-est, dell'Eufrate, verso nord-est, e di Aleppo verso nord.\nLa citt\u00e0 si \u00e8 sviluppata intorno all'acropoli e verso sud si sono trovate la rovine del palazzo reale del terzo millennio (palazzo G), che sovrastava il quartiere meridionale della citt\u00e0; nella parte bassa del palazzo si sono trovati il quartiere amministrativo, con la sala dell'archivio e la corte delle udienze.\nLe rovine del secondo millennio invece si trovano verso nord, il palazzo occidentale, il tempio di Ishtar e il palazzo settentrionale, mentre il palazzo reale del secondo millennio si trova, sempre a nord, a ridosso dell'acropoli.\nIl palazzo G.\nIl pi\u00f9 importante e imponente monumenti dell'area archeologica di Tell Mardikh - Ebla \u00e8 certamente il Palazzo Reale G. Gli scavi lungo il pendio occidentale dell'Acropoli hanno messo in luce un grande palazzo reale, denominato dagli archeologi palazzo G per via dell'area in cui fu scavato, che risale alla prima epoca d'oro di Ebla: 2400-2250 a.C. L'esplorazione archeologica ha portato alla luce gran parte del palazzo G, che doveva estendersi verso est: la corte principale, lo scalone d'ingresso, la stanza degli archivi e una parte dei quartieri di abitazione. \nIl palazzo G \u00e8 diviso in varie ali, che sono:\nArea sacra di Ishtar (Bronzo Medio).\nNella Citt\u00e0 Bassa, a nord-ovest, sorge la vasta area sacra del principale dea della citt\u00e0 Ishtar.\nL'area (1800-1600 a.C.) \u00e8 composta da tre diversi monumenti il Tempio di Ishtar (denominato P2), sul cui lato occidentale sorgono una serie di piccoli edifici accessori e una pietra monumentale, la grande Terrazza Monumentale (denominato Monumento P3), unica nel suo genere in tutto il Vicino Oriente, e ad est di quest'ultima si trova l'ampio spazio aperto denominato Piazza delle Cisterne nelle cui fosse sono stati trovati migliaia di oggetti votivi dedicati alla dea Ishtar.\nReperti.\nAd uno dei lotti sopra citati appartengono gli scettri, o mazze cerimoniali di cui una, corrosa e malridotta, recante il nome del Faraone Hotepibre (Harnejheryotef) ed un'altra, in osso, calcare, argento ed oro, molto simile alla prima rinvenuta nella cosiddetta \u201csepoltura delle Cisterne\u201d, ma verosimilmente parte della medesima sepoltura del \u201cSignore dei Capridi\u201d.\nLa mazza cerimoniale di Hotepibre presenta, sull'impugnatura, due cinocefali posti ai lati del nome reale; quest'ultimo non \u00e8 racchiuso, come di consueto, nel cartiglio, ma la postura adorante dei cinocefali conferma che si tratta di una titolatura regia.\nLa mazza dovette subire, gi\u00e0 in epoca storica, un danno proprio all'impugnatura che venne, perci\u00f2, riparata in loco da artigiani che, per\u00f2, non conoscevano bene la struttura dei geroglifici tanto che, nell'eseguire la riparazione, \"rimontarono\" il nome del Faraone in maniera non del tutto perfetta.\nHotepibre, secondo le liste dei Faraoni pi\u00f9 frequentemente noto con il nome di Harnejheryotef, fu il nono re della XIII dinastia e regn\u00f2 per breve periodo (1770-1760 a.C.); la titolatura di Hotepibre, presenta, tra gli altri nomi, quello di Sa Aam ovvero \"figlio dell'Asiatico\", ma anche \"figlio del contadino\". Dando credito alla prima traduzione, e considerando che la mazza cerimoniale, di per s\u00e9 uno scettro regale, fu donata al proprietario della sepoltura in cui fu rinvenuta, si pu\u00f2 avanzare l'ipotesi che il Faraone avesse legami di stretta parentela con la casa regnante eblaita. A rendere maggiormente realistica tale ipotesi, si rammenti che, nel II Periodo Intermedio, si stanziarono in Egitto genti provenienti da altre aree del vicino oriente e, inoltre, che in un certo periodo storico coincidente con la XIII dinastia la carica di Faraone divenne elettiva.\nFra i reperti pi\u00f9 recenti sono degne di nota due statuette, la prima d'argento, la seconda di materiali vari fra cui prevale l'oro, che si trovavano nel magazzino reale a ridosso degli archivi. Rappresentano una regina e la sua antenata e probabilmente facevano parte di uno stendardo reale, dato che insieme \u00e8 stato rinvenuto anche un incensiere di bronzo.\nPochi anni dopo, nel 2014, Matthiae ha dovuto interrompere gli scavi e rientrare in Italia, a causa della situazione politica precaria dovuta alla guerra civile siriana."}
{"id": "638498", "revid": "49567", "url": "https://it.wikipedia.org/wiki?curid=638498", "title": "Michael Nicholas Salvatore Bongiorno", "text": ""}
{"id": "638501", "revid": "834", "url": "https://it.wikipedia.org/wiki?curid=638501", "title": "Ro", "text": ""}
{"id": "638504", "revid": "767487", "url": "https://it.wikipedia.org/wiki?curid=638504", "title": "Cl\u00e1sica de Almer\u00eda 1999", "text": "La Cl\u00e1sica de Almer\u00eda 1999, tredicesima edizione della corsa, si disput\u00f2 il 28 febbraio 1999 su un percorso di 188\u00a0km. Fu vinta dal ceco J\u00e1n Svorada, che termin\u00f2 in 5h34'51\". La gara era classificata di categoria 1.4 nel calendario dell'UCI."}
{"id": "638505", "revid": "2225", "url": "https://it.wikipedia.org/wiki?curid=638505", "title": "Io e le donne", "text": ""}
{"id": "638507", "revid": "1632387", "url": "https://it.wikipedia.org/wiki?curid=638507", "title": "Juan", "text": ""}
{"id": "638509", "revid": "250563", "url": "https://it.wikipedia.org/wiki?curid=638509", "title": "San Pelagio (Duino-Aurisina)", "text": "San Pelagio (\"\u0160empolaj\" in sloveno) \u00e8 un centro agricolo del comune sparso di Duino-Aurisina, in provincia di Trieste, nel Friuli-Venezia Giulia, abitato prevalentemente da una popolazione di lingua slovena.\nCostituita da un nucleo storico di costruzioni in stile carsico poste lungo la rotabile che collega il capoluogo comunale con il confine di Stato con la Slovenia, che dista poche centinaia di metri, a nord dell'abitato. Si \u00e8 espanso nel secondo dopoguerra con la costruzione di abitazioni e piccoli stabilimenti agricoli pi\u00f9 moderni. Il piccolo paesino \u00e8 sito in una posizione invidiabile, dalla quale si gode una bella vista sul golfo di Trieste. \u00c8 un importante centro vitivinicolo.\nStoria.\nIl paese viene citato, per la prima volta, nel 1421 con il nome di \"Sancto Pellagio\". In esso si trovava la sede amministrativa cui appartenevano anche Aurisina, Prepotto, Bristie e Samatorza; nel 1524 l'urbario di Duino vi include anche Slivia, Precenico, Ternova Piccola e la localit\u00e0 non pi\u00f9 esistente di Rubiach.\nLa chiesa del paese, dedicata all'omonimo santo, venne costruita intorno al 1500. Rimaneggiata pi\u00f9 volte ha la forma attuale dal 1780. L'altare laterale proviene dalla chiesa di Sant'Antonio, non pi\u00f9 esistente, che in antichit\u00e0 si trovava sulla strada che collega la localit\u00e0 col villaggio di Slivia. La casa parrocchiale risale al 1566 ed \u00e8 probabilmente uno degli edifici pi\u00f9 antichi del Carso triestino conservatosi senza modifiche.\nIl comune di San Pelagio venne sciolto nel 1928 e fuso con i comuni di Aurisina, Duino, Malchina e Slivia, formando il nuovo comune di Duino-Aurisina.\nIl paese \u00e8 dotato di una scuola materna comunale e di una scuola primaria, quest'ultima dedicata a Stanko Gruden, entrambe con lingua d'insegnamento slovena. Presente nel borgo anche un circolo culturale, il Vigred, nato negli anni Sessanta del Novecento.\nIl paese ospita il Parco \u201cLupinc \u0160kaljunk\u201d, la trincea costruita dai prigionieri russi durante la Prima Guerra Mondiale. Allora territorio austroungarico, combatterono soldati polacchi, cechi, ungheresi e bosniaci."}
{"id": "638510", "revid": "154893", "url": "https://it.wikipedia.org/wiki?curid=638510", "title": "Crataegus laciniata", "text": "Il biancospino di Sicilia (\"Crataegus laciniata\" Ucria) \u00e8 una pianta spontanea con spine appartenente alla famiglia delle Rosaceae e genere dei Crataegus ed endemica della Sicilia.\nMorfologia.\nIl biancospino di sicilia \u00e8 un arbusto spinoso e contorto con un breve fusto legnoso. La corteccia \u00e8 grigio-bruna. Ha una piccola chioma tondeggiante che in primavera assume una colorazione bianca. \u00c8 una caducifoglia e latifoglia, alta un paio di metri.\nDistribuzione.\nIl suo habitat \u00e8 la fascia montana siciliana, da 1.000 a 1.600 metri di quota, su suoli neutri o basici."}
{"id": "638512", "revid": "79968", "url": "https://it.wikipedia.org/wiki?curid=638512", "title": "Corpo militare", "text": "Un corpo militare \u00e8 una struttura facente parte delle forze armate e costituita per la difesa dello Stato al fine di garantirne l'indipendenza, l'integrit\u00e0 territoriale e la sovranit\u00e0 nazionale.\nNell'ordinamento militare italiano si definisce il termine Corpo come \"il complesso di persone che formano un organismo istituzionale con determinate funzioni ed attribuzioni\" (Corpo della Guardia di Finanza, ecc.) ovvero come \"il complesso di personale militare di una Forza Armata, di massima iscritto in appositi ruoli organici e preposto ad una specifica branca tecnica o logistica dell'attivit\u00e0 militare\" (Corpo degli Ingegneri, Corpo della Sanit\u00e0 e Veterinario, Corpo di Amministrazione e Commissariato).\nStoria.\nL'espressione \"corpo\" in ambiente militare ha tradizioni molto antiche. In origine veniva usata per indicare, in generale, ogni schiera di gente armata agli ordini di un unico comandante. Nell'esercito bizantino, ad esempio il corpo era l'insieme di due o tre \"turmae\", comandate da uno stratega, per un totale di 4.000 - 6.000 uomini.\nIn questo senso generico anche oggi si sente parlare di \"corpo di spedizione\" ovvero di \"corpo armato\".\nIl concetto di \u00abcorpo\u00bb viene enunciato anche da Niccol\u00f2 Machiavelli nella sua opera Dell'arte della guerra, libro III, dove, disquisendo dell'ordine manipolare in contrapposizione con l'ordine falangitico, afferma \"...che quel corpo avesse vita, che avesse pi\u00f9 anima, e fusse composto di pi\u00f9 parti, in modo che ciascheduna di per s\u00e9 stessa si reggesse\".\nIn Italia, dopo il 1860, l'Armata sarda si trasform\u00f2 nel Regio Esercito che era composto -e lo \u00e8 restato sino agli anni ' 70 del secolo scorso - dalle armi di Fanteria, Cavalleria, Artiglieria e Genio. A loro volta queste armi erano composte da corpi (nella Fanteria, i Granatieri di Sardegna, i Bersaglieri, gli Alpini, ecc.) che pi\u00f9 propriamente erano \"specialit\u00e0\", come tali sono per l'Artiglieria quella da montagna, contraerea, anticarro, ecc.\nAlle armi si affiancavano i corpi logistici: cos\u00ec si aveva il Corpo di amministrazione, quello di Commissariato, quello Automobilistico, quello Sanitario, quello di Assistenza Spirituale e quello della Giustizia Militare.\nCaratteristiche.\nAll'interno di una forza armata, oltre a distinguere corpi tecnici e specialistici nell'esercito quali quello di sanit\u00e0 e veterinaria, del commissariato, o degli ingegneri, nella marina come il Corpo delle capitanerie di porto e quello del genio navale o nell'aviazione come il Genio aeronautico, con questo termine possono essere designate anche singole specialit\u00e0 delle armate di terra: il corpo dei bersaglieri, il corpo degli alpini, il corpo della Legione straniera.\nAnche gli Stati pi\u00f9 piccoli, a garanzia visibile della propria indipendenza dispongono di apparati militari, come ad esempio la Repubblica di San Marino con i corpi Militari Volontari Uniformati e lo Stato della Citt\u00e0 del Vaticano con il corpo della Guardia Svizzera Pontificia. Anche l\"'Associazione dei cavalieri italiani dell'Ordine di Malta\" (ACISMOM) ha un \"Corpo militare speciale ausiliario\" dell'Esercito Italiano (il Corpo militare E.I.-S.M.O.M.), cos\u00ec come il Corpo militare volontario della Croce Rossa Italiana, che \u00e8 per\u00f2 ausiliario di tutte le forze armate.\nUlteriori valenze sono connesse all'istituto giuridico di \"corpo militare\" da parte dell'ordinamento disciplinare delle Forze armate, da parte della legge penale militare e ordinaria nonch\u00e9 da parte dell'araldica.\nCorpo di polizia.\nAll'interno dei Corpi armati dello Stato, si differenziano i corpi civili di Polizia, organizzati gerarchicamente ma non militarmente, come ad esempio in Italia il Corpo Forestale dello Stato (soppresso nel 2016), il Corpo della Polizia Penitenziaria, o la Polizia di Stato (precedentemente Corpo delle guardie di P.S.), oppure, nella Citt\u00e0 del Vaticano, la Gendarmeria vaticana, in Francia la Police nationale ed in Spagna il Cuerpo Nacional de Polic\u00eda.\nIl termine pu\u00f2 essere utilizzato anche per indicare organismi che, pur essendo inseriti organicamente nell'ambito di altri Ministeri sono parte integrante delle forze armate e svolgono funzioni sia di difesa che di polizia e di gendarmeria. Sono ad ordinamento militare, soggette perci\u00f2 alla disciplina e alla legge penale militare, come il corpo italiano della Guardia di Finanza, e in Spagna la Guardia Civil. In questo caso ci\u00f2 sta a significare che il corpo svolge sia compiti di polizia e per quanto riguarda lo status militare concorre nella difesa militare del territorio e alle missioni militari internazionali di pace in concerto alle altre forze armate.\nCorpo di spedizione.\nUn corpo di spedizione, invece, \u00e8 un'unit\u00e0 temporanea, che raccoglie appartenenti a forze armate, armi, corpi o specialit\u00e0 diversi, riuniti sotto un unico comando, per lo svolgimento di un medesimo compito o missione all'estero.\nIl comando di corpo.\nIl comando di corpo \u00e8 uno specifico reparto militare che ha funzioni di comando operativo, logistico, amministrativo e disciplinare. Questa locuzione assume tuttavia significati differenti a seconda del contesto normativo in cui \u00e8 inserita e a seconda della tipologia di corpo militare a cui si riferisce, cos\u00ec come possono variare le funzioni e le prerogative attribuite a tale comando. Per questi motivi il concetto di \"comando di corpo\" \u00e8 esso stesso controverso.\nGli stemmi araldici dei corpi.\nGli \"stemmi araldici\" dei \"corpi militari\", e quindi l\"'araldica militare\", costituiscono una branca molto importante della Scienza dell'Araldica.\nItalia.\nLa tradizione \u00e8 molto forte e sentita ed ha radici molto antiche: la dottrina infatti \u00e8 ben documentata e ricca di fonti tra le quali si possono ricordare gli stemmi concessi ai Reggimenti da Vittorio Amedeo II, i bozzetti degli stemmi napoleonici, gli stemmi dei Reggimenti del Regno d'Italia, la Circolare del Ministero della Guerra n. 55619 del 4 luglio 1939, lo stemma dell'Accademia Militare del 1950, la circolare sugli elmi e fregi per stemmi dei Corpi n. 210 del 1950 sino all'ultima circolare del 1987 voluta dall'allora Presidente della Repubblica Francesco Cossiga.\nUn principio costante nell'araldica militare italiana del dopo guerra prescrive che: \"I Corpi che hanno diritto a fregiarsi di uno stemma sono tutti quelli forniti di una Bandiera militare\". Tale principio \u00e8 stato posto a base anche della pi\u00f9 recente circolare SME -121, in data 9 febbraio 1987 che, tra l'altro, elimin\u00f2 tutti i fregi d'arma, specialit\u00e0 e corpo dagli stemmi araldici sostituendoli con l'unico simbolo della \"corona turrita\". La disposizione prevede che \"... lo stemma sar\u00e0 composto da tre parti: scudo, corona turrita, ornamenti...\".\nLo \"stemma araldico\" viene concesso ai Corpi con Decreto del presidente della Repubblica previa istanza del Comandante del Corpo avente diritto allo Stato Maggiore di Forza armata / Comando Generale ed alla Presidenza del Consiglio dei ministri."}
{"id": "638515", "revid": "339392", "url": "https://it.wikipedia.org/wiki?curid=638515", "title": "Time magazine", "text": ""}
{"id": "638516", "revid": "712828", "url": "https://it.wikipedia.org/wiki?curid=638516", "title": "C-19 (personaggio)", "text": ""}
{"id": "638520", "revid": "889434", "url": "https://it.wikipedia.org/wiki?curid=638520", "title": "Rivolte dei Desmond", "text": "Le Rivolte dei Desmond ebbero luogo una prima volta nel periodo 1569-1573 e successivamente nel 1579-1583 nel Munster nell'Irlanda meridionale. Esse furono delle rivolte promosse dalla dinastia del Conte di Desmond (la dinastia dei Fitzgerald o \"Geraldine\") e dei loro alleati contro il tentativo del governo inglese della regina Elisabetta I d'Inghilterra di estendere il suo controllo sulla provincia del Munster. Le rivolte furono promosse principalmente per difendere l'indipendenza dei signori feudali dall'ingerenza del monarca, ma assunsero una connotazione religiosa all'interno del conflitto tra la Chiesa Cattolica Romana e i Protestanti. L'esito delle rivolte furono la distruzione della dinastia dei Desmond e la successiva colonizzazione del Munster da parte di coloni inglesi di fede protestante.\nI motivi della rivolta.\nIl sud dell'Irlanda (le province del Munster e del Leinster) erano dominate, e lo erano state per due secoli, dalla famiglia appartenente agli Old English dei Butler del Conte di Ormonde e dai Fitzgerald di Desmond, i quali avevano dato vita ad un piccolo principato feudale. Entrambe le casate possedevano i loro eserciti privati e imponevano la loro legge, un misto di legislazione irlandese ed inglese, ed erano del tutto indipendenti dal governo inglese dell'Irlanda con sede a Dublino. Per questo motivo, a partire dal 1530, le successive amministrazioni inglesi in Irlanda tentarono di espandere il controllo inglese su tutta l'Irlanda. Dal 1560, la loro attenzione si rivolse al sud dell'Irlanda e Henry Sidney, in qualit\u00e0 di Lord Deputy of Ireland, venne incaricato di affermare l'autorit\u00e0 del governo inglese sulle signorie locali. La sua risposta fu l'istituzione delle \"lord presidencies\"\u2014 ovvero dei governatorati militari provinciali che avrebbero dovuto prendere il posto dei signori locali nel loro ruolo di capi militari e di amministratori della giustizia.\nLe dinastie locali videro in questa nuova istituzione una intrusione nella loro sfera d'influenza, e una ingerenza nella loro abitudine di risolvere tra loro le contese per mezzo della forza.\nQuando i Butler ed i Fitzgerald si scontrarono ad Affane nel Waterford nel 1565, ci\u00f2 apparve come un segno di disprezzo nei confronti del nuovo corso politico di Elisabetta I. La regina richiam\u00f2 i due capifamiglia di entrambe le casate a Londra affinch\u00e9 le rendessero conto delle loro azioni. Il trattamento delle due dinastie non fu equanime. Thomas Butler, Terzo Conte di Ormonde \u2014 cugino della regina \u2014 fu perdonato, mentre sia Gerald FitzGerald, quindicesimo Conte di Desmond che suo fratello, John di Desmond, ampiamente considerati come capi militari dei FitzGerald, vennero arrestati nel 1568 e imprigionati nella Torre di Londra su richiesta dell'Ormonde.\nLa loro prigionia decapit\u00f2 la naturale leadership dei Geraldine del Munster e lasci\u00f2 la Contea di Desmond nelle mani di un uomo d'armi, James Fitzmaurice Fitzgerald, il capitano dell'esercito dei Desmond. Fitzmaurice aveva interesse ad opporsi alla demilitarizzazione del Munster nel nuovo ordine voluto dalla regina Elisabetta I, poich\u00e9 prevedeva l'abolizione degli eserciti privati dei signori irlandesi. Un fattore che gioc\u00f2 in suo favore fu la prospettiva delle confische territoriali, ventilata e voluta da Sidney e dall'avventuriero inglese Peter Carew. Questa nuova minaccia assicur\u00f2 al Fitzmaurice l'appoggio di importanti clan, quali i MacCarthy Mor, gli O'Sullivan Beare e gli O'Keefe e dei due rappresentanti pi\u00f9 eminenti del clan Butler \u2013 fratelli del Conte. Lo stesso Fitzmaurice aveva perduto i suoi possedimenti di Kerricurrihy nella Contea di Cork, che erano stati assegnati a dei coloni inglesi. Egli era oltretutto un fervente cattolico, influenzato dalle istanze della Controriforma, ci\u00f2 gli fece considerare i governatori della Protestante Elisabetta come dei nemici. Al fine di scoraggiare Sidney dal procedere con le sue riforme e di ristabilire la supremazia dei Desmond sui Butler, pianific\u00f2 una rivolta sia contro la presenza inglese nel sud che contro il Conte di Ormonde. Fitzmaurice aveva per\u00f2 degli obiettivi ben pi\u00f9 ambiziosi che il ristabilire la supremazia dei Fitzgerald nel regno d'Irlanda. Prima dello scoppio della rivolta, infatti, invi\u00f2 segretamente Maurice MacGibbon, Arcivescovo cattolico di Cashel a cercare il sostegno militare di Filippo II di Spagna.\nLa prima rivolta dei Desmond.\nFitzmaurice inizi\u00f2 la rivolta attaccando la colonia Inglese di Kerrycurihy a sud della citt\u00e0 di Cork nel giugno del 1569 prima di attaccare la stessa Cork e quei signori locali che si erano rifiutati di unirsi alla ribellione. L'armata di Fitzmaurice, forte di 4.500 uomini, assedi\u00f2 successivamente Kilkenny, sede dei Conti di Ormonde in luglio. In tutta risposta, Sidney mobilit\u00f2 600 soldati Inglesi, che marciarono verso sud da Dublino, mentre altri 400 soldati sbarcavano via mare a Cork. Thomas Butler, Conte di Ormonde torn\u00f2 dal suo soggiorno alla corte di Londra, e trasse fuori dalla ribellione i ribelli Butler e mobilit\u00f2 al tempo stesso i clan Irlandesi antagonisti dei Geraldine. Insieme, Ormonde, Sidney e Humphrey Gilbert, nominato governatore del Munster, iniziarono a devastare i territori degli alleati del Fitzmaurice, disgregando l'esercito di quest'ultimo, poich\u00e9 ognugno dei suoi alleati assaliti dagli Inglesi ritir\u00f2 il proprio contingente in difesa dei suoi possedimenti. Gilbert si distinse per aver adottato metodi di terrore, quali l'esecuzione casuale di civili inermi e la costruzione di corridoi composti dalle teste mozzate dei nemici all'ingresso del suo accampamento.\nSidney costrinse Fitzmaurice a rifugiarsi fra le montagne della Contea di Kerry, da dove costui inizi\u00f2 una tattica di disturbo contro gli Inglesi ed i loro alleati. Nel 1570, gran parte degli alleati di Fitzmaurice vennero costretti alla resa da Sidney. Il pi\u00f9 importante fra costoro, Donal MacCarthy Mor, si arrese nel novembre del 1569. Nonostante ci\u00f2, la campagna di guerriglia si protrasse per altri tre anni. Nel febbraio 1571, John Perrot viene eletto Lord President of Munster, e d\u00e0 la caccia a Fitzmaurice con 700 soldati per oltre un anno senza successo. Fitzmaurice ottenne alcune vittorie, catturando una nave Inglese nei pressi di Kinsale e mettendo a fuoco la citt\u00e0 di Kilmallock nel 1571, ma agli inizi del 1573, le sue forze si erano ridotte a meno di 100 uomini. Fitzmaurice si arrese il 23 febbraio 1573, dopo aver negoziato l'amnistia. Tuttavia nel 1574, dopo aver perso i suoi possedimenti salp\u00f2 verso la Francia nel 1575 con lo scopo di ottenere aiuto dalle potenze Cattoliche al fine di promuovere una seconda ribellione.\nGerald Fitzgerald, Conte di Desmond, e suo fratello John vennero liberati per riportare ordine nella regione e riunificare i propri possedimenti. A causa di nuove disposizioni che seguirono la ribellione, conosciute come \"composition\", le forze militari dei Desmond non poterono superare i 20 cavalieri e i loro signori dovevano pagare loro una rendita. Probabilmente il vincitore effettivo della rivolta fu il Conte di Ormonde, che si dimostr\u00f2 leale nei confronti della corona Inglese e divenne il signore pi\u00f9 potente del sud d'Irlanda.\nNonostante tutti i signori locali fossero stati costretti alla sottomissione alla fine della ribellione, i metodi usati per sopprimerla provocarono un diffuso malcontento, soprattutto tra i mercenari Irlandesi, noti con il nome di \"gall oglaigh\" o \"gallowglass\" come li chiamavano gli Inglesi, i quali avevano combattuto per Fitzmaurice. William Drury, eletto nuovo \"Lord President of Munster\" dal 1576, fece giustiziare 700 mercenari negli anni successivi alla ribellione. In aggiunta a ci\u00f2, come punizione per la rivolta, usanze Gaeliche come le leggi Brehon, gli abiti di foggia Irlandese, la poesia dei bardi e il mantenimento di eserciti privati vennero banditi per legge \u2013 tutte cose che vennero considerate altamente provocatorie dalla tradizionale societ\u00e0 Irlandese. Fitzmaurice, al contrario, aveva deliberatamente enfatizzato la matrice Gaelica della rivolta, indossando abiti Irlandesi, parlando solo Irlandese e riferendosi a se stesso come comandante (\"taoiseach\") dei Geraldine. Inoltre, i proprietari terrieri Irlandesi rimasero sotto la minaccia di nuovi arrivi di coloni dall'Inghilterra. Tutti questi fattori furono un terreno fertile per il ritorno di Fitzmaurice dall'Europa al fine di guidare una nuova sommossa.\nLa seconda rivolta dei Desmond.\nLa seconda rivolta dei Desmond si infiamm\u00f2 quando James Fitzmaurice Fitzgerald lanci\u00f2 l'invasione del Munster nel 1579. Durante il suo esilio in Europa, egli si era riqualificato come soldato al servizio della Controriforma, intuendo che dal momento che il Papa aveva scomunicato Elisabetta I nel 1570, i Cattolici Irlandesi non avrebbero prestato lealt\u00e0 ad un monarca eretico. Il Papa concesse a Fitzmaurice una \"indulgenza\" e gli forn\u00ec truppe e denaro. Fitzmaurice sbarc\u00f2 a Smerwick, vicino Dingle il 18 luglio 1579 con un piccolo contingente di soldati spagnoli e italiani. A lui si un\u00ec nella rivolta il 1\u00ba agosto John Fitzgerald di Desmond, fratello del Conte, il quale aveva un largo seguito tra i suoi pari e tra gli spadaccini del Munster. Altri clan Gaelici e alcune famiglie dell'Old English si unirono alla rivolta. Quando Fitzmaurice venne ucciso in un combattimento con i Burkes di Clanwilliam il 18 agosto, John Fitzgerald assunse il comando della rivolta.\nGerald, Conte di Desmond, cerc\u00f2 inizialmente di restare neutrale ma ader\u00ec alla rivolta quando le autorit\u00e0 lo condannarono come traditore. Il Conte si un\u00ec alla rivolta saccheggiando le citt\u00e0 di Youghal il 13 novembre e di Kinsale, e devastando la regione controllata dagli Inglesi e dai loro alleati. Tuttavia, dall'estate del 1580, le truppe Inglesi al comando di William Pelham e le forze Irlandesi assoldate sul posto al comando del Conte di Ormonde riuscirono a riprendere il controllo della rivolta, riprendendo la costa meridionale, distruggendo le terre dei Desmond e dei loro alleati e uccidendo i loro comandanti militari. Con l'assedio di Carrigafoyle e la presa del castello ad Easter nel 1580, il principale castello dei Desmond sulla foce del fiume Shannon, essi tagliarono fuori l'esercito dei Geraldine dal resto del paese e impedirono lo sbarco di truppe straniere nei principali porti del Munster. Sembrava ormai che la ribellione fosse sfumata.\nTuttavia, nel luglio 1580, la ribellione si estese al Leinster, sotto la guida del capo Gaelico Fiach MacHugh O'Byrne e del lord Visconte del Pale Baltinglass\u2014in difesa del Cattolicesimo e per ostilit\u00e0 nei confronti degli Inglesi. Una vasta armata Inglese con al comando il \"Lord Deputy of Ireland\" Arthur Grey, Quattordicesimo Barone di Grey, fu inviata per sedare la rivolta, ma venne arrestata e massacrata nella battaglia di Glenmalure il 25 agosto, con una perdita di circa 800 uomini. Nonostante la vittoria, i ribelli del Leinster non furono in grado di sfruttare il vantaggio e di coordinare la loro strategia con gli insorti del Munster.\nIl 10 settembre 1580, 600 soldati inviati dal Pala, sbarcarono a Smerwick nel Kerry in supporto dei ribelli, ma vennero assediati in un forte a Dun an Oir. Si arresero dopo due giorni di bombardamenti e vennero tutti passati alle armi. Per mezzo di una implacabile campagna di terra bruciata, gli Inglesi spezzarono lo slancio della ribellione a met\u00e0 del 1581. Nel maggio dello stesso anno, gran parte dei ribelli e degli alleati di Fitzgerald nel Munster e nel Leinster avevano accettato l'offerta di perdono sommario da parte di Elisabetta I. John di Desmond, per molti versi il vero leader della ribellione, venne ucciso a nord di Cork agli inizi del 1582.\nPer il Conte di Geraldine non ci fu indulgenza, e venne inseguito per la cattura dalle forze della corona fino alla fine. Dal 1581 al 1583, la guerra si prolung\u00f2 con la caccia ai Geraldine sulle montagne del Kerry. La ribellione ebbe definitivamente termine il 2 novembre 1583 quando il conte venne catturato ed ucciso a Tralee nel Kerry dal clan locale dei O'Moriarty. Il capo clan, Maurice, ricevette 1.000 sterline d'argento per la testa di Desmond, che venne inviata in Inghilterra alla regina Elisabetta I, mentre il suo corpo venne esposto trionfalmente sulle mura di Cork.\nLe conseguenze della rivolta.\nDopo tre anni di conflitto, la carestia colp\u00ec il Munster. In Aprile del 1582, il maresciallo prevosto del Munster, Sir Warham St Leger, stim\u00f2 che almeno 30.000 persone fossero morte di fame nei sei mesi precedenti. La peste si diffuse a Cork, dove la popolazione era in gran parte fuggita per evitare gli scontri. La popolazione continu\u00f2 a morire di fame e di peste anche molto dopo la fine del conflitto, e si stima che nel 1589 circa un terzo della popolazione era deceduta. Il Grey venne richiamato in patria dalla regina Elisabetta a causa della sua eccessiva brutalit\u00e0. Due testimonianze ci parlano della devastazione del Munster dopo le ribellioni dei Desmond. La prima proviene dal Gaelico Annali dei Quattro Maestri:\n\"l'intero tratto della regione da Waterford a Lothra, e da Cnamhchoill alla contea di Kilkenny, era una sola distesa di erbacce e devastazioni\u2026\"\n\"In quel periodo era comune sentir dire che fosse difficile sentire il muggito di una mucca o il fischiettare di un contadino, da Dun-Caoin a Cashel nel Munster.\"\nLa seconda testimonianza viene dal View of the Present State of Ireland, scritta in Inglese dal poeta Edmund Spenser, che prese parte al conflitto:\n\"In quelle guerre il Munster; nonostante fosse una terra ricca e prosperosa, piena di raccolti e di bestiame, divenne dopo appena un anno e mezzo una tale desolazione che nessuna landa pietrosa poteva esservi paragonata.\"\n\"Da ogni angolo dei boschi e delle valli venivano fuori gli abitanti trascinandosi sulle mani, perch\u00e9 le gambe non erano pi\u00f9 in grado di camminare, sembravano rappresentazioni della Morte, e parlavano come spettri usciti dalla tomba, nutrendosi si carogne, felici quando riuscivano a trovarne.\"\nLe guerre del 1570 e del 1580 segnarono uno spartiacque in Irlanda. Sebbene il controllo Inglese sull'isola non fosse completo, l'asse di potere dei Geraldine venne cancellato ed il Munster venne colonizzato dai coloni Inglesi. Secondo un resoconto iniziato nel 1584 da Sir Valentine Browne, Ispettore Generale d'Irlanda, le migliaia di soldati Inglesi che erano stati inviati sull'isola per sedare la rivolta vennero insediati nelle terre confiscate ai Desmond. La cosiddetta Riconquista Tudor dell'Irlanda durante il regno di Elisabetta I, venne completata con la Guerra dei Nove Anni nell'Ulster e con l'estensione della politica delle confische in altre regioni del paese."}
{"id": "638521", "revid": "228587", "url": "https://it.wikipedia.org/wiki?curid=638521", "title": "Free", "text": "Free (\"libero\" o \"gratis\" in lingua inglese) pu\u00f2 riferirsi a:"}
{"id": "638524", "revid": "287204", "url": "https://it.wikipedia.org/wiki?curid=638524", "title": "Storione", "text": ""}
{"id": "638527", "revid": "2038157", "url": "https://it.wikipedia.org/wiki?curid=638527", "title": "Puck (Polonia)", "text": "Puck (casciubo/pomerano: \"P\u00f9ck\"; tedesco: \"Putzig\") \u00e8 una citt\u00e0 situata sulle coste meridionali del Mar Baltico (Baia di Puck) nella Pomerania dell'Est, nel nord ovest della Polonia che conta 11.350 abitanti. \u00c8 il capoluogo del distretto di Puck nel voivodato della Pomerania dal 1999, mentre prima era una citt\u00e0 del voivodato di Danzica (1975-1998).\nStoria.\nNel VII secolo divenne un centro commerciale e un porto. Ottenne lo stato di citt\u00e0 nel 1348, durante il dominio dell'Ordine Teutonico. Dopo essere stata annessa alla Polonia, divenne il centro dell'amministrazione del distretto. Dal 1567 fu la pi\u00f9 importante base della Marina Polacca. Durante le Spartizioni della Polonia Puck pass\u00f2 alla Prussia fino al 1919 quando torn\u00f2 alla Polonia come parte del Corridoio di Danzica cos\u00ec come stabilito dal Trattato di Versailles. Nel 1920 a Puck, la Polonia festeggi\u00f2 il \"matrimonio della Polonia con il mare\", cerimonia simboleggiante il riconquistato accesso al mare da parte della nazione. Durante la Seconda Repubblica Polacca, fino al 1939, Puck rimase il pi\u00f9 importante porto militare polacco, finch\u00e9 non fu costruito quello di Gdynia.\nNegli anni 1941-1944, sull'area esistette un campo di concentramento nazista.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1895,\n \"y\": 1904\n {\n \"x\": 1900,\n \"y\": 2093\n {\n \"x\": 1960,\n \"y\": 6800\n {\n \"x\": 1970,\n \"y\": 9300\n {\n \"x\": 1975,\n \"y\": 10500\n {\n \"x\": 1980,\n \"y\": 11100\n {\n \"x\": 1998,\n \"y\": 11600\n {\n \"x\": 2005,\n \"y\": 11350\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "638542", "revid": "287204", "url": "https://it.wikipedia.org/wiki?curid=638542", "title": "Sakha", "text": ""}
{"id": "638549", "revid": "31886", "url": "https://it.wikipedia.org/wiki?curid=638549", "title": "Coi", "text": ""}
{"id": "638551", "revid": "1610933", "url": "https://it.wikipedia.org/wiki?curid=638551", "title": "Ghiandaia marina europea", "text": ""}
{"id": "638555", "revid": "22356", "url": "https://it.wikipedia.org/wiki?curid=638555", "title": "Synthetoceras", "text": ""}
{"id": "638559", "revid": "63756", "url": "https://it.wikipedia.org/wiki?curid=638559", "title": "Buryatia", "text": ""}
{"id": "638560", "revid": "289247", "url": "https://it.wikipedia.org/wiki?curid=638560", "title": "Chuvashia", "text": ""}
{"id": "638562", "revid": "57342", "url": "https://it.wikipedia.org/wiki?curid=638562", "title": "Guido Bontempi", "text": "Professionista dal 1981 al 1995, vinse sedici tappe al Giro d'Italia, cinque al Tour de France, quattro alla Vuelta a Espa\u00f1a, due Gand-Wevelgem, una Parigi-Bruxelles e una E3 Harelbeke. Si \u00e8 aggiudicato anche la classifica a punti al Giro d'Italia.\nCarriera.\nApparve subito come un predestinato nelle categorie giovanili, dove consegu\u00ec numerose vittorie sia su strada che su pista grazie alla sua grande esplosivit\u00e0 che ne faceva un velocista assai temibile. Pass\u00f2 professionista nel 1981 e inizi\u00f2 subito a farsi valere nelle volate di gruppo vincendo due tappe alla Vuelta a Espa\u00f1a e una al Giro d'Italia, dove riusc\u00ec ad indossare per un giorno anche la maglia rosa; non tralasci\u00f2 l'attivit\u00e0 su pista e dopo essersi laureato campione italiano nel keirin partecip\u00f2 ai mondiali e si classific\u00f2 secondo con conseguente medaglia d'argento nella stessa specialit\u00e0; nella velocit\u00e0 il suo cammino si interruppe in semifinale dove cadde malamente mentre stava sfidando il dominatore incontrastato della specialit\u00e0, ovvero il giapponese Koichi Nakano.\nSu pista partecip\u00f2 ai mondiali anche nel 1983 classificandosi secondo nella corsa a punti, specialit\u00e0 in cui fu campione italiano nello stesso anno. Su strada intanto continu\u00f2 a vincere tappe nei grandi giri e sulle strade del Giro d'Italia fu autore di grandi duelli soprattutto con lo svizzero Urs Freuler e con Paolo Rosola (tra l'altro originario come lui di Gussago).\nBontempi seppe farsi valere anche sulle strade del Tour de France, tant'\u00e8 che 1986 conquist\u00f2 gli unici tre successi di tappa italiani della competizione. Grazie alle sue doti era in grado di reggere anche su salite brevi ma dure e ci\u00f2 gli ha permesso di vincere alcune importanti classiche sia internazionali, come la Gand-Wevelgem (conquistata nel 1984 e nel 1986) e la Parigi-Bruxelles vinta nel 1986, che nazionali (si aggiudic\u00f2 per tre volte il Giro del Friuli e per due volte la Tre Valli Varesine e la Coppa Bernocchi) mentre alla Milano-Sanremo sfior\u00f2 il successo in due occasioni (2\u00ba nel 1983 e 3\u00ba nel 1987). Una delle sue caratteristiche principali fu senza dubbio la tenacia; difatti nei primi anni novanta, quando ormai non aveva pi\u00f9 il micidiale spunto in volata dei primi anni, divent\u00f2 un eccellente passista capace di cercare la vittoria con la fuga da lontano; ci\u00f2 gli permise di vincere qualche altra tappa sia al Giro che al Tour.\nChiuse la sua lunga carriera professionistica nel 1995 con il bottino di 80 vittorie su strada. Non abbandon\u00f2 per\u00f2 l'ambiente ciclistico, diventando subito direttore sportivo, carica poi ricoperta nel team kazako Astana, dopo tre anni alla Lampre. Attualmente \u00e8 nel servizio regolatori in motocicletta per le gare ciclistiche organizzate dalla RCS Corse, tra cui Milano-Sanremo, Tirreno-Adriatico, Giro d'Italia, Il Lombardia."}
{"id": "638573", "revid": "1060", "url": "https://it.wikipedia.org/wiki?curid=638573", "title": "S.J.", "text": ""}
{"id": "638575", "revid": "81646", "url": "https://it.wikipedia.org/wiki?curid=638575", "title": "Ellittica", "text": ""}
{"id": "638579", "revid": "118044130", "url": "https://it.wikipedia.org/wiki?curid=638579", "title": "Fuso mitotico", "text": "Il fuso mitotico \u00e8 una struttura del corpo nel filo statico e del citoscheletro degli eucarioti e citoplasmatici coinvolta nella mitosi e nella meiosi. La sua funzione \u00e8 di separare i cromosomi e tutto il materiale della cellula madre durante la divisione cellulare (sia mitosi che meiosi) per dar origine alle cellule figlie. \nAssemblato dai centrioli, consiste in un fascio di microtubuli uniti alla fine ma separati a met\u00e0, di forma vagamente ellittica. Nella porzione centrale, nota come equatore del fuso, i microtubuli sono legati alla chinesina. Alle estremit\u00e0 unite, note come poli del fuso, i microtubuli sono organizzati attorno ai centrosomi.\nDurante la profase della mitosi, alcuni dei microtubuli del fuso si agganciano ai cinetocori che uniscono sul centromero parte dei cromosomi. I cromosomi sono spinti in un allineamento lungo l'equatore del fuso a formare il fuso di metafase. Una volta che tutti i cromosomi sono allineati con i cromatidi agli estremi opposti del fuso, la cellula entra nell'anafase, in cui i cromatidi si separano e migrano verso i rispettivi poli. Il fatto che il centro del fuso determini il piano lungo il quale la cellula si divider\u00e0 durante la citochinesi, assicura che ognuna delle cellule figlie riceva uno di ciascun cromatide.\nLa principale funzione del fuso (mitotico o meiotico) \u00e8 quella di garantire che la divisione cellulare sia efficiente."}
{"id": "638580", "revid": "580197", "url": "https://it.wikipedia.org/wiki?curid=638580", "title": "Sardina pilchardus", "text": "Sardina pilchardus (Walbaum, 1792) nota in italiano come sardina o bianchetto (per le forme giovanili) \u00e8 un pesce osseo marino della famiglia dei Clupeidae, di grande interesse economico. \u00c8 l'unica specie del genere Sardina.\nDistribuzione e habitat.\nSi rinviene nell'Oceano Atlantico orientale tra l'Islanda (rarissima) ed il Senegal; di solito non \u00e8 presente pi\u00f9 a settentrione del mar del Nord. \u00c8 comune nel mar Mediterraneo (soprattutto la parte occidentale e l'Adriatico), \u00e8 invece rara nel mar Nero e nel mar d'Azov. \u00c8 una tipica specie pelagica che vive in acque aperte senza alcun contatto con il fondale e si pu\u00f2 trovare sia lontano dalle coste sia, soprattutto durante la buona stagione, in acque basse e costiere. D'inverno si trova a profondit\u00e0 fino a 180 metri.\nMorfologia.\nLa sardina \u00e8 spesso associata all'acciuga sia come stile di vita che come modalit\u00e0 di consumo e, talvolta, addirittura confusa con essa dal consumatore inesperto. In realt\u00e0 le due specie di clupeiformi appartengono a famiglie diverse e hanno aspetto completamente differente. La sardina ha corpo affusolato ma pi\u00f9 alto e pi\u00f9 compresso lateralmente rispetto all'acciuga e sul ventre ha una fila di scaglie rigide ed appuntite (\"scutelli\") che per\u00f2 non formano una vera carena, come avviene nello spratto. La testa \u00e8 appuntita, con occhio piuttosto grande ricoperto da una palpebra adiposa simile a quella presente nella cheppia, nel cefalo comune o nel lanzardo. La bocca \u00e8 grande (arriva sotto l'occhio), rivolta in alto, e la mandibola inferiore \u00e8 pi\u00f9 lunga della superiore. I denti sono minuscoli. Sull'opercolo branchiale sono presenti delle carene ossee disposte a ventaglio. Le scaglie sono grandi e vengono perdute facilmente al semplice contatto. Le pinne non hanno raggi spinosi. La pinna dorsale, breve, \u00e8 posta alla met\u00e0 del corpo; la pinna anale \u00e8 molto pi\u00f9 arretrata, quasi sul peduncolo caudale, \u00e8 pi\u00f9 lunga e bassa, con i due raggi pi\u00f9 posteriori ingrossati e pi\u00f9 lunghi degli altri. Le pinne pettorali sono abbastanza grandi, inserite molto in basso, vicino al bordo ventrale; le pinne ventrali sono sulla verticale del centro della dorsale (a differenza che nello spratto in cui sono poste sotto l'origine della dorsale). La pinna caudale \u00e8 biloba.\nIl colore dell'animale vivo \u00e8 verdastro o azzurro iridescente sul dorso, argenteo sui fianchi e biancastro sul ventre. Lungo la parte dorsale dei fianchi sono allineate alcune macchioline nere, spesso poco visibili.\nRaggiunge i 27\u00a0cm di lunghezza nel Mediterraneo occidentale e i 30\u00a0cm nell'Atlantico, la lunghezza comune \u00e8 di 15\u201320\u00a0cm.\nBiologia.\n\u00c8 una specie gregaria in ogni stadio vitale che forma banchi molto fitti e disciplinati, composti da centinaia o migliaia di individui. Le sardine si riuniscono in banchi assieme ad individui di altre specie di taglia simile come acciughe, altri Clupeidae e perfino giovanili di tonno rosso e palamita. Effettua migrazioni nictemerali: di giorno si mantiene in genere in acque profonde (25\u201355 m), spostandosi verso la superficie durante la notte (15\u201335 m). La durata massima della vita \u00e8 di 5 anni nel mar Mediterraneo e pu\u00f2 raggiungere i 14 nell'Atlantico.\nAlimentazione.\nLa sardina si nutre esclusivamente di plancton, soprattutto zooplancton e in particolare crostacei copepodi del genere \"Calanus\". Le larve invece consumano soprattutto fitoplancton. Si alimenta nelle ore diurne, soprattutto serali, ma non di notte. Non \u00e8 un filtratore come altri Clupeidae ma d\u00e0 la caccia alle singole prede.\nRiproduzione.\nSi riproduce tutto l'anno con un massimo in inverno. Le uova sono pelagiche e ogni femmina ne pu\u00f2 deporre fino a . Le larve si schiudono dopo qualche giorno: sono trasparenti e hanno la pinna dorsale molto arretrata. A 3\u20134\u00a0cm prendono la colorazione adulta e vengono chiamate gianchetti o bianchetti. La maturit\u00e0 sessuale \u00e8 raggiunta a 1 o 2 anni di et\u00e0..\nPesca.\nQuesta specie ha un'elevatissima importanza per la pesca commerciale mediterranea e dell'Europa meridionale atlantica. Viene catturata soprattutto con la rete da circuizione denominata \"ci\u00e0nciolo\" in cui i banchi vengono attratti con l'ausilio di potenti luci. Talvolta vengono utilizzate reti da posta derivanti (\"menaide\").\nLe carni sono buone.\n\u00c8 oggetto, soprattutto nel Mar Adriatico, di sovrapesca. Si stima che la sola flotta di Chioggia in estate rigetti in mare tra le 6 e le 9 tonnellate al giorno di sardine e acciughe morte, per ogni coppia di navi, a causa del prezzo di mercato non remunerativo. Gli stock ittici si sono notevolmente ridotti nell'arco degli ultimi decenni.\nIn cucina.\nPer le sue qualit\u00e0 viene consigliata dai nutrizionisti nella dieta mediterranea e dai cardiologi nella prevenzione delle cardiopatie specie nelle persone affette da ipercolesterolemia, in quanto particolarmente ricca di acidi grassi essenziali omega 3.\nSono l'alimento pi\u00f9 ricco di EPA e DHA (2.35 e 1.73 per 100\u00a0mg di prodotto fresco), ma anche di acido arachidonico.\n\u00c8 molto usata a Palermo e nel resto della Sicilia per preparare la famosa ricetta della pasta con le sarde alla palermitana oppure la sarda a beccafico. Oppure quando le carni sono fresche marinata. La marinatura pu\u00f2 essere fatta in aceto di vino rosso o limone. \u00c8 molto apprezzata anche fritta panata nella farina di grano duro o arrostita alla brace.\nIn Veneto \u00e8 usata per la ricetta delle sarde in saor, piatto tipico veneziano con cipolle cotte nell'aceto uvetta e pinoli; in provincia di Treviso vi \u00e8 la sagra \"la festa dea sardea\".\nIn Liguria le sardine sono la base delle tradizionali sarde ripiene, costituite da filetti di sardina farciti con un impasto a base di ortaggi da foglia quali lattuga, bietole o spinaci."}
{"id": "638581", "revid": "81646", "url": "https://it.wikipedia.org/wiki?curid=638581", "title": "Centrosomi", "text": ""}
{"id": "638584", "revid": "1610933", "url": "https://it.wikipedia.org/wiki?curid=638584", "title": "Forapaglie castagnolo", "text": ""}
{"id": "638586", "revid": "79454", "url": "https://it.wikipedia.org/wiki?curid=638586", "title": "Eduardo Guerrero", "text": ""}
{"id": "638593", "revid": "44627", "url": "https://it.wikipedia.org/wiki?curid=638593", "title": "Michael John Burkett", "text": ""}
{"id": "638594", "revid": "1573940", "url": "https://it.wikipedia.org/wiki?curid=638594", "title": "Oblada melanura", "text": "L'occhiata (\"Oblada melanura\" ) \u00e8 un pesce d'acqua salata appartenente alla famiglia degli Sparidi. \u00c8 l'unica specie del genere Oblada.\nDistribuzione e habitat.\n\u00c8 diffusa nelle acque costiere (fino a 40 m di profondit\u00e0) del Mediterraneo e dell'oceano Atlantico orientale (dal golfo di Biscaglia fino alle coste dell'Angola). Abita anche le coste di Madera, Capo Verde e delle Canarie e di parte del mar Nero.\nVive nei pressi di coste rocciose e si tratta di una specie demersale che si tiene sempre in acque libere anche se molto vicino alla riva.\nDescrizione.\nL'occhiata ha un aspetto assai simile a quello dei saraghi o della salpa: forma ovale e snella con il corpo molto schiacciato, occhi grandi e bocca disposta all'ins\u00f9, con mandibola leggermente sporgente e dotata di acuminata dentatura. \nLa livrea \u00e8 grigio-azzurra, con vivaci riflessi argentei, pi\u00f9 scura sul dorso e pi\u00f9 chiara sui fianchi, che sono percorsi da numerose linee scure orizzontali. Sul peduncolo caudale \u00e8 visibile una grossa macchia nera bordata di bianco. La pinna caudale \u00e8 forcuta.\nPu\u00f2 raggiungere una lunghezza di circa 25-30\u00a0cm ed un peso dai 700\u00a0g a 1\u00a0kg.\nComportamento.\n\u00c8 una specie gregaria e forma banchi anche molto grandi.\nAlimentazione.\n\u00c8 onnivora, si nutre prevalentemente di invertebrati, avannotti e alghe.\nRiproduzione.\nSi riproduce da aprile a giugno.\nI piccoli sono riconoscibili per la caratteristica macchia nera bordata di bianco gi\u00e0 alle dimensioni di 10 mm.\nSi tratta di una specie soggetta a cambiamento del sesso, alcuni individui per\u00f2 sono ermafrodita.\nPesca.\nLa carne \u00e8 ottima, simile a quella dell'orata o del sarago.\nI pescatori di professione la catturano soprattutto con le reti da pesca, i pescatori sportivi la catturano a traina di solito con esche artificiali o dalla riva con esche naturali come pane, bigattini o vari impasti di pane e formaggio."}
